{"url": "http://www.cross.bg/prof-suvetut-sotzialno-1566311.html", "text": "/КРОСС/ Съветът за икономическо и социално развитие към президента Румен Радев проведе днес първото си заседание на „Дондуков\" 2. Държавният глава откри срещата, в която взеха участие председателят на БАН акад. Юлиан Ревалски, проф. Николай Неновски, проф. Христина Вучева, проф. Христо Бозуков, доц. Жасмина Мирчева, проф. Петко Салчев, доц. Виктор Йоцов, д-р Дора Мирчева-Димитрова, Чавдар Найденов, Еленко Божков и Атанас Пеканов.„Успехът на всяка политика се измерва чрез ползата, която носи за обществото\", заяви президентът и добави, че постигането на социална справедливост и висок стандарт на живот са цели, които трябва да обединяват усилията на институциите, научните и образователни среди.Експертите в сферата на икономиката, финансите, енергетиката и здравеопазването ще консултират и подпомагат със своите опит и познания  работата на президентската институция в областта на икономическото и социално развитие. Съветът ще провежда своите заседания веднъж на два месеца, като могат да се свикват и извънредни заседания.По време на срещата беше приета програма и бяха определени три приоритетни области, в които експертите от Съвета ще фокусират своята работа: България в Европейския съюз; Технологична България; Социална България. ", "date": "2018.01.25", "title": "Съветът за икономическо и социално развитие към държавния глава проведе първото си заседание"}
{"url": "http://www.cross.bg/zashtita-sofiya-protest-1566322.html", "text": "/КРОСС/ Граждани в почти 30 града у нас и в чужбина излязоха на шести пореден протест в защита на Национален парк „Пирин\" тази вечер.Този път градовете, в които се протестираше бяха: Асеновград, Благоевград, Бургас, Варна, Велико Търново, Габрово, Дупница, Казанлък, Пазарджик, Плевен, Пловдив, Русе, Свищов, Сливен, София, Стара Загора, Хасково; Берлин, Бристол, Брюксел, Виена, Глазгоу, Гьотеборг, Копенхаген, Лондон, Прага, Скопие, Стокхолм.Недоволството е заради решението на правителството за промяна на плана за управление на парка. Според активистите това отваря вратата към мащабни строителство и сеч във вековните гори.Те искат отмяна на правителственото решение, оставка на министъра на околната среда и водите Нено Димов, разкриване на реалната собственост на концесионера в Банско „Юлен\" и международен одит на договора с него.В София протестът тръгна от пл. „Независимост\", след което протестиращите блокираха бул. \"Дондуков\" района на Министерския съвет, съобщава БТВ. ", "date": "2018.01.25", "title": "Почти 30 града се вдигнаха на нов протест в защита на Пирин"}
{"url": "http://www.cross.bg/kamila-sayditska-arabiya-1566302.html", "text": "/КРОСС/ Дванадесет животни бяха дисквалифицирани от годишния конкурс за най-красива камила в Саудитска Арабия. Причината - техните собственици решили да измамят журито, като използвали... козметично-хирургически процедури и инжекции с ботулинов токсин, съобщава БТВ.Конкурсът за най-красива камила е сериозно светско събитие в Саудитска Арабия, а през последните години той дори стана и още по-важен, особено след като беше преместен от пустинята в столицата Рияд.Надпреварата продължава цял месец и в нея участие вземат над 30 000 състезатели. Освен това наградният ѝ фонд е повече от значим - 20 млн. саудитски риала, които се равняват на над 4 млн. евро.Красотата на животните се оценява по критерии като форма на ушите, носа, устните и др. Забранени обаче са всякакви козметични препарати и дори обезкосмяване на определени части от телата на камилите.Тази година обаче съдиите са открили, че някои състезатели са използвали ботокс за устните, носа, и други части от главите на своите камили.Преди дни пък камила на един от участниците беше намерена във ветеринарна клиника по време на... козметична операция намаляване на ушите ѝ.", "date": "2018.01.25", "title": "Конкурс за красота на камили завърши с 12 дисквалификации - участничките ползвали ботокс и претърпели пластични операции"}
{"url": "http://www.cross.bg/siriya-durzhava-prisustvat-1566300.html", "text": "/КРОСС/ Въпреки големите териториални загуби, претърпени от \"Ислямска държава\" през 2017 г., които доведоха до фактическото  унищожение на терористичната групировка, която се беше разпростряла на обширни територии в Ирак и Сирия, броят на екстремистите, които все още се намират в Сирия, изглежда е между 8000 и 11 000 души.В момента терористи от ДАЕШ продължават активно да присъстват в шест района в Сирия - басейна на Ярмук (провинция Дараа); Северозападна Сирия (Хама, Идлиб и Алепо); Южен Дамаск; западната част Дейр ез Зор; в средната част на долината на източния бряг на река Ефрат; източната пустиня Дейр ез Зор край иракската граница.Обстоятелството, че всички тези райони са разпокъсани един от друг е важен за бъдещите операции срещу тях и представлява значително подобрение през последните години.Същевременно наличието на изолирани джобове под контрола на „Ислямска държава\" създава фалшиво чувство за сигурност, тъй като пренебрегва факта, че в тях все още присъстват няколко хиляди бойци, предава news.bg.", "date": "2018.01.25", "title": "\"Ислямска държава\" все още има между 8000 и 11 000 бойци в Сирия"}
{"url": "http://www.cross.bg/stolichna-obshtina-nivata-1566319.html", "text": "/КРОСС/ На 26 януари се очаква превишение на нивата на фини прахови частици във въздуха, съобщиха от пресцентъра на Столична община. За намаляване на замърсяването Столична община призовава жителите и гостите на София при възможност да ограничат движението на личните си автомобили и да използват градски транспорт, както и домакинствата, които се отопляват на дърва и въглища, при възможност да използват електрически уреди за отопление или друго екологично отопление.Възложeно е на Столичен инспекторат, съвместно с РИОСВ, да направи извънредни проверки на пунктове за вторични суровини и автосервизи за нерегламентирано изгаряне на отпадъци, а на „Пътна полиция\" при СДВР да извърши извънредни проверки на автомобилите за нивата на вредните газове и техническата изправност на системите им за преработка.Съветите на лекарите са гражданите с респираторни заболявания, както и малките деца, и възрастните хора, да избягват продължителен престой на открито.При ходене пеша гражданите да изберат маршрут, който не е покрай големите градски булеварди. ", "date": "2018.01.25", "title": "Столична община предупреждава: Мръсен въздух в петък"}
{"url": "http://www.cross.bg/godina-iztochnitzi-vuzobnovyaemi-1566303.html", "text": "/КРОСС/ През 2016 година делът на енергията от възобновяеми източници в брутното крайно енергийно потребление в рамките на Европейския съюз достигна 17%, което е двойно повече от делът през 2004 година (от 8,5%) - първата година, за която Евростат разполага с данни, съобщава БНР.Трябва да се има предвид, че делът на възобновяемите енергийни източници в брутното крайно потребление на енергия е един от основните показатели на стратегията \"Европа 2020\". Целта е този процент на енергията от възобновяеми източници в ЕС да достигне 20% от общата енергия през 2020 година и поне 27% през 2030 година.Швеция оглавявя класацията за 2016-а година с повече от половината (или 53,8%) от енергията, идваща от възобновяеми източници като процент от общото крайно потребление, следвана от Финландия (38,7%), Латвия (37,2%), Австрия (33,5%) и Дания (32,2%). На обратния полюс в класацията са Люксембург (с едва 5,4%), Малта (с 6,05) и Холандия (също с 6,0%).Всяка една страна от ЕС има своя собствена цел за 2020-а година, като през 2016-а година 11 от 28-те държави-членки на съюза, включително България, вече са постигнали тези целеви нива за възобновяемите енергийни източници.През 2016 година 18,8% от общата консумирана енергия в нашата страна е била от възобновяемите енергийни източници, надвишавайки целевото ниво от 16% за 2020 година.Евростат отчита, че през далечната 2004 година това съотношение за България е било едва от 9,4% преди да започне да нараства постоянно до връх от 19,0% през 2013 година, след което да последва стабилизация между 18,0% и 18,8% в рамките на следващите три години.Заложеното от властите в България целево ниво за енергията от възобновяеми източници от 16% за 2020 година е обаче под средното ниво от 20% за целия ЕС, като 10 от останалите 28-страни-членки имат заложени по-ниски целеви нива.", "date": "2018.01.25", "title": "Делът на потреблението на енергия от възобновяеми източници в ЕС достигна 17% през 2016 година"}
{"url": "http://www.cross.bg/eltun-dzhon-kariera-1566298.html", "text": "/КРОСС/ Елтън Джон слага край на концертната си дейност с тригодишно турне, което започва от САЩ през септември, съобщава БНР.Една от причините за решението на легендарния изпълнител е желанието му да се посвети на семейството си. В края на март Елтън Джон ще стане на 71 години.„Приоритетите ми вече са различни. Ако преди 10 години ми бяхте казали да спра, щях да ви отговоря, че това е работата ми. Децата обаче промениха живота ми. През 2015-а с Дейвид направихме план за образованието им и реших, че не искам да изпускам това. Смятам, че имам страхотен живот и кариера. Определено извадих късмет\", заяви певецът по време на концерт в Ню Йорк.В своята музикална кариера Елтън Джон има 30 студийни албума и около 300 милиона продадени копия. ", "date": "2018.01.25", "title": "Елтън Джон слага край на концертите"}
{"url": "http://www.cross.bg/trump-vreme-milioni-1566312.html", "text": "/КРОСС/ Палестинците „не са показали уважение\" към САЩ и затова президентът Доналд Тръмп ще блокира стотици милиони долари помощи за тях. Това обяви самият Доналд Тръмп по време на срещата си с израелския премиер Бенямин Нетаняху в рамките на Световния икономически форум в Давос.Блокадата на средствата към палестинците ще важи, докато те не се съгласят на мирни преговори с Израел, с посредничеството на САЩ.\"Те не показаха уважение към нас миналата седмица, когато отказаха да се срещнат с великия ни вицепрезидент. Даваме им стотици милиони долари. Те няма да получат тези пари, докато не седнат и не започнат мирни преговори\", обяви Тръмп.Както е известно, палестинският лидер Махмут Абас отказа срещата с Майк Пенс по време на близкоизточната обиколка на американския вицепрезидент. А причината бе решението на САЩ да признаят Йерусалим за столица на Израел преди Нова година. ", "date": "2018.01.25", "title": "Тръмп се разсърди на палестинците, спира им парите, защото показали неуважение"}
{"url": "http://www.cross.bg/radev-voenniya-kostarakos-1566310.html", "text": "/КРОСС/ Държавният глава и върховен главнокомандващ на Въоръжените сили Румен Радев прие днес на „Дондуков\" 2 председателя на Военния комитет на Европейския съюз генерал Михаил Костаракос. Гостът е на посещение у нас по покана на началника на отбраната генерал-лейтенант Андрей Боцев.По време на срещата бяха обсъдени актуални теми от дневния ред на Общата политика за сигурност и отбрана на ЕС. Акцент бе поставен върху необходимостта от реализиране на Постоянното структурирано сътрудничество и възможностите, които предоставя Европейския фонд за отбрана.„Тези инициативи способстват за изграждането и поддържането на ключови отбранителни способности, отчитайки високите технологични постижения, което гарантира дълготрайна сигурност и стабилност на държавите-членки на ЕС\", посочи президентът Радев. Двамата обсъдиха и ролята на Военния комитет на ЕС в развитието на отбранителните способности, както и работата му за синхронизиране на Процеса на отбранително планиране в НАТО и Годишния координиран преглед на отбраната в ЕС.Генерал Костаракос даде висока оценка на българското участие в мисии и операции на ЕС, както и на приноса на страната ни към бойната група „Хелброк\".В хода на разговора президентът Румен Радев посочи, че България се ангажира с реализирането на компонентите на т.нар. Отбранителен пакет на ЕС, не само в рамките на българското председателство на Съвета, но и след това, тъй като това ще способства за постигане нивото на амбиция, заложено в Глобалната стратегия на Съюза.", "date": "2018.01.25", "title": "Президентът Румен Радев се срещна с председателя на Военния комитет на ЕС генерал Михаил Костаракос"}
{"url": "http://www.cross.bg/zoni-karta-tzena-1566308.html", "text": "/КРОСС/ В дните с висока концентрация на фини прахови частици в София ще може да се пътува с карта за всички превозни средства на цена само 1 лев. Това реши Столичният общински съвет, който прие мерките за справяне с проблема с мръсния въздух в града, съобщава БНР.Кметът Йорданка Фандъкова обясни:\"Имаме вече изработените зелени билети, така наречени - това на практика е еднодневна карта на цена от 1 лев, за да може всеки да се възползва, оставяйки своя автомобил.И разбира се рестриктивните мерки - това са затваряне зони или части от зони за  платено паркиране -  \"Синя\"  и \"Зелена\", това са и затваряне на участъци от централната градска част за преминаване на автомобили. ", "date": "2018.01.25", "title": "Въвеждат зелен билет в София при мръсен въздух"}
{"url": "http://www.cross.bg/evropa-balkani-zapadnite-1566307.html", "text": "/КРОСС/ Министър-председателят Бойко Борисов постави фокус върху Западните Балкани и необходимостта международната общност да подкрепи развитието на страните от региона при участието в дискусия в рамките на Годишната среща на Световния икономически форум в Давос, съобщават от пресслужбата на правителството.Премиерът припомни преживените от Европа войни, катастрофи и превратности, но посочи, че все още не са преодолени последиците, резултат от конфликта през 90-те години на миналия век в западната част на Балканите.„Има една несправедливост, която Европа трябва да поправи - Западните Балкани. Тези страни правят необходимото и всичко, което е по-силите им, за да отговорят на изискванията към тях, и ние - техните съседи, партньори, държавите от ЕС, също трябва да направим необходимото за да придвижим процеса на интеграцията им\", каза българският министър-председател.Той повтори тезата си, че сега - докато страните от региона се подготвят за членството си в НАТО и ЕС, е най-подходящият момент да бъдат подкрепени за развитие на инфраструктурата - транспортна, комуникациона, енергийна, екологична - такава, с каквато ще бъдат най-полезни и за себе си, и за останалата част от Европа.На форума Борисов представи и останалите приоритети на Българското председателство на Съвета на ЕС - бъдещето на Европа и младите хора, сигурност и стабилност в силна и единна Европа, цифрова икономика и умения на бъдещето. ", "date": "2018.01.25", "title": "Борисов в Давос: Има една несправедливост, която Европа трябва да поправи – Западните Балкани"}
{"url": "http://www.cross.bg/dzhendur-dureva-nasilie-1566313.html", "text": "/КРОСС/ Ако се приеме Истанбулската конвенция, главните обекти на насилие ще бъдат децата. Тази своя позиция изрази в предаването \"12+3\" по „Хоризонт\" журналистът Велислава Дърева.„Не става дума само за една дума. Тук говорим за напълно съзнателно насаждана джендър идеология. Зад този грандиозен проблем - насилие над жени - беше промъкната тази джендър идеология. Големият въпрос за мен е, че се злоупотребява с проблема насилие над жени. Този проблем се превръща в заложник на джендър идеологията. Главният потърпевш ще бъдат децата, заради джендър образованието\", коментира Дърева.„БСП показа, че е партия със собствена позиция, която отстоява. Позицията на БСП е и позиция на Българската православна църква, на Главното мюфтийство и на евангелските църкви\", отбеляза журналистът.„За мен цялата тази политика с джендър идеологията е продължение или част от процеса на глобализация, крайния либерализъм, властта на едно малцинство, което владее целия свят и всичко му пречи. Всичко, което му пречи, то го маха. Попречиха му държавите - превърна ги в кухи структури (защото държавите имат суверенитет, граници, интереси, история). Пречат му нациите - нациите трябва да бъдат обезличени, лишени от своята колективна памет. /.../ Нациите също трябва да бъдат обезличени. Най-накрая попречи човекът. И сега, след като миналата година думата на годината беше пост истина, аз мисля, че думата на тази година ще бъде пост човек. Появява се един нов човек. Този нов човек е без държава, без нация, без памет, без самоличност, безполов. Някакъв мутант\".Като припомни, че Конвенцията през 2011 година е била приета от Комитета на министрите на Съвета на Европа без консенсус, Дърева обвини Партията на европейските социалисти в рекет спрямо БСП.„Недопустимо и грозно е от страна на ПЕС да бъде упражняван натиск върху една от най-старите социалистически партии в Европа, да ѝ бъдат поставяни ултиматуми в стил „Или Конвенцията, или ще ви изключим от ПЕС\". Това е рекет. Това е чиста проба изнудване. Европа е територия на диспута, това не е място за подчинение, а ПЕС не е Коминтернът, никой не може да спуска подобни заповеди\".„Трябва да бъдат направени законодателни промени, така че незабавно да бъде изключена всякаква възможност за джендър образование\", подчерта Велислава Дърева, като изрази своите опасения:„Възможността да налазят и да напъплят джендър НПО-та, които да обясняват на дечицата от тригодишна възраст, че те не са момиченца и момченца, че могат да бъдат някакви други. В резултат на това джендър образование във Великобритания всяка година над 2 000 деца посещават едни клиники за смяна на пола на деца. Влизат момиченца и момченца и излизат някакви други. Този бизнес цъфти, защото в училищата, още от детската градина, се насажда това усещане у детето, то бива убеждавано, че за да бъде интересно, да бъде значимо, да бъде различно - то може да не е момиченце или момченце, а да е точно този флуиден пол\", коментира още Дърева.", "date": "2018.01.25", "title": "Ако се приеме Истанбулската конвенция, главните обекти на насилие ще бъдат децата"}
{"url": "http://www.cross.bg/tzacheva-ministur-pravosudieto-1566314.html", "text": "/КРОСС/ Трима министри на правосъдието на Белгия, Гърция и Великобритания чуха приоритетите на Българското председателство на Съвета на Европейския съюз по време на двустранни срещи с министъра на правосъдието Цецка Цачева.Днес тя ги запозна накратко със стремежа на страната ни за напредък по установяването на ясни правила за сътрудничество на бъдещата Европейска прокуратура с прокуратурите на отделните държави-членки и с партньорските агенции и служби,  като Евроюст, ОЛАФ и Европол, съобщават от Министерството на правосъдието.Като друг фокус на сесията на неформалния съвет „Правосъдие и вътрешни работи\" в сектор „Правосъдие\" в утрешния ден министър Цачева посочи досието в областта на гражданското право, наречено Регламент „Брюксел IIа\". Тя наблегна на важността на този регламент, който ще урежда признаване на решенията на съдебни власти на една държава в друга при разводи на семейства и присъждане на родителски права. Особено внимание министърът обърна на гарантирането на правата на децата при незаконното им отнемане от родителя, който не е получил права за отглеждането му. Тя изрази надежда за постигане на общо или поне частично съгласие по темата.Министър Цачева заяви и необходимостта от решения по въпросите на електронното правосъдие и електронните доказателства с цел бързина и ефективност при обмена на данни при правораздаването. Пред  правосъдните министри на Белгия, Гърция и Великобритания българският министър представи като съществени и решенията с езика на омразата и създаването на нов правен инструмент в сферата на несъстоятелността. Тя увери колегите си, че по тези теми ще се търси баланс и защита на правата на човека в името на върховенството на закона. Утре ще има разговори и на тема роботика и изкуствен интелект в полза на правосъдната система, научиха още министрите.И тримата ѝ колеги г-н Коен Гийнс,  Ставрос Контонис и г-н Дейвид Гoук увериха министър Цецка Цачева, че ще подкрепят Българското председателство по очертаните приоритети. Британският министър Гоук изрази надежда, че двустранните отношения между правосъдните министерствата на двете държави ще продължат да са толкова добри и ползотворни и след излизането на страната му от ЕС.  ", "date": "2018.01.25", "title": "Министър Цачева запозна трима свои колеги с приоритетите на Председателството на ЕС"}
{"url": "http://www.cross.bg/tyrtziya-kyurdite-konflikt-1566315.html", "text": "/КРОСС/ Размяната на реплики между САЩ и Турция продължава във все по-остър тон, а водещ в този сговор е Анкара. След като по-рано днес турският министър-председател обяви, че във Вашингтон са загубили разсъдъка си с подкрепата си за кюрдите в Сирия, сега вицепремиерът и говорител на турското правителство Бекир Боздаг директно обяви, че може да се стигне до директен военен конфликт между двете страни, които иначе са съюзници в рамките на НАТО.Както вече е известно турската армия стартира сухоземна операция срещу „Отряди за народна самоотбрана\" в района Африн, тъй като възприема организацията за клон на Работническата партия на Кюрдистан (ПКК) и съответно за заплаха за националната си сигурност. Кюрдите са подпомагани от САЩ, за да се борят с „Ислямска държава\". След Африн от турската армия планират да се насочат и към Манбидж, част от контролираната от кюрдите сирийска територия, намираща се на около 100 км на Изток. Това може да застраши плановете на САЩ да стабилизира североизточна Сирия и да доведе Анкара и Вашингтон до директен военен конфликт, тъй като там са разположени американски военнослужещи.„Тези, които подкрепят терористични организации, ще станат мишена в тази битка\", заяви Бекир Боздаг.„САЩ трябва да преразгледат политиката си на подкрепа за тези терористи и да изтеглят войниците си от района, така че да избегнат конфликт с Турция\", добави турският вицепремиер.Изявлението явно е дало резултат, защото часове по-късно министърът на външните работи на Турция Мевлют Чавушоглу обяви, че САЩ прекратяват доставките на оръжие за кюрдите. Това е заявил американският президент Доналд Тръмп пред турския си колега Реджеп Ердоган в телефонен разговор, провел се по-рано днес.„Тръмп е заявил, че вече е дал дума, че те повече няма да доставят оръжие. Надявам се, че това ще се окаже истина\", заяви Чавушоглу. ", "date": "2018.01.25", "title": "Турция заплаши САЩ с военен конфликт, Вашингтон клекна и спира подкрепата за кюрдите"}
{"url": "http://www.cross.bg/sistemite-ministerstvoto-regionalnoto-1566317.html", "text": "/КРОСС/ Изграждането на подземен кадастър, който ще описва цялата ВиК мрежа в страната, е една от идеите, които ще залегнат в новия Закон за водоснабдяването и канализацията. Днес започва обществената консултация за изготвяне на законопроекта, съобщават от Министерството на регионалното развитие и благоустройството. В рамките на 30 дни всички заинтересовани страни могат да изпратят своите коментари и предложения на имейл  или на пощенския адрес на Министерството на регионалното развитие и благоустройството.С новия закон ще се урежда стопанисването, поддържането и експлоатацията на ВиК системите и съоръженията и предоставянето на ВиК услугите, като се дефинират права и задължения на потребителите. Ще се регламентира редът за планиране на развитието, изграждането и управлението на ВиК системите, консолидацията, разработването на регионални генерални планове, възникване и учредяване на сервитути и упражняване на произтичащите от тях права.По време на консултацията ще бъдат приемани предложения за управлението на ВиК системите и съоръженията след приключване или изтичане на действащите към момента договори за тяхното стопанисване, поддържане и експлоатация и предоставяне на ВиК услугите, промени в границите на обособените територии или броя на ВиК операторите, начинът на управление на активите и др.Като приложение на обществено обсъждане се подлага и Механизъм за гарантиране на защитата на уязвимите потребители и/или ползватели в контекста на Стратегията за финансиране на ВиК отрасъл. Защитата на тези лица ще се реализира чрез закона и затова в него се дефинират термините „ползвател на ВиК услуга\", „уязвим потребители/или ползвател\" и „гарантирано минимално количество водопотребление\".Една от мерките в механизма, която се пуска за обществено обсъждане, е за определените като уязвими потребители и/или ползватели на ВиК услуги да се гарантира разходването на минимално водно количество до 50 л вода на човек на ден или 1,5 куб. м на месец, което да се субсидира от държавния бюджет. Освен това се предвижда доставката, монтажът и пломбирането на водомер в полза на уязвими лица да се извършва от оператора, а разходите да му се възстановяват от държавния бюджет като част от изплащаната му субсидия.  ", "date": "2018.01.25", "title": "МРРБ ще прави подземен кадастър за ВиК"}
{"url": "http://www.cross.bg/rymen-rabota-vazhni-1566320.html", "text": "/КРОСС/ „Като президент отчитам и анализирам това, което се случва в държавата и засяга всички български граждани. Това е мой дълг\", заяви държавният глава Румен Радев пред журналисти днес, като така коментира и собствената си реч, с която даде отчет за едногодишната си работа, откакто е встъпил в длъжност, в която обяви, че „парламентарната република атрофира\".Попитан дали е очаквал такава остра реакция от Народното събрание на своя отчет, президентът подчерта, че думите му не са били обида, а констатация.„Удовлетворен съм, че депутатите се вслушват в моите думи. Те са важни за нас, всички сме ги избрали и очакваме от тях много повече. Гледаме с надежда на тяхната работа. Очакваме смислен дебат с ясни аргументи и по-малко лични нападки. Очакваме решаване на неотложни и важни въпроси за днес и за утре, а не взиране обратно в миналото\", добави още президентът Румен Радев, цитиран от пресслужбата си. ", "date": "2018.01.25", "title": "Президентът: Аз не обиждам, а констатирам, радвам се, че депутатите се вслушват в думите ми"}
{"url": "http://www.cross.bg/manolova-zaplati-komentira-1566321.html", "text": "/КРОСС/ Според мен изискването е първо да се променят законите и след това да се внася документа и настоях пред правосъдния министър Цецка Цачева да направи именно това, защото гаранциите срещу насилието върху жени се съдържат и в законодателството, което е важно. Това каза във връзка с Истанбулската конвенция в \"Още от деня\" по БНТ омбудсманът Мая Манолова, която коментира, че позицията ѝ е обявена публично и тя е да не се пристъпва към ратификация без дебат.За дискусията в Софийския университет тя каза, че огромното ѝ притеснение е разделението на обществото и езикът на омразата, който по думите ѝ противниците и защитниците на конвенцията са успели да вкарат в обществото.„Разумното решение беше това, за което аз призовах в моята позиция - да се отложи, да се обсъди, обмисли и да се чуе мнението на Светия синод. Мнението на църквата е изключително важно\".Манолова заяви, че я е подкрепила заради случаите на насилие, в които е била свидетел на насилие.„Един милион жени са жертви на домашно насилие, но една жена да има, аз ще воювам за нейните права като омбудсман. Независимо дали депутатите ще приемат, или отхвърлят конвенцията, аз ще се борят срещу насилието за внасяне и приемане на промените в законите и за създаване на достатъчен брой кризисни центрове, както се борих в последните две години\".В студиото на БНТ омбудсманът коментира и темата за трудовите правоотношения.\"В България има жестока трудова експлоатация, една от които, е неплащането на заплати. Днес бяха гласувани последните промени, които да забранят да се прехвърлят фирми, ако не са си платили задълженията, включително заплати и осигуровки. Инспекцията по труда ще има право да започва такова производство по несъстоятелност от името на работниците при неплатени заплати.\"Всички, които имат да получават заплати за последните 3 години след 1 февруари 2015 г., ще могат да го направят, подавайки заявление в териториалното поделение на НОИ и ще бъдат платени сумите от бюджета на фонда, каза още Мая Манолова.В студиото на БНТ тя коментира още темите за кредитите и двойния стандарт при храните. Тя каза, че на 30 април предстои темата за двойния стандарт да бъде коментирана по време на Българското председателство. ", "date": "2018.01.25", "title": "Мая Манолова: Нека първо се променят законите, а след това да се внася Истанбулската конвенция"}
{"url": "http://www.cross.bg/hibridni-godina-elektricheski-1566294.html", "text": "/КРОСС/ Продажбите на нови 100% електрически (BEV) и plug-in хибридни (PHEV) автомобили в глобален мащаб през изминалата година са се увеличили с 57% в сравнение с 2016-а и са достигнали ниво от 1.2 милиона единици, като 66% от реализираните коли са били BEV модели, сочат предварителните отчети на ev-volumes.com, цитирани Auto-Press.Около 602 000 от продадените през изминалата година 100% електрически и plug-in хибридни коли са били реализирани на територията на Китай, като отчетеното подобрение е 72%.На второ място по брой реализирани коли се подрежда Европа с ръст от 38% до около 307 000 единици, а на трето е САЩ с 200 000 и повишение от 27%.Най-голямо, като процентно измерение, е подобрението в Япония, където през 2017 година са били закупени около 56 000 електрически и plug-in хибридни коли или със 149% повече в сравнение с 2016 година.От ev-volumes коментират, че въпреки значително по-малките продажби, целият сектор се намира в сериозен възход. Според данните на изданието, броят на зарядните станции се е удвоил за последните две години, а броят налични pluh-in хибридни модели се е увеличил от 70 през 2013 година до над 170 към момента (повече от половината от които са на китайски производители).Сериозен фактор за подобряването на бизнеса с електрически и plug-in хибридни модели също така е цената на батериите, която е намаляла с 50% за последните 3 години.Прогнозите на ev-volumes за 2018 година са свързани с пореден впечатляващ ръст- +56%, и достигането на общи продажби на електромобили и plug-in хибридни модели от 1.9 милиона единици. Според очакванията, към края на тази година, в цял свят ще се движат над 5 000 000 електрически и електрифицирани зареждаеми коли. ", "date": "2018.01.25", "title": "Ръст с 57% в продажбите на електрически и хибридни автомобили през 2017-а"}
{"url": "http://www.cross.bg/sili-tyrtziya-beliya-1566296.html", "text": "/КРОСС/ Напрежението между Анкара и Вашингтон ескалира, след като президентът на САЩ Доналд Тръмп предупреди своя турски колега Реджеп Тайип Ердоган за нарастващия риск за конфликт между двете нации, турският държавен глава на свой ред поиска САЩ да прекратят подкрепата си към кюрдските милиции, пише The New York Times.Двамата държавници проведоха телефонен разговор, докато турските въоръжени сили атакуват кюрдските сили в Северна Сирия. Американските власти съобщават, че изпитват притеснения, че кампанията срещу „Ислямска държава\" ще бъде сериозно подкопана от появата на ново бойно поле в страната, която и без това е опустошена от войната през последните седем години.„Тръмп призова Турция да бъде внимателна и да избягва действия, които да водят до риск за конфронтация между турските и американските сили\", пише в официално заявление на Белия дом, публикувано след разговора.„Той заяви, че двете страни трябва да се фокусират върху споделената цел да се постигне трайна победа над „Ислямска държава\", сочи документът.Строгият тон към Ердоган се различава рязко от този по време на конференция в Белия дом, по време на което високопоставени представители на американската администрация заявиха, че САЩ застават до Турция, съюзник в НАТО в спора с кюрдските сили, които досега се бореха срещу „Ислямска държава\" с пряката подкрепа на Вашингтон.По време на телефонния разговор, по данни на Белия дом, Тръмп е изразил загриженост за „разрушителната и лъжлива риторика от Турция\". В допълнение, той е отбелязал продължителното задържане на американските и местните граждани в Турция - рядко позоваване от негова страна на грижата за човешките права.Официалното съобщение за разговора между двамата лидери дойде със закъснение от Белия дом. Такова вече имаше от Анкара, а междувременно турският премиер  срещу Вашингтон. ", "date": "2018.01.25", "title": "Тръмп размаха пръст на Ердоган, турската армия трябвало да внимава в действията си"}
{"url": "http://www.cross.bg/pychdemon-lider-ispaniya-1566295.html", "text": "/КРОСС/ Правителството на Испания предприе първа крачка към блокиране опитите на Каталуния бившият лидер Карлес Пучдемон да оглави управлението на богатия регион.Това заяви вицепремиерът на Испания Сорая де Сантамария, цитирана от \"Ройтерс\".Пучдемон живее в Брюксел, за да избегне арест заради опита за отцепване на Каталуния от Испания през октомври 2017 г. В понеделник новият председател на каталунския парламент номинира Пучдемон като единствения кандидат за лидер на региона.Настоящите обстоятелства не му позволяват да поеме управлението, подчерта Сантамария, имайки предвид факта, че в Испания има заповед за задържането на Пучдемон.Тя добави, че правителството е поискало мнение от Съвета на държавата (консултативен съвет към испанското правителство - Бел. ред.) за възможността да се обжалва пред Конституционния съд решението на председателя на каталунския парламент да номинира Пучдемон като единствения кандидат за регионален лидер.Ако мнението на съвета съвпадне с това на правителството в Мадрид, незабавно ще бъде внесена жалба, предупреди вицепремиерът.До 31 януари каталунският парламент трябва да проведе първото гласуване за избиране на регионален лидер. ", "date": "2018.01.25", "title": "Мадрид с първи опит да блокира кандидатурата на Пучдемон за лидер на Каталуния"}
{"url": "http://www.cross.bg/atraktzii-razvitie-kyltyrnoto-1566268.html", "text": "/КРОСС/ Министерството на регионалното развитие и благоустройството осигурява 200 млн.лв. за развитие на туристическите атракции по Оперативна програма „Региони в растеж\" 2014-2020 г. Вчера Управляващият орган на оперативната програма публикува проект на Насоки за кандидатстване по процедура за предоставяне на безвъзмездна финансова помощ „Развитие на туристически атракции\".  Допустими кандидати са Министерството на културата, общини, институции на вероизповеданията и техни местни поделения, които са юридически лица.  Това е първата схема по ОПРР, която е изцяло с  комбинирано финансиране - чрез кредит и субсидия,  тъй като проектите по нея ще реализират приходи, уточняват от регионалното министерство.100 млн. лв. от средства се финансират чрез финансов инструмент, посредством финансови посредници, избрани от Фонда на фондовете, и 100 млн. лв. - чрез безвъзмездни средства по процедура „Развитие на туристически атракции\".  Проектите трябва да са насочени към консервация, опазване и популяризиране на културното и религиозно наследство от национално и световно значение. Те ще се осъществяват посредством комбинация от финансиране с безвъзмездни средства и от финансов инструмент (под формата на нисколихвено кредитиране), след извършване на оценка на бизнес плана от страна на финансовия посредник. Безвъзмездната финансова помощ може да бъде предоставяна на проектен принцип по предложение на фонд-посредника, отпускащ нисколихвено кредитиране, след оценка на жизнеспособността на идеята и ефектите за постигане на икономическа активност и заетост като основни цели на ОПРР.Процедурата цели създаването на цялостни туристически продукти за обекти на културното наследство от национално и световно значение. В този смисъл ще бъдат подкрепяни интегрирани проекти, включващи не само дейности по консервация и опазване на съответния обект на културното наследство, но и дейности по неговото популяризиране и развитие, които привличат значителен брой туристи.Максималният размер на безвъзмездна помощ по проект може да достигне до 50% от общата стойност на комбинираното финансиране в зависимост от извършения от финансовия посредник анализ на жизнеспособността (бизнес плана) и  анализ на риска.Предложения и коментари по проекта на Насоки за кандидатстване могат да се изпращат в срок до 23.02.2018 г. (включително) по официален път или на електронна поща: oprd@mrrb.government.bg.  ", "date": "2018.01.25", "title": "МРРБ осигурява 200 милиона лева за развитие на туристическите атракции"}
{"url": "http://www.cross.bg/pargov-gerb-obshtina-1566299.html", "text": "/КРОСС/ За съжаление, откакто ГЕРБ управлява в Столична община имаме модел, в който ние общинските съветници сме притурка и гумен печат на решенията на администрация. Отказвам да стана съучастник в тази ваша игра - да се оправдавате с това, че общинският съвет е виновен. С тези думи лидерът на БСП - София и председател на групата на БСП в СОС Калоян Паргов се обърна към управляващите от ГЕРБ по време на обсъждането на бюджета за 2018 г. на Столична община.„С днешния акт ще подпечатаме вашите решения как да се харчат парите на софиянци. Бюджетът звучи рекордно - над 1,5 млрд. лв., но ако се вгледаме какво има в него, ще видим, че отново става дума за 100-150 млн. лв., с които се прави политика. Всичко останало е държавна, делегирана или общинска отговорност като издръжка. Когато говорим за рекорден бюджет, това е в резултат от повишаването на минималната работна заплата, което рефлектира и върху бюджета на е Столична община\", заяви Паргов.Лидерът на столичните социалисти припомни, че преди една година съветниците от БСП са посочили кои части на приходната част на бюджет 2017 нарочно са подценени, за да се отчетат впоследствие уж по-добри резултати и това се случи.„За 10 години ГЕРБ, които имаха цялата власт и подкрепата на мнозинството в СОС, не решиха изцяло нито един проблем на столицата. Има една трайна тенденция, която става вече дразнеща и за хората, а тя е, че общината обикновено върви след проблемите и се опитва да ги „замита под килима\". И този бюджет не решава нито един проблем на София. Ето защо ние от БСП няма да го подкрепим и ще гласуваме против\", категоричен бе Калоян Паргов. ", "date": "2018.01.25", "title": "Калоян Паргов: Откакто ГЕРБ управлява, СОС е притурка и гумен печат на решенията на администрацията"}
{"url": "http://www.cross.bg/kloniraneto-maiimynkite-kitaii-1566272.html", "text": "/КРОСС/ В Китай клонираха две майумини. Маймуните са родени преди шест седмици и са от рода макак, съобщава БНТ.Използваната технология е същата като при клонирането на овцата Доли в средата на 90-те години на миналия век. Според критиците, експериментът поражда много етични и морални въпроси. Китайските учени, обаче, са категорични, че клонирането ще помогне за лекуването на много човешки заболявания.Клонирането на маймунките с имена Хуа Хуа и Жонг Жонг не е „крайгълен камък\" към клонирането на хора, увери проф. Робин Ловъл-Бадж.В момента маймунките се хранят с биберон и се развиват нормално, уверяват учените. ", "date": "2018.01.25", "title": "Клонираха маймуни в Китай"}
{"url": "http://www.cross.bg/vidin-regiona-ytre-1566297.html", "text": "/КРОСС/ Председателят на Управителния съвет на Агенция „Пътна инфраструктура\" инж. Дончо Атанасов и областният управител на Видин Албена Георгиева ще обсъдят утре на работна среща с кметовете от областта подготовката на инфраструктурните проекти в региона и предстоящите в новия строителен сезон ремонтни дейности. Домакин на съвещанието е областният управител на Видин.Срещата утре - 26 януари, е от 11 ч. в сградата на областна администрация Видин, зала „Конферентен център\". След приключването й около 12 ч. е предвиден брифинг за медиите.", "date": "2018.01.25", "title": "Председателят на УС на АПИ инж. Атанасов ще обсъди с кметовете от област Видин пътните проекти в региона"}
{"url": "http://www.cross.bg/otbranata-sutrydnichestvo-borisov-1566304.html", "text": "/КРОСС/ Премиерът Бойко Борисов и управляващият директор на МВФ Кристин Лагард коментираха доброто сътрудничество между правителството и Фонда, както и отличните макроикономически показатели на страната ни. Това съобщиха от правителствената информационна служба. Последната мисия на МВФ излезе с положителни заключения за държавните финанси, финансовия сектор и надзора на банките.България и Германия имат отлично партньорство в областта на отбраната, както в рамките на НАТО, така и на ЕС, потвърдиха в разговора си премиерът Борисов и министърът на отбраната на Германия Урсула фон дер Лайен по време на друга среща на министър-председателя на Световния икономически форум в Давос. Двамата оцениха като стъпка напред в интеграцията на ЕС установяването на Постоянно структурирано сътрудничество в областта на отбраната.", "date": "2018.01.25", "title": "Премиерът се срещна с шефката на МВФ в Давос"}
{"url": "http://www.cross.bg/snaryad-sozopol-signal-1566305.html", "text": "/КРОСС/ Военни от Военноморските сили обезвредиха стар артилерийски снаряд в село в община Созопол.Военните се отзовали на подаден сигнал. По-рано днес на телефон 112 е получен сигнал от кмета на село Присад, намиращо се на територията на община Созопол. Кметът обяснил, че в землището на селото е открит предмет, наподобяващ снаряд.След получен факс от областния управител на Бургас и след решение на началника на отбраната към мястото се отправя формированието за разузнаване, извличане, транспортиране и унищожаване на невзривени боеприпаси от състава на флотилия бойни и спомагателни кораби с ръководител капитан Иван Карчев. След преход отрядът открива снаряда и започва опознавателни дейности.Специалистите установяват вида на снаряда - 75 мм артилерийски снаряд с взривател, който е силно корозирал и не подлежи на транспортиране. Поради това боеприпасът е бил унищожен на място, след като района е бил отцепен.", "date": "2018.01.25", "title": "Откриха и унищожиха стар снаряд край Созопол"}
{"url": "http://www.cross.bg/verizhna-shose-katastrofa-1566306.html", "text": "/КРОСС/ Верижна катастрофа стана в близост до спирка на градския транспорт на „Цариградско шосе\" до мола, съобщава БТВ.За щастие, пострадали при нея няма, само материални щети по автомобилите.Спирката, пред която има предпазни колчета, не е засегната, а колите са се ударили преди нея.Вероятната причина за инцидента е хлъзгавият път.", "date": "2018.01.25", "title": "Верижна катастрофа на \"Цариградско шосе\""}
{"url": "http://www.cross.bg/merkel-ofitzialnite-angela-1566293.html", "text": "/КРОСС/ Официалните преговори за формиране на управляваща коалиция между „Съюза\" (ХДС/ХСС) на германския канцлер Ангела Меркел с ГСДП ще започнат в петък, 26 януари, според партийни източници, цитирани от „Ройтерс\".Ангела Меркел и Хорст Зеехофер, който води баварския Християн-социален съюз ще се срещнат с председателя на германските социалдемократи Мартин Шулц в 9:00 сутринта (10:00 българско време) в Берлин.След това ще се проведе среща между 15 водещи политици от трите партии. ", "date": "2018.01.25", "title": "Официалните преговори за правителство в Германия започват в петък"}
{"url": "http://www.cross.bg/gdbop-dete-facebook-1566284.html", "text": "/КРОСС/България е сред първите държави в региона, която ще въведе системата „AMBER Alert - изчезнало дете\", съобщиха от МВР. Това е възможно благодарение на доброто сътрудничество през последните 4 години между сектор „Киберпрестъпност\" към ГДБОП и компанията Facebook Inc, и в контекста на българското председателство на Съвета на ЕС.„AMBER Alert - изчезнало дете\" е система, свързана с приложението на Facebook, която дава възможност на полицията да изпрати съобщение с актуална снимка и информация за издирваното дете до всички потребители на социалната мрежа, които се намират в радиус от 200 км от локацията на изчезване. С над 2 милиарда потребители, този инструмент е изключително силен при издирването на изчезнали деца с опасност за живота и здравето им.Стартът ще бъде даден на пресконференция в ГДБОП в понеделник. Ще участват представители на ръководството на МВР и на ГДБОП, както и директорите по сигурността във Facebook Inc за Европа. ", "date": "2018.01.25", "title": "ГДБОП ще издирва изчезнали деца със системата AMBER Alert"}
{"url": "http://www.cross.bg/iskane-razporedbite-bulgariya-1566282.html", "text": "/КРОСС/ Европейската комисия съобщи, че е изготвила мотивирано становище за Австрия, България, Люксембург и Испания за неизпълнение на задължението за прилагане на разпоредбите на ЕС, свързани с европейската заповед за разследване по наказателноправни въпроси в националното си законодателство.Въз основа на взаимното признаване, съгласно директивата, държавите в ЕС трябва да признаят и изпълнят искане за доказателства от друга държава от Общността по същия начин и при същите условия, при които биха го направили за искане от националните си служби.Благодарение на това борбата срещу престъпността и тероризма е много по-бърза и по-ефикасна на европейско равнище, отбелязва ЕК.Държавите трябваше да въведат европейските разпоредби до 22 май миналата година. През юли 2017 г. ЕК изпрати официално уведомително писмо на държави, които закъсняваха. Сега нарушителите разполагат със срок от два месеца да извършат промените, а в противен случай комисията може да отнесе въпроса до Съда на ЕС. ", "date": "2018.01.25", "title": "ЕК настоява България да приложи разпоредбите за обмен на данни"}
{"url": "http://www.cross.bg/durzhava-nato-tyrtziya-1566285.html", "text": "/КРОСС/ В телефонен разговор с турския президент Реджеп Ердоган американският дъпжавен на САЩ Доналд Тръмп е обърнал внимание на продължаващото извънредно положение в страната и настоял Анкара „да се държи внимателно и предвидливо по въпроса\", пише вестник.От своя страна Ердоган е поискал от Вашингтон незабавно да прекрати въоръжените си доставки за сирийските кюрди. Основна точка в дневния ред на разговора е била операцията на турските въоръжени сили „Маслинова клонка\" в района на сирийския град Африн. Говорителят на турския президент - Ибрахим Калън, както и външният министър Мевлют Чавушоглу, оповестиха, че телефонният разговор е осъществен по молба на Вашингтон.Междувременно от турското Президентство уточниха, че писменото съобщения на Белия дом не отразява точно същността на проведения разговор. Посочва се по-специално, че Тръмп не е споменал за тревогата си от нарастващото напрежение и не е засегнал извънредното положение в Турция, посочва още „Джумхуриет\", цитиран от „Фокус\".Междувременно премиерът на Турция Бинали Йълдъръм реагира изключително остро по повод отношението на Вашингтон към провеждана в района на сирийския град Африн военна операция „Маслинова клонка\".„Това е една законна и легитимна операция. Жалко е един наш съюзник по линия на НАТО да се прегръща с терористични организации в една държава. Когато една държава като Америка има бизнес с терористични организации в друга държава, това е много унизително за самото име на Америка. Загуба на разсъдък е една държава, с която сме заедно в НАТО, да оказва подмолна или явна подкрепа на въоръжени формирования, чиято цел са границите на НАТО, изискващи охраната на самия Северноатлантически пакт. Това категорично е неприемливо. ... Освен това те стартираха черна пропаганда с безумните си твърдения, че ако операцията започне, турската икономика ще изпадне в криза.\", обяснява Бинали Йълдъръм, цитиран от ДХА. ", "date": "2018.01.25", "title": "Турция обвини САЩ, че са изгубили разсъдъка си"}
{"url": "http://www.cross.bg/sotzialistite-evropeiiskiya-ramka-1566286.html", "text": "/КРОСС/ Комисията по заетост и социални въпроси на Европейския парламент прие предложените текстове от Групата на социалистите и демократите към доклада на Комисията по бюджети за  Многогодишната финансова рамка на ЕС след 2020 г. Като цяло текстовете предвиждат изоставяне на сегашната бюджетна рамка на ограничения и заместването й с бюджетни ресурси, осигуряващи пълно финансиране на социалните приоритети, произтичащи от приетия през ноември 2017 г. Европейски стълб за социалните права, както и от самите Договори за ЕС.По-конкретно се иска увеличаване на средствата за борба с безработицата, с бедността и неравенствата в ЕС. Одобрено бе настояването за по-висок процент, а именно 30% от средствата на Европейския социален фонд бъдат заделени за финансиране на социалното включване на хората с увреждания и такива в икономически затруднено или в неравностойно положение. Подкрепа получи и искането на социалистите за запазване на самостоятелността на Европейския социален фонд, който да продължи да финансира мерките за икономическо и социално сближаване.Същевременно обаче представителите на Европейската народна партия, както и други десни евродепутати, отхвърлиха едно приоритетно предложение на социалистите, а именно за създаването на Фонд за Детска гаранция, който осигурява на всяко дете на необходимите храна, жилище, образование и здравни грижи. Настояването на социалистите е продиктувано от крайно тревожната ситуация на увеличаваща се бедност сред децата, която в рамките на ЕС засяга близо 25 милиона деца - над 26% от децата на възраст до 17 години.Докладчик в сянка на Групата на социалистите и демократите в Комисията по заетост и социални въпроси е българският евродепутат Георги Пирински. ", "date": "2018.01.25", "title": "Социалната комисия на ЕП прие предложенията на социалистите за Многогодишна бюджетна рамка на ЕС след 2020 г.  в полза на Социална Европа"}
{"url": "http://www.cross.bg/dobiva-suvet-priroden-1566289.html", "text": "/КРОСС/ Няма да се добива газ в Добруджа. Решението беше взето от Eкспертния екологичен съвет към районна екоинспекция във Варна. По време на заседанието не беше приет докладът за оценка на въздействието върху околната среда, изготвен във връзка с инвестиционното намерение.Основният мотив на експертите в екологичния съвет да отхвърли намерението за добив на газ е рискът от замърсяване на водата в региона.Преди заседанието на Експертния съвет природозащитници и жители на Генерал Тошево за пореден път протестираха.Експертите обясниха, че големият обществен отзвук и допитването в Генерал Тошево, на което хората заявиха, че не искат да се добива природен газ в Добруджа, също е повлиял върху решението им днес.Битката срещу добива на природен газ в региона не е приключила. Тепърва директорът на варненската екоинспекция трябва да потвърди решението на Експертния съвет, а то може да бъде обжалвано в административния съд. ", "date": "2018.01.25", "title": "Няма да се добива природен газ в Добруджа"}
{"url": "http://www.cross.bg/visotzki-pesni-godini-1566288.html", "text": "/КРОСС/ На днешната дата се навършват 80 години от рождението на Владимир Висоцки. Известният руски поет, певец, театрален и филмов актьор и писател е роден на 25 януари 1938 година в Москва. Той е един от най-известните бардове в Съветския съюз.За няколко поколения българи Висоцки беше човекът-струна, с чиито песни всеки изливаше собственото си недоволство.За своите 42 години житейски път поетът с китара печели голяма световна популярност и ще остане в историята като „говорителят на народа\", изразител на руската болка, прочут със своите песни със сатирично съдържание и много хумор.Висоцки има около 300 песни, сред които едни от най-популярните са „Поручик Галицин\", „Сутрешна гимнастика\", „Ваше благородие\" , „Две съдби\" и други. ", "date": "2018.01.25", "title": "80 години от рождението на Владимир Висоцки"}
{"url": "http://www.cross.bg/nyama-park-tzvetkov-1566290.html", "text": "/КРОСС/ Дори с бомбастичното име, че бюджетът е рекорден, на практика столичаните няма да усетят нищо рекордно. Това каза за агенция „Фокус\" общинският съветник от БСП Борис Цветков във връзка с приетия бюджет на София за 2018 г.„Нещо повече, дори според мен няма да се усети някаква разлика с миналогодишния или по-миналогодишния. Виждаме, че традиционно единствените две по-големи суми спрямо предишния бюджет са от неща, които не зависят от Столична община, а именно повечето средства за образование, които са делегирани. Предложихме с още 54 млн. лв. да бъде увеличена приходната част в бюджета, като ясно посочихме точно секторите, в които миналата година сме повтаряли същото, но те не са го приели. Времето е доказало нашата правота, че има пак заложени по-малко пари, които след това са преизпълнени\", заяви Цветков.По думите му тази година пак се залагат намалени средства и искат да се планира по-реално, за да могат столичани срещу повечето приходи да получат повече разходи, за да се построят или ремонтират искани от тях неща.„След толкова управление на ГЕРБ продължава да има етернитови детски градини. Това е амортизирана детска градина, опасна при пожар. Искаме да се изграждат нови паркове, да се ремонтират съществуващи зелени площи и паркове. Преди години единственият нов парк, който в София се построи, беше парк „Възраждане\" по предложение на колеги от БСП. От толкова години управление на ГЕРБ нов парк, освен този, който ние предложихме и те приеха, няма. В нашето предложение, което отхвърлиха, имаше предвиждане на цял нов парк в „Овча купел\", където страдат от замърсения въздух\", допълни Цветков.Той обърна внимание и на друг техен акцент - да започне да се проектира и изгражда канализация.„Това е най-скандалното състояние на нещата. В целия район „Кремиковци\", а и в други, няма канализация, а водопроводът са го строили преди 40 години със собствен труд. „Софийска вода\" вдигна цената на водата. В 5-годишния си план не предвижда да се изгради там канализация. Оказва се, че в европейска столица при толкова прехвален инвеститор, при толкова вдигната цена на вода, единствените, които им се бърка в джоба са столичани срещу никаква услуга за отвеждане на водата или лошото ѝ качество заради тръбите. Държавата си построи Северната скоростна тангента, но връзката с бул. „Владимир Вазов\" покрай кв. „Левски\" не е направен и автобуси и камиони минават през нивите, покрай блоковете, вдигайки прах и шум. В „Дружба\" също е така. „Димитър Пешев\" освен, че задръства движението на транзитния поток, цапа въздуха\", каза още общинският съветник. ", "date": "2018.01.25", "title": "Борис Цветков, БСП: Дори и с бомбастичния рекорден бюджет, столичани няма да усетят нищо"}
{"url": "http://www.cross.bg/mariya-rodi-ilieva-1566291.html", "text": "/КРОСС/ Певицата Мария Илиева роди първото си дете.Бебето се казва Александър и се появи на бял свят в 11:30 ч. днес.То е с тегло 3,08 кг и височина 48 см.И майката, и бебето се чувстват добре, съобщава БТВ.", "date": "2018.01.25", "title": "Мария Илиева роди момченце"}
{"url": "http://www.cross.bg/epidemiya-gripna-yanyari-1566292.html", "text": "/КРОСС/ Обявена е грипна епидемия в Габрово. Дните 26 и 29 януари - съответно петък и понеделник, са неучебни. Учениците от общините Дряново и Трявна, където вече бе обявена епидемия, възстановяват учебни занятия от понеделник, 29 януари, припомнят от РЗИ. Нивото на интензивност на епидемичния процес на грип и остри респираторни заболявания за Габровска област нарасна и заболяемостта достигна предепидемична стойност от 344,50 на 10 000 души, при епидемична стойност за областта 350 на 10 000.Най-висока е заболяемостта във възрастовата група 0-4 г. - 1098,90 промила и възрастовата група от 5-14 г. - 1080,46 промила. Към момента заболяемостта от остри респираторни заболявания и грип в останалите общини на областта  е: община Трявна - 250,60 промила, община Дряново - 209,70 промила, община Севлиево - 165,16 промила.Към момента на територията на Габровска област  единствено в община Севлиево  не е обявена епидемична обстановка по отношение на грип.От утре (26 януари) е обявена грипна епидемия и в област Ямбол.Броят на болните в областта достигна 369 на 10 хил., преминавайки епидемичния праг от 358 на 10 хил. В резултат от днес до следващата сряда (31 януари) ще бъдат затворени всички училища.Детските градини и ясли продължават работа при засилен контрол и строг сутрешен филтър.От днес в грипна епидемия е цялата Софийска област. Учебните занятия са преустановени за пет календарни дни - до 29 януари включително.Заради високата заболеваемост вчера мярката беше въведена и в областите Бургас, Видин и Стара Загора.Дните до 26 януари са неучебни в област Стара Загора, а в Бургас няма да се учи до 29 януари.Грипната епидемия в областите Пазарджик и Перник приключи и учебните занятия вече са възстановени.Утре ще се решава дали ще се обяви и грипна епидемия в столицата.В общо  заради високата заболеваемост от грип, съобщиха от Министерството на образованието.  Най-много училища в грипна ваканция има в Бургаска област- общо 138.  ", "date": "2018.01.25", "title": "Габрово и Ямбол също обявиха грипна епидемия"}
{"url": "http://www.cross.bg/lekarstva-kronin-drygi-1566273.html", "text": "/КРОСС/ Лекарства на поискване, които се изготвят в домашни условия, винаги правилно дозирани и никога с изтичащ срок на годност, дори на най-затънтените крайчета на света - това може да е реалност много по-скоро, отколкото ни се струва.Изследователи от Университета в Глазгоу са разработили метод за 3D-отпечатване на взаимосвързани реактивни съдове, способни да извършват отделни химични реакции. Отпечатаните на 3D реактиви могат да се използват за производство на фармацевтични препарати и химикали в ограничени количества, дори в домашни условия, предава Technews.Какво би станало, ако обикновеният човек е в състояние да изработва собствените си лекарства у дома - по същия начин както се изтегля MP3 музика и се слуша на собствения смартфон? Апаратът, разработен от учените в Глазгоу, може именно това - да създава лекарства, химикали и ред други продукти „по заявка\".Триизмерният принтер Ultimaker 3D е бил модифициран така, че да синтезира фармацевтични продукти и други химикали посредством широко достъпни изходни вещества, разказва Лирой Кронин, ръководител на изследването и професор по химия в Регионалната школа по химия в Университета в Глазгоу, Великобритания. Така хората ще могат да произвеждат всякакви полезни вещества у дома си, в офиса или на други места.Изследователският екип е успял да „отпечата\" серия взаимосвързани реакционни съдове, които извършват четири различни химични реакции, включващи 12 отделни стъпки, казва Кронин, цитиран от Technology Review. Тези стъпки обхващат всичко от филтрация до изпаряване на разтворители.Фармацевтика у домаВ експериментите си учените открили, че могат да създадат баклофен - лекарство за отпускане на мускулите - посредством широко достъпни изходни съединения. Използвайки различни реагенти и разтворители по различно време и в различен ред, изследователите успели да синтезират и други лекарства и полезни химикали. В рамките на изследването са извършени и други сполучливи реакции, вкл. направата на популярен антиконвулсант и лекарство за борба с язви и киселинен рефлукс.За синтеза на баклофен екипът използвал пет триизмерни цилиндрични модула, всеки с капацитет 32 милилитра и отвор отгоре за въвеждане на материал. Втори отвор във всеки модул позволил прилагането на налягане. Триизмерно отпечатаните съдове имали и отвори за въвеждане на азот.В крайна сметка реакторът, създаден чрез 3D печат, успял да извърши три реакции, две екстракции на течности и набор от изпарения и филтрирания, за да създаде мускулния релаксант. „Този подход ще позволи производството на химикали и лекарства по заявка\", казва Кронин.Нови възможности3D печатът позволява на потребителя да получи абсолютна точност при направата на лекарството, обяснява Кронин. Така медикаментът ще е и гарантирано „пресен\" - няма да е прекарал неопределено време по фармацевтични складове и аптечни рафтове.Мащабът е друг голям фактор. Малките реактори за направа на лекарства могат да позволят на производителите да създават редки лекарства за специфични заболявания, които е твърде скъпо или дори невъзможно да се произведат със стандартното фармацевтично оборудване.Химическите продукти и в частност лекарствата обичайно се произвеждат в големи производствени цехове с големи машини, резултат от значителни капиталови инвестиции. Те са проектирани така, че трудно могат да произведат малка доза медикамент. Отпечатаният на 3D реактор обаче ще позволи създаването на специални лекарства.Наред с това процесът би могъл да насърчи производството на по-редки и нетрадиционни лекарства, експериментални съединения за новаторски изследвания и лекарства, необходими в много отдалечени места, вярва химикът.Неизбежните рисковеРазбира се, има и потенциални рискове при новата технология. Тя може да попадне в ръцете на злонамерени „експериментантори\" и да послужи, например, за синтез на наркотици и други нелегални субстанции. Друг подобен риск е псевдо-фармацевти да започнат да произвеждат фалшиви лекарства - проблем, често срещан в много страни по света.Кронин е наясно с потенциалните опасности, но е оптимист. Професорът от Университета в Глазгоу е убеден, че позитивите на процеса са повече от негативите. 3D печатът, казват анализаторите от Technology Review, също има рискове - може да се използва и за направата на огнестрелни оръжия. Все пак до този момент технологията е показала, че се използва предимно за полезни приложения.В краен случай, смята Кронин, има начин да се направи така, че с помощта на съвременните дигитални технологии всеки набор то 3D-отпечатани реактиви да се „програмира\" така, че да произвежда само една фармацевтична формула. ", "date": "2018.01.25", "title": "Измислиха как да синтезираме лекарствата си сами у дома"}
{"url": "http://www.cross.bg/borisov-arabiya-sayditska-1566275.html", "text": "/КРОСС/ Премиерът Бойко Борисов разговаря с министрите на търговията и инвестициите на Саудитска Арабия Маджид Бин Абдулла Ал-Касаби и с министъра на енергетиката, промишлеността и минералните ресурси Халид Ал-Фалих. Те оцениха високо визитата на министър-председателя в края на ноември м. г. и посочиха, че разговорите в Рияд между представителите на правителствата са отлично начало за ползотворно сътрудничество между двете страни.Срещата на премиера Борисов със саудитските министри се състоя в рамките на Годишната среща на Световния икономически форум в Давос. На нея бяха обсъдени предприетите действия след официалното посещение в Кралство Саудитска Арабия за активизиране на двустранното икономическо сътрудничество и засилване на търговския стокообмен и инвестициите.Премиерът Борисов използва повода да предаде сърдечните си поздрави към крал Салман бин Абдулазиз Ал-Сауд и престолонаследника Мохамед бин Салман Ал-Сауд и да благодари за отлично организираното посещение. ", "date": "2018.01.25", "title": "Борисов пак обсъжда сътрудничеството със Саудитска Арабия в Давос"}
{"url": "http://www.cross.bg/sustezavat-danil-atletika-1566301.html", "text": "/КРОСС/ Общо 18 руски лекоатлети получиха разрешение от Международната федерация по лека атлетика (ИААФ) да се състезават през новия сезон под неутрален флаг.Сред тях са двукратната световна шампионка на скок височина Мария Ласицкене и сребърният медалист в същата дисциплина при мъжете от Световното първентво в Лондон 2017 Данил Лисенко.Одобрение също така получиха заявките на Виктор Бутенко, Юлия Малцева (диск), Данил Данилов, Алексей Сокирский, София Палкина (чук), Алексей Фьодоров, Ирина Гуменюк, Виктория Прокопенко (троен скок), Вячеслав Колесниченко, Алина Мамина, Полина Милер (спринт), Александър Лесной (гюле), Иля Мудров, Олга Мулина, Анжелика Сидорова и Альона Лутковская (овчарски скок).Както е известно руската федерация по лека атлетика е наказана заради допинг скандал и вече поредна година атлетите от страната не могат да се състезават, освен ако не покрият специални изисквания на ИААФ и не бъдат поименно допуснати до международни надпревари, но под неутрален флаг. ", "date": "2018.01.25", "title": "18 руски лекоатлети ще могат да се състезават през новия сезон"}
{"url": "http://www.cross.bg/pirinski-evropeiiskiya-preodolyavane-1566274.html", "text": "/КРОСС/ Евродепутатът Георги Пирински, в качеството си на докладчик в сянка на Групата на социалистите и демократите, взе участие днес в обсъждането на проектостановището на Комисията по регионално развитие на ЕП относно Годишния обзор на растежа за 2018 г.  - първи етап в ежегодната процедура на т.нар. Европейски семестър, при който държавите членки представят на Европейската комисия (ЕК) своите бюджетни програми и проекти за структурни реформи за предстоящия едногодишен период.В изказването си Пирински подчерта, че отразената и в тазгодишния Обзор досега следвана икономическа и кохезионна политика въобще не решава множеството проблеми, свързани с растящите неравенства в Европейския съюз, застрашаващи самото му бъдеще. Налаганата от ЕК политика на  резки бюджетните ограничения в съчетание с т.нар. структурни реформи всъщност задълбочи проблема за преодоляване на тези неравенствата в Съюза. Ето защо е наложително още тазгодишния Семестър да претърпи качествена промяна, като в това число в пълна степен отрази и приоритетите на Европейския стълб за социални права.По-конкретно, според Пирински, това означава да се гарантира приоритет на публичните инвестиции, с цел на практика да се осигури преодоляване на растящата бедност и социално изключване, преди всичко в най-изоставащите региони. Наложително е също да се постигне ускорено повишаване на заплатите и доходите като основен фактор за това по-високите темпове на растеж да се съчетават с осезаемо повишаване на жизненото равнище на голямото мнозинство граждани на всички държави членки на Европейския съюз.  ", "date": "2018.01.25", "title": "Пирински: Наложителна е качествена промяна на Европейския семестър"}
{"url": "http://www.cross.bg/leva-obshtinata-pokrivi-1566328.html", "text": "/КРОСС/ Щетите след ураганния вятър в Карлово възлизат на стойност от 800 хиляди лева - това стана ясно, след като комисия, назначена от Общината изготви окончателната количествено стойностна сметка на пораженията нанесени от бурята на общинските сгради, съощава БНТ.Кметът на Карлово Емил Кабаиванов посочи, че досега със средства на Общината в размер на около 150 000 лева e извършен само авариен ремонт на пострадалите покриви. Над 650 000 лева ще са необходими за поставянето на нови покриви на общинските сгради, които пострадаха по време на ураганния вятър.\"СУ \"Христо Проданов\", общинска болница \"Д-р Киро Попов\", Здравната служба в Левски и покрива на читалището в Левски, сградата на Общината, центъра за настаняване от семеен тип. Затова ние разчитаме на межуведомствената комисия да ни помогне за покриви, които ще издържат напора на вятъра. Като гледам как се промени времето, вероятно такива ветрове ще ни спохождат и следващите години\", коментира Кабаиванов.Заради ниските температури и метеорологичните условия фирмите, които имат сключен договор с Общината, след извършването на аварийните ремонти спряха работа в болницата и пострадалото училище. Директорката на учебното заведение посочи, че не се е наложило да бъде прекъснат учебния процес до този момент. ", "date": "2018.01.25", "title": "За 800 хиляди лева са щетите от ветровете в Карлово"}
{"url": "http://www.cross.bg/ychilishta-oblast-nyama-1566276.html", "text": "/КРОСС/ Поради висока заболеваемост в 404 училища в страната няма да има учебни занятия. На 25 и 26 януари 121 училища в област Стара Загора ще бъдат в грипна ваканция. В Бургаска област 138 училища са в грипна ваканция до 29 януари, съобщават от МОН.В Софийска област няма да има учебни занятия в 98 училища. В област Видин няма да учат в 17 училища. В Хасковска област няма да има занятия в 14 училища - ОУ „Христо Ботев\" - с. Крепост, ОУ „Васил Левски\" - с. Ябълково, ОУ „Д. Матевски\" - град Меричлери, ОУ „Христо Смирненски\" в село Радиево и 10 училища в Димитровград.В област Габрово е обявена грипна ваканция за 6 училища - СУ „М. Райкович\" и ПГИ „Рачо Стоянов\" в град Дряново, ОУ „Проф. П.Н.Райков\", СУ „П.Р. Славейков\" и НГПИ „Тревненска школа\" в град Трявна, както и ОУ „В.Левски\" - с. ПлачковциВ област Кюстендил до 26 януари няма да има занятия в 7 училища - ОУ\" Н. Вапцаров\", СУ „Хр. Ботев\" и ПГ в гр. Бобов дол, ОУ „Хр. Ботев\" - село Невестино, НУ „Св. Св. Кирил и Методий\" в Раждавица, ОУ „Хр. Павлович\" и СУ „Св. Климент Охридски\" в Дупница.Няма да има занятия и в ОУ „П.К.Яворов\" и ОУ „Св.Св. Кирил и Методий\" в Стралджа, област Ямбол, и в СУ „Св. Св. Кирил и Методий\" в Криводол, област Враца. ", "date": "2018.01.25", "title": "404 училища в страната затвориха заради грипа"}
{"url": "http://www.cross.bg/siriya-durzhava-rysiya-1566329.html", "text": "/КРОСС/ Русия е успяла да запази Сирия като суверенна държава, както и да пристъпи решително към мирно разрешение на конфликта под егидата на ООН. Това заяви в четвъртък постоянният представител на Русия пред ООН Василий Небензя, по време на заседание на Съвета за сигурност на световната организация, предава ТАСС.„В Сирия, правителствените сили, благодарение на решаващата роля на Въздушно-космическите сили на Русия, са изчистили територията на страната от бойци на терористичната групировка „Ислямска държава\". Успяхме да съхраним Сирия като суверенна държава и да създадем условия за завръщане на бежанците и вътрешно разместените лица, както и да пристъпим решително към политическо разрешаване на кризата под егидата на ООН\", заяви Небензя, цитиран от „Фокус\".Според неговите думи, провеждането на Конгреса за сирийски национален диалог в Сочи на 29-30 януари ще подпомогне разрешаването на конфликта. Руският дипломат съобщи, че Москва разчита, че форумът „ще даде нов импулс на Женевския процес\". Той се изказа за това, след провеждането на срещата в Сочи, в рамките на женевския формат, да бъдат „изработени договорки за конституционна реформа и избори под егидата на ООН\". ", "date": "2018.01.25", "title": "Представителят на Москва в ООН: Русия спаси Сирия като суверенна държава"}
{"url": "http://www.cross.bg/sofiya-byudzhet-zayavi-1566278.html", "text": "/КРОСС/ Столичният общински съвет прие бюджета на София за 2018 г., предава „Фокус\". Общинските съветници гласуваха с 42 гласа „за\", 14 „против\" и 0 „въздържали се\".По време на дебатите общинският съветник Иван Таков от БСП заяви, че бюджетът е заченат в лъжа.„Общинските съветници бяхме прелъстени и измамени. Единственото достойнство на бюджета, което чух е, че бил рекордно голям. Поставихте и друг рекорд - най-голямото неизпълнение на вашата гордост - на инвестиционната програма. 210 млн. лв. са неизразходваните средства. Това е поредният бюджет, в който липсва цялостна стратегия за развитието на София. Този бюджет за нас не е добър и затова няма да го подкрепим\", заяви той.Кметът на София Йорданка Фандъкова заяви, че бюджетът на София за 2018 г. е над 1,5 млрд. лв. и е доказателство за доброто финансово състояние на общината.„Преди около месец в края на 2017 г. представихме пред СОС проекта за бюджета през 2018 г. След това се проведе и публично обществено обсъждане. Имаше достатъчно време за предложения и дискусии. Благодаря на всички колеги за това, че работиха активно за навременното изготвяне на проекта за бюджет. Подготви се един добър проект на бюджет. Днес обсъждаме проекта за бюджета на София за 2018 г. в размер на 1,5 млрд. лв., което е с 220 млн. лв. повече в сравнение с този за 2017 г.\", заяви Фандъкова.Лидерът на БСП-София Калоян Паргов заяви, че с чиста съвест не подкрепят за пореден път един и същ бюджет, тъй като той не решава нито един проблем на София.Войслав Тодоров от „Сердика (АБВ, Български соациалдемократи) допълни, че има повече пари, но ги харчат за ежедневни разходи, а не за инвестиции.„Разходите по чистота са важни, но те са нещо, което минава и заминава. Имаме слабо планиране на приходите на общината\", коментира той.Иво Божков от Реформаторския блок заяви, че нещата не трябва да се приемат лично.„Вслушайте се във всяка една критика, защото няма безгрешни хора. Бюджетът на София е оценка на начина на управление на града. Моята оценка и на хората, които няма да подкрепят този бюджет е, че София се управлява зле. 10 години след като заварихте проблема с местата в детските градини, 10 години по-късно се влиза с връзки. Трафикът на коли е неовладян. Тази политика на общината е провал, защото безпристрастните и точни статистики показват потребителите на градския транспорт намаляват. Софиянци не предпочитат градския транспорт за придвижване, защото той не е достатъчно удобен и евтин от алтернативата кола\", коментира Божков.Николай Стойнев от ГЕРБ в реплика заяви, че парите на общината са гарантирани.Председателят на групата на ГЕРБ Малина Едрева уточни, че няма недостиг в детските градини и че автомобилите са скъпи. По думите ѝ услужливо се пропуска, че с градския транспорт може да се пътува и с карти, не само с еднократен билет.Трайчо Трайков от Реформаторския блок посочи, че това е третият бюджет, който се дискутира.„Аз и много други дадохме доверие на първия бюджет. Пред следващата година видяхме какво може да се подобри и подкрепихме създаването на работната група за това какво трябва да залегне в бюджета. Бюджетът е безопасен продукт на хора, които си разбират от занаята. Идеята е да може да се обобщят по-големи политики, финансово изразени от големи групи от хора от града. Ето това не виждам все още как става\", добави той.Зам.-председателят на Столичния общински съвет от групата на БСП Милка Христова заяви, че не се е променила технологията на съставянето на бюджета.„За поредна година научавам за основни разчети от медиите. Нормално ли е да получа на 15 януари бюджета, да внеса промени на 18 януари и да ми бъде казано, че съм закъсняла. Само преди 1 година се обединихме, че тази година трябва да бъде различна\", коментира Христова и добави, че запазена марка се е превърнало лепенето на павета в София.Тя обаче открои, че Столична община определено се е обърнала с лице към лечебните заведения. „Бюджетът има и своите силни страни, но за съжаление слабостите са много повече\", заключи Милка Христова.Малина Едрева добави, че няма друг кмет, който налага такива санкции и гаранции за обектите.Зам.-кметът на София д-р Тодор Чобанов заяви, че никога в историята в този град не са се строили толкова много детски градини и училища, както през последните години. По думите му броят на децата е достигнал до 48 300. Той уточни, че целта им е да разпределят равномерно детските градини и ясли.В началото на заседанието Симеон Славчев от Политическа група 5 предложи мерките за въздуха да се отчитат и обсъждат всяка седмица, както и да бъде създадена екополиция, чрез която ще може бързо и лесно да се приложат тези мерки. ", "date": "2018.01.25", "title": "Столична община прие бюджет от над 1,5 милиарда лева за 2018-а"}
{"url": "http://www.cross.bg/fraktyra-novi-kost-1566279.html", "text": "/КРОСС/ При катастрофа карай Нови хан на АМ \"Тракия\" е пострадало 4-членно семейство с турско гражданство. Пострадалите са приети в СО на УМБАЛ \"Св. Анна\" - София.Бащата (на 42 г.) е с фрактура на гръдна кост, фрактура на 11 и 12 прешлен, фрактура на лява слепоочна кост. Стабилизиран е.Майката (на 32 г.) е без сериозни наранявания.При удара, детето (на 8 год.) е изхвърчало през предния прозорец на автомобила. Момчето е хоспитализирано за 48 часово наблюдение заради Сътресение на мозъка. За радост няма фрактури!Племенникът (на 26 год) също е хоспитализиран. Има фрактури на два гръбначни прешлена и счупена ключица.Водачът и пътниците не са употребявали алкохол или наркотични вещества ", "date": "2018.01.25", "title": "Семейство пострада при катастрофа край Нови хан"}
{"url": "http://www.cross.bg/lite-mate-huawei-1566281.html", "text": "/КРОСС/ Усвояването на full-screen дизайн тенденцията води до все по-големи дисплеи на смартфоните и става много по-трудно да ги различаваме един от друг. Но дори с подобните идеи за дизайна на формата, истинските разлики идват от материала, който се използва и детайлите като цвят, извивки, композиция, които дават съвсем различно усещане на един смартфон.Неотдавна Huawei представи Mate 10 lite. Постигането на баланс между цена и качество на рентабилно устройство като Mate 10 lite е същинско предизвикателство за производителите на смартфони. Huawei обаче намери перфектното решение. Mate 10 lite е изцяло симетричен, притежава ослепителен и здрав корпус. Изключителният му дизайн го отличава от останалите смартфони.Перфектните пропорции и симетричните форми са важен елемент за красотата както в природата, така и в изисканите произведения на творците.Mate 10 lite е безмилостен в стремежа си към симетрия, а цялостният дизайн придава приятелско усещане и комфорт. В задната част на устройството, светкавицата, двойната камера, сензорът за пръстов отпечатък и USB изходът, са подравнени на една и съща ос. Четирите вертикални кръгови компонента в горната част на гърба излъчват усещане за ред. В предната част двете камери вдясно са позиционирани симетрично към отворите за меката светлина и сензора вляво. Горната и долната антена също са симетрични помежду си. Цялостното оформление придава минималистичен и елегантен вид. Зад привидно семплата естетика на симетрията има много трудности и усилия. Всъщност, симетрията и осите значително допринасят за предизвикателството на дизайна. За да се постигне този изключителен визуален ефект, дизайнерите често трябва да прибягват до многобройни настройки, включително използването на по-малки компоненти и промяна на начина, по който са подредени.Красотата на симетрията е характерна част от чувствителността, която олицетворява нашата научна и логическа страна; извитите краища, формите и отразяването на светлината привличат сетивата, което показва емоционалната ни страна. Mate 10 lite изоставя традиционния строг и сериозен външен облик и използва естествения и флуиден вид, който му придава артистичност, като това често е първото впечатление на хората за продукта. Изпипаният, елегантен вид е резултат от колективната интелигентност и изобретателност на дизайнерския екип на Huawei. Дизайнът на Mate 10 lite следва философията за емоционална връзка с потребителите и се стреми да показва по-плавни контури, нежен допир и цветове, които предизвикват човешките сетива.Извитите краища на 5,9-инчовия екран и плавните контури на ръбовете на Mate 10 lite му придават безупречен цялостен вид. С краищата на дисплея, корпуса на телефона, бутона за захранване, копчето за сила на звука, външната рамка на камерите и сензора за пръстови отпечатъци, кръговете и закръглените правоъгълници във всеки последен детайл, телефонът предлага усещане за близост, усъвършенстване и хармония.Заоблените ъгли на гърба не са просто приятни за гледане, а носят удобство, когато държим телефона в ръка. Mate 10 lite няма силно извит гръб, а вместо това просто са използвани елегантно извити странични рамки на основата на плосък гръб, което осигурява комфортен и сигурен захват.При проектирането на новия смартфон, вниманието към детайлите и изборът на материали отразяват философията на дизайнерския екип на Huawei, която поставя нуждите на потребителите като приоритет.Изборът на материали при Mate 10 lite е изцяло съобразен с естетиката на продукта, издръжливостта на компонентите, разнообразната повърхност при обработка и цялостната текстура и усещане. За да постигне баланса между цена, вид и надеждност, смартфонът има конструкция от неръждаема метална рамка и алуминиево-магнезиева сплав, която е лека, силна и може да бъде преработена за постигането на различни ефекти при съставяне на тялото. За изграждане на материала се прилагат сложни полиращи процеси за постигане на най-добрия визуален ефект. Полирането се състои от множество сложни процеси, при които една малка грешка може да разруши всички положени усилия. В крайна сметка Mate 10 lite минава отвъд границата между технологията и изкуството, създавайки прекрасен метален блясък, което го поставя на едно ниво с най-високия клас устройства на пазара по отношение на външния вид и качество на материалите.Уникалното усещане на Mate 10 lite е резултат както от леко извития дизайн, така и от изключителната техника при обработка на материалите. Huawei прилага пясъкоструйна обработка върху алуминиево-магнезиевата повърхност с изключително фин пясък, за да постигне силно метално усещане без студенина на металната тоналност.Като световен лидер в индустрията на смартфоните, Huawei има много по-дълга и разнообразна продуктова линия в сравнение с други производители. Създава разнообразни дизайни, които да отговарят на изискванията на различните пазарни сегменти. Въпреки това, има уникален и последователен език на дизайна, който се разкрива в дизайнерски елементи, като например сензора за пръстов отпечатък и виртуалните клавиши. С този дизайнерски език, Huawei превръща продуктовите концепции в символи, обогатявайки информираността и разбирането на потребителите за бранда.Спокойно можем да кажем, че Huawei е не само лидер на множество технологични революции в индустрията, но и важен фактор за живота на хората с проницателното си наблюдение за потребителите и уникалната си дизайнерска философия. Дизайнът на Mate 10 lite свързва технологията и изкуството, като установява съвсем нови стандарти за естетиката на смартфоните и създава чудесна визия за бъдещето на технологиите.  ", "date": "2018.01.25", "title": "Историята зад дизайна на Mate 10 lite"}
{"url": "http://www.cross.bg/poiskaha-ostavkata-sofiya-1566280.html", "text": "/КРОСС/ Фермери от Източните Родопи излязоха на протест заради ниски изкупни цени на млякото и неизплащане на субсидии. Стопаните поискаха оставката на министъра на земеделието Румен Порожанов. Производителите се заканиха да преместят протеста си в София, ако до 29 януари исканията не бъдат изпълнени, съобщава БНР.Освен оставката на земеделския министър и отмяна на Наредба 3, фермерите поискаха и уеднаквяване на субсидиите с тези в останалите страни-членки на Европейския съюз. За пример посочиха, че в съседна Румъния субсидията за едно животно е 460 евро, а в България 250 лева. Според стопаните, животновъдството в Родопите загива именно заради липсата на субсидии.Фермерите не могат да ги получат, защото не могат да докажат предаденото количество мляко според наредбата. Разказаха, че една крава в планината трябва да дава, според тази наредба, по тон и половина мляко годишно, но това не можело да се случи.Фермерите имат проблеми и с изкупуването на млякото, защото мандрите не им приемали стоката с мотива, че складовете са пълни със сирене и кашкавал.Те обявиха, че ще протестират всеки ден до изпълнение на исканията им и дадоха срок до 29-ти януари, след което ще прехвърлят протеста си в София. Протестиращите тръгнаха да блокират международния път за Гърция, но полицията ги спря. Водят се преговори с присъстващите там полицаи. ", "date": "2018.01.25", "title": "Фермери от Източните Родопи излязоха на протест, поискаха оставката на земеделския министър"}
{"url": "http://www.cross.bg/bulgariya-mirchev-konventziyata-1566263.html", "text": "/КРОСС/ „ПГ на „БСП за България\" внесе в деловодството на НС искане за провеждане на референдум с въпрос: Трябва ли българското Народно събрание да ратифицира т.нар. Истанбулска конвенция?\" Това заяви зам.-председателят на ПГ на „БСП за България\" Жельо Бойчев. Той подчерта, че от изявлението на ГЕРБ става ясно, че въпросът се отлага, но ще бъде гледан до края на председателството.„Този референдум става още по-наложителен, предвид това, че правителството и мнозинството се провалиха в усилията да проведат обществена дискусия. Референдум и предшестващата обществена кампания и дискусия ще дадат отговор на многото въпроси, пред които сме поставени\", категоричен е Бойчев. Според него властта в България произтича от народа, принадлежи на него и трябва да се управлява в името на народа.„Цветан Цветанов за пореден път си позволи да лъже - и да не забравяме, че затова България е осъждана 7 пъти в Страсбург. Всички религии в България, всички партии - от ляво до дясно, се обединиха срещу тази Конвенция\", заяви народният представител Стоян Мирчев.Като член на Комисията по вероизповеданията, Мирчев показа обяснителния доклад към Конвенцията.„В точка 53 е записано, че: „в светлината на тази съдебна практика, авторите са искали да добавят следните основания за недопускане на дискриминация, които са от голямо значение за предмета на Конвенцията\". Изброени са хората, които попадат под тази конвенция. От тях ще прочета само едно изречение: „това включва някои категории лица, като например транссексуалните лица, транвестити, травестити и други групи хора, които не отговарят на това, което обществото е определило като принадлежащо към категорията мъже и жени\", посочи Мирчев. ", "date": "2018.01.25", "title": "Жельо Бойчев: Референдумът е наложителен заради провала на правителството в обществената дискусия"}
{"url": "http://www.cross.bg/otstupki-knsb-sindikalni-1566262.html", "text": "/КРОСС/ Различни отстъпки, които варират от 5 до 50 процента от цените при покупка на строителни материали, при ползване на фризьорски услуги или при годишен технически преглед на автомобил - това са част от новите придобивки, които отскоро КНСБ предлага на членовете си.Вицепрезидентът на КНСБ Пламен Нанков обясни, че става въпрос за разширяване на механизмите за социална защита и за подобряване на социалния статус на хората.„Във всички случаи може да звучи твърде егоистично от наша страна и някой да каже - те предоставят подобни отстъпки с парично измерение на своите синдикални членове, за да ги задържат и да привличат нови - да, има и такъв ракурс, но не това е било основното и движещото в идеята ни и в усилията, които полагаме. Колкото и малко да съумеем да помогнем на човека, спестявайки му някакъв разход, на фона на тези доходи, ефектът е повече социален и по-малко синдикален. Договарянето на отстъпки за синдикални членове отдавна е практика в стара Европа\", коментира Нанков пред БНР.Преди дни нововъведението стана факт в Благоевград, където по тази схема работят няколко магазина. Също през януари регионалният съвет на конфедерацията договори различни отстъпки в магазини във Варна и Бургас.„От септември в 16 областни града и в 25 общини вече са налице договорености за над 100 обекта, които да предлагат отстъпки за синдикални членове. КНСБ няма финансов интерес от тази инициатива. Основното ни послание е, че хората трябва да се обединяват помежду си, за да живеят по-добре\", допълни зам.шефът на синдикалната организация. ", "date": "2018.01.25", "title": "КНСБ уреди множество отстъпки за членовете си"}
{"url": "http://www.cross.bg/deiinost-sigyrnost-ohranitelna-1566264.html", "text": "/КРОСС/ Три от големите работодателски организации - Българска стопанска камара, Асоциацията на индустриалния капитал в България и Българска търговско-промишлена палата изпратиха писмо до президента Румен Радев, в което поискаха той да наложи вето на приетия Закон за частната охранителна дейност.Бизнес организациите скочиха срещу процедурата, по която е бил приет закона, изтъкнаха, че той въвежда прекомерни регулаторни мерки и бяха категорични, че той не отразява съвременната обстановка, както в страната, така и в Европа.УВАЖАЕМИ ГОСПОДИН ПРЕЗИДЕНТ,Изразяваме нашето пълно несъгласие със Закона за частната охранителна дейност, приет от НС на 18 януари 2018 г., тъй като:•\tЗаконопроектът е приет при съществени нарушения на законодателната процедура и  противоречия с правото на Европейския съюз.•\tСъщият не отговаря и на очакванията на сектора, поради въвеждането на прекомерни и ненужни регулаторни мерки.•\tНе на последно място, законът в този му вид не отразява съвременните социално-икономически и правни положения, както на национално ниво, така и в европейски контекст.1.\tПо отношение на законодателна процедура:Видно от изнесените мотиви към законопроекта, същият не е преминал валидно обществено обсъждане съгласно изискванията на Закона за нормативните актове (ЗНА). В представената към приетия законопроект таблица са приложени и становищата на браншови организации и фирми, които обаче не се отнасят за този, а за друг законопроект - ЗИД ЗЧОД № 654-01-62/24.04.2016 г. Това обстоятелство е видно от съдържанието на изразените становища.При представянето на законопроекта в Комисията по вътрешна сигурност и обществен ред към НС представителите на вносителя аргументираха липсата на проведено обществено обсъждане с приложението на параграф 9 от ПЗР на ЗНА, който се отнася за законопроекти, внесени в НС преди приемането на ЗНА. Тази разпоредба не касае проектите на закони, които са в съгласувателна процедура, какъвто бе и сега приетият нов Закон за частната охранителна дейност. В този смисъл, е налице пълно несъответствие със ЗНА.В нарушение на чл. 28 от ЗНА е и липсата на оценка на въздействието и съответствие с правото на ЕС, тъй като са налични законодателни актове на Съюза и международни многостранни споразумения, по които Р България е страна, и които пряко се прилагат в осъществяването на дейността на частните охранителни фирми, вкл.: Договор за функциониране на ЕС; Конвенция № 87 на Международната организация на труда, Директивата за услугите, както и релевантното законодателство, свързано с търговските дружества и отношения на територията на ЕС.2.\tПо въвеждането на по-голяма регулаторна тежестЗаконът е в разрез с европейското и национално законодателство в областта на конкуренцията, на общата забрана за дискриминация и въвеждането на дискриминационни мерки във вътрешния пазар на ЕС и ЕО (чл. 106 , вр. Чл. 18 от ДФЕС),  както и на декларираните от страна на Правителството намерения за намаляване на административната тежест върху стопанската дейност. Новият закон налага свръхрегулация на сектора, в противовес на тенденцията за намаляването на регулаторните режими в България и ЕС. По същество, новият закон стъпва на принципни положения от стария, като въвежда допълнителна административна тежест, вменявайки представянето на допълнителни документи, удостоверяващи определени в закона обстоятелства, нова подзаконова нормативна уредба и др.Въвеждането на допълнителни лицензионни и регулаторни изисквания е в пряко нарушение на чл. 19, ал 1 и 2 от Конституцията, а именно: Държавата, като регулира определени дейности, не може да ги ограничава произволно. Това може да стане само по изключение в защита суверенитета, сигурността на страната и нейната териториална цялост, съхраняване на околната среда и използването на природните ресурси в държавен интерес. Ограничаването може да се налага и от изискванията на чл. 19, ал. 2 от Конституцията за осигуряване на всички граждани и юридически лица еднакви правни условия за стопанска дейност, предотвратяване злоупотреба с монополно положение, нелоялна конкуренция и защита на потребителя.Заложените правни постановки в закона водят до отпадане на възможността за отразяване на промените, налагащи се от темповете на развитие на сектора на частните услуги за сигурност. Така практически се спира развитието на начините и методите, използвани от компаниите при осъществяването на тяхната дейност, контролът и професионалната квалификация на заетите, и др. Всичко това ще създаде до значителни дисбаланси. Например, ще се наруши принципът за равнопоставеност между частните охранителни фирми и звената за самоохрана в бюджетни предприятия, тъй като едните ще разчитат изцяло на собствено финансиране, а другите - на републиканския бюджет. Това би могло да доведе до държавно подкрепян дъмпинг, вкл. може да бъде възприето като нерегламентирана държавна помощ.3.\tПо отношение правото на ЕСЛипсва връзка, както с националното законодателство, така и с европейската практика, касаеща сектора, в качеството му на „бизнес услуги\". Според европейското законодателство,  „организациите в областта на частната охранителна дейност извършват по принцип дейности по охрана или по опазване на движими и недвижими вещи, издирвания и разследвания за сметка на частноправни субекти\". В противовес на това, новият ЗЧОД въвежда възможността частни охранителни фирми да осигуряват опазване на имуществото и населението ина обществения ред в урбанизираните територии, което е основна функция на публичните власти и правоохранителните органи.Въведената в закона терминология (вкл. дефинициите за отделните видове частна охранителна дейност) е в голямата си част нелогична и противоречи, както на наложилата се у нас практика, така и на европейското право и практиката на Съда на европейските общности, която по силата на първичното европейско право се прилага с пряк ефект и е задължителна за всички държави-членки. В тази връзка налице е противоречие със следните Решения на СЕО:•\tC-355/98 г., Комисията срещу Белгия: „Комисията счита, че член 55 от Договора не се прилага, тъй като фирмите за сигурност, службите за вътрешна сигурност и системите за сигурност не участват в упражняването на публична власт\";•\tС-465/05 г., Комисията срещу Италия относно неизпълнение на държава членка на изискванията на чл.43 ЕО и 49 ЕО, според които частните охранителни дружества трябва да разполагат с минимален или максимален наличен състав, за да получат разрешение да упражняват дейност;•\tС-514/03 г., Комисията срещу Испания.Необходимите промени в нормативната уредба в регулациите на частните услуги за сигурност следва да ги направи по-гъвкави, като осъвременят и отчетат превръщането на частната охранителна дейност в професионален сектор „Частни услуги за сигурност\". Важно е законът да бъде изготвен на базата на задълбочен анализ на сектора и изискванията на  националните и европейските правни актове и стратегии, да създава по-добри предпоставки за развитие на бизнеса и неговата конкурентоспособност, и да отчете позициите на всички заинтересовани страни.  ", "date": "2018.01.25", "title": "Бизнесът скочи срещу новия закон за частната охрана, поиска от президента да наложи вето"}
{"url": "http://www.cross.bg/sofiya-pernik-pristiga-1566266.html", "text": "/КРОСС/ На 27-и и 28 януари „БДЖ - Пътнически превози\" ЕООД ще осигури 4 000 допълнителни места във влаковете, които се движат между София и Перник, съобщават от компанията. Увеличаването на броя на вагоните и мотрисите за влаковете между двата града се прави за удобство на всички, които желаят да посетят Международния фестивал на маскарадните игри „Сурва\", който ще се проведе в гр. Перник през периода 26 - 28 януари 2018 г.С увеличени състави ще се движат следните влакове:•\tБързият влак № 5621 от София за Благоевград, който заминава от Централна гара София в 07:40 ч. и пристига в Перник в 08:33 ч.;•\tБързият влак № 5622 от Благоевград за София, който тръгва от Благоевград в 16:05 ч. и пристига в Перник в 17:36 ч. Влакът заминава от Перник в 17:38 ч. и пристига в София в 18:36 ч.;•\tБързият влак № 6620 от Кюстендил за София, който тръгва от Кюстендил в 07:05 ч. и пристига в Перник в 08:57 ч. Влакът заминава от Перник в 09:04 ч. и пристига в София в 09:53 ч.;•\tБързият влак № 6621 от София за Кюстендил, който заминава от София в 08:00 ч. и пристига в Перник в 08:55 ч.;•\tКрайградският пътнически влак № 50208 от Перник за София, който тръгва от Перник в 10:00 ч. и пристига в София в 10:50 ч.;•\tКрайградският пътнически влак № 50275 от София за Перник, който заминава от Централна гара София в 11:00 ч. и пристига в Перник в 11:45 ч.;•\tКрайградският пътнически влак № 50274 от Перник за София, който тръгва от Перник в 13:00 ч. и пристига в София в 13:50 ч.;•\tКрайградският пътнически влак № 50207 от София за Перник, който заминава от Централна гара София в 15:20 ч. и пристига в Перник в 16:07 ч.;•\tКрайградският пътнически влак № 50279 от София за Радомир, който тръгва от София в 16:05 ч. и пристига в Перник в 17:15 ч.;•\tКрайградският пътнически влак № 50278 от Перник за София, който заминава от Перник в 17:00 ч. и пристига в София в 17:57 ч.За осигуряване на допълнителна възможност за пътуване с влак между София и Перник, на 27-и и 28-и януари извънредно ще се движат следните шест влака:•\tКрайградският пътнически влак № 50275 от София за Перник, който заминава от Централна гара София в 11:00 ч. и пристига в Перник в 11:45 ч.;•\tКрайградският пътнически влак № 50274 от Перник за София, който тръгва от Перник в 13:00 ч. и пристига в София в 13:50 ч.;•\tКрайградският пътнически влак № 50279 от София за Радомир, който тръгва от София в 16:05 ч. и пристига в Перник в 17:15 ч.;•\tКрайградският пътнически влак № 50278 от Перник за София, който заминава от Перник в 17:00 ч. и пристига в София в 17:57 ч.;•\tКрайградският пътнически влак № 50281 от София за Перник, който тръгва от София в 17:25 ч. и пристига в Перник в 18:12 ч.;•\tКрайградският пътнически влак № 50280 от Перник за София, който заминава от Перник в 19:10 ч. и пристига в София в 20:00 ч.Цената на билет за пътуване от София до Перник е 2.30 лв. Притежателите на железопътни карти ползват намаление от крайната цена, като за тези клиенти билетът е на стойност 1.35 лв. „БДЖ - Пътнически превози\" ЕООД предлага и еднодневни карти за неограничено пътуване между София и Перник в рамките на един ден. Цената на картата е 4 лв.Клиентите на националния железопътен превозвач могат да получат подробна информация за разписанията на влаковете от служителите на гишетата „Информация\" и билетните каси в железопътните гари и бюра в страната или на националния информационен телефон 0700 10 200.  ", "date": "2018.01.25", "title": "БДЖ осигурява 4 000 допълнителни места във влаковете между София и Перник за \"Сурва\""}
{"url": "http://www.cross.bg/borovetz-obekta-bansko-1566261.html", "text": "/КРОСС/ Седем обекта в Банско и пет на Боровец имат издадени заповеди за налагане на принудителната административна мярка \"Запечатване на обект\", съобщиха от Националната агенция по приходите (НАП).Заповедите за запечатване са издадени след започналата в началото на годината зимна кампания в туристическите центрове. При направените над 750 проверки в курортния град и 140 в комплекс Боровец са установени общо 45 нарушения.Няма установен нито един опит за смяна на собствеността на обектите, при които е приключила процедурата по запечатване, с цел да се избегне мярката.Според директора на НАП-София Илияна Христова има тенденция за стабилна промяна във фискалната култура и финансовата дисциплина.Инспекторите на Агенцията ще запечатат и общо десет обекта в Гоце Делчев, Разлог и Сандански и два в Самоков.При десетки търговци е започнало целодневно наблюдение с физическо присъствие на инспекторите от столичната дирекция на НАП, като се следи и за спазване на трудовото законодателство. Целта на наблюдението е да се сравняват оборотите, отчитани за минали периоди, с регистрираните по време на проверката и при съществени различия фирмите да бъдат предлагани за пълна ревизия. Ежедневно в курортите обикалят патрулни двойки, които съблюдават за коректното поведение на търговците и са в тяхна помощ за съвет при работа с фискалните устройства.В  проверките участват и служители на МВР. Тяхната активна намеса се е наложила при две проверки. Едната е в хотел в Банско и една в търговски обект в село Баня.При предстоящите състезания за кръг от световна купа по сноуборд данъчните ще наблюдават денонощно обектите, които предлагат храни, напитки и услуги на пистите.", "date": "2018.01.25", "title": "НАП запечата 7 обекта на Банско и 5 на Боровец"}
{"url": "http://www.cross.bg/olimpiiiski-pencheva-pyonchan-1566269.html", "text": "/КРОСС/ Още един български представител ще има на Олимпийските игри в Пьончан. Към българската делегация, която ще замине за Южна Корея ще се присъедини сноубордистката Теодора Пенчева, съобщава БТВ.Така страната ни ще има общо 20 представители на най-големия зимен спортен форум, който започва на 9 февруари.Пенчева ще се състезава в дисциплината паралелен гигантски слалом.Тя получи разрешение от Международния олимпийски комитет да представя България в Южна Корея и така тя ще се присъедини към другите 19 състезатели, които бяха утвърдени от Българския олимпийски комитет.Пенчева е третата ни представителка в сноуборда. Освен нея на пистите в Пьончан ще се спуснат Радослав Янков и Александра Жекова.", "date": "2018.01.25", "title": "България с още един участник на зимните олимпийски игри - станаха 20"}
{"url": "http://www.cross.bg/sreshta-borisov-tyrtziya-1566270.html", "text": "/КРОСС/ Министър-председателят Бойко Борисов проведе телефонен разговор с президента на Турция Реджеп Тайип Ердоган, съобщават от правителствената пресслужба.Двамата обсъдиха идеята за организиране на среща в България между лидерите на европейските институции и на Турция. Премиерът Борисов посочи, че такава среща може да способства нормализирането на диалога между ЕС и Турция, което е от взаимен интерес.Президентът Ердоган поздрави министър-председателя с официалния старт на Българското председателство на Съвета и му пожела то да е успешно както за Съюза, така и за страните от региона. ", "date": "2018.01.25", "title": "Борисов се чу с Ердоган, обсъди идеята за среща между европейските и турски лидери в България"}
{"url": "http://www.cross.bg/energo-pro-klienti-ylitza-1566267.html", "text": "/КРОСС/ Клиентите на ЕНЕРГО-ПРО във Велико Търново вече могат да се обръщат към компанията в нов Център за обслужване на клиенти на улица „Никола Габровски\" №4, съобщават от дружеството. Новооткритият център отваря врати на 30 януари 2018 г. Разположен е в обновена и удобна сграда, собственост на компанията, на площ от 110 квадратни метра в централната градска част и ще работи от понеделник до петък, от 8:30 до 17:30 ч. В салона за посетители са организирани 6 гишета, на които клиентите могат да получат консултация, да заявят услуга на ЕНЕРГО-ПРО или да извършат касови плащания. Досегашният клиентски център на улица „Мизия\" №21 ще работи до 29 януари 2018 г. включително, след което всички административни дейности, свързани с обслужването на клиенти на ЕНЕРГО-ПРО, ще се извършват в сградата на ул. „Никола Габровски\" №4.", "date": "2018.01.25", "title": "Нов Център за обслужване на клиенти на ЕНЕРГО-ПРО отваря врати във Велико Търново"}
{"url": "http://www.cross.bg/pargov-elektromobili-poveche-1566271.html", "text": "/КРОСС/ Защо държавата да не помисли да направим завод за производство на електромобили в България? Това попита пред журналисти лидерът на столичното БСП Калоян Паргов.Той коментира темата със замърсяването на въздуха в София.„Сега при минус 7 градуса ще мием ли? Предложих през тази година да закупим електромобили за всички, за цялата администрация на Столична община и ние съветниците също, кой колкото може, да минава, за да даваме пример. 40% от проблема е битовото потребление. Въпреки енергийните помощи, се използват неекологични горива, например въглища, които са с високо съдържание за сяра. Администрацията е на терен и трябва да глобява. Трябва да се раздават екогорива, но не от пелетите с китайско лепило.„Топлофикация\" е в технически фалит. Колкото повече метро, толкова по-малко автомобили, но виждаме, че всяко домакинство има със сигурност по един автомобил. Трябва да започнем да налагаме санкции, както в Лондон.Налагаме висока такса за влизане в центъра и това е, особено на регистрирани автомобили преди 2006 г., както е в Лондон, и строим буферни паркинги\", заяви Паргов.По думите му в бюджета има над 400 млн. лв. за екология.„Защо държавата да не помисли да направим завод за производство на електромобили в България? Ще създадем поминък и ще бъдем водещи с една нова технология. Просто давам идея. По-същественото, което не намира подкрепа е екологичен фонд, който да се формира от приходите в общината и който да използваме за удряне на проблема в сърцето, а не с байпас мерки. Трябва да стимулираме потребителите, които са извън „Топлофикация\", да ползват екологични горива\", обясни той. Калоян Паргов уточни, че са предложили повече измервателни станции.„За „Красна поляна\" проблемът не се решава чрез расистки изказвания, а чрез целенасочена, образователна, социална политика, както и социална адаптация на тези хора в обществото. Но не на тумби, не на катуни, а да бъдат накарани да са в обществото. Категорично няма да подкрепим бюджета, защото се прави повече от 15-20 години по един и същи начин от едни и същи хора в тази администрация. Единственото, което сполучихме, е метрото в София. Оттук нататък обаче имаме много по-тежки проблеми. С този рекорден бюджет, софиянци да знаят, че само със 100-150 млн. лв. от него реално ще решават проблеми, всичко друго е издръжка. Нито ще асфалтираме по-малки улички в по-голямата част\", добави той.„Съгласен съм един квартал за една година да оправим, но няма такова нещо. Клъвнато е оттук-оттам и накрая най-големият проблем е, че Столична община вместо да предвижда проблемите и да ги потушава още в зародиш, тя чака хората да излязат на протест, да искат оставки, да негодуват и чак тогава се намесваме. Това не е управление. Мисля, че с този рекорден бюджет имаме пари да закупим на цялата администрация по един електромобил, в който да има и надпис „Аз искам по-чиста София и по-чист въздух\", каза още Калоян Паргов. ", "date": "2018.01.25", "title": "Паргов: Защо да не направим един завод за електромобили в България"}
{"url": "http://www.cross.bg/shofyor-selo-taksito-1566259.html", "text": "/КРОСС/ Дрогирани младежи нападнаха и ограбиха таксиметров шофьор край Казанлък, съобщиха от полицията. Инцидентът се разиграл около полунощ.Четиримата нападатели, които са на възраст между 15 и17 години, наели таксито от село Горно Черковище в посока Стара Загора. В района на село Змеево те заплашили шофьора с нож и го ударили. Той загубил управление на автомобила и се блъснал в посока на движението. Момчетата му взели мобилния телефон, парите с които разполагал - 180 лева, и избягали.Преминаващ шофьор подал сигнал към диспечер на таксиметровата фирма, собственик на таксито, за катастрофирала кола. На място веднага пристигнали колеги на шофьора и полиция.Междувременно младежите повикали второ такси, което да ги откара до Стара Загора. Те обаче са били задържани, предстои да им бъдат повдигнати обвинения.Тест, направен на задържаните, е установил употреба на наркотични вещества. Едно от момчетата в момента е в период на пробация заради употреба на наркотици.Пострадалият водач е от казанлъшкото село Кънчево. Не е настанен в болница, но има наранявания и е много изплашен.Работата по случая продължава.", "date": "2018.01.25", "title": "Дрогирани младежи нападнаха и ограбиха таксиметров шофьор край Казанлък"}
{"url": "http://www.cross.bg/pravosudieto-slyzhitelite-sindikata-1566260.html", "text": "/КРОСС/ Без резултат е приключила срещата на министъра на правосъдието Цецка Цачева с представители на Синдиката на служителите в затворите в България. Според информация на \"Хоризонт\", на съвместно заседание на Управителните съвети на Синдиката на служителите в затворите и Синдикат \"Охрана\" се обсъждат евентуални протестни действия.Срещата беше поискана от Синдиката на надзирателите, за да бъдат информирани за развитието по старите им искания за увеличаване на заплатите и плащанията за условия на труд,  за попълване на незаетите щатни бройки и за унифициране на статута на надзиратели и съдебна охрана с този на служителите на МВР.На предишни срещи от екипа на Цецка Цачева подкрепиха тези искания и обещаха да ги поставят пред финансовия министър. Според наша информация, на разговора днес е станало ясно, че няма положително развитие по исканията. В момента Управителните съвети на двете синдикални организации, които в края на миналата година обявиха протеста готовност, заедно с полицейските синдикати,  обсъждат реакцията си.Възможно е надзиратели и съдебна охрана да излязат протестно пред работните си места на 29 януари,  когато е професионалният им празник, научи \"Хоризонт\".От Министерството на правосъдието съобщиха, че след получаване на писмо от синдикалните организации на 16 януари т.г., с което се поставя въпросът за актуализиране на бюджета, искането на синдикатите е препратено по компетентност към Министерството на финансите.Правосъдният министър припомнил на срещата, че разпределението на средства става само в бюджетната рамка и служителите в двете специализирани дирекции - Главна дирекция „Изпълнение на наказанията\" /ГДИН/ и Главна дирекция „Охрана\" /ГДО/, вече са получили 5% увеличение на основното си възнаграждение от 1 януари 2018 г., съгласно утвърдения държавен бюджет за тази година.В края на срещата министърът на правосъдието заяви отново своята позиция, че ще продължава да отстоява виждането си за равнопоставено третиране на структурите в сектор „Сигурност\".На разговорите присъстваха още ресорният заместник-министър на правосъдието проф. Николай Проданов, главният секретар на ведомството Стоян Стоянов,  главните  директори на ГДИН Свилен Цветанов и на ГДО Георги Жеков.  ", "date": "2018.01.25", "title": "Цачева и синдикатът на надзирателите не постигнаха съгласие за заплатите"}
{"url": "http://www.cross.bg/raboti-ministri-vutreshnite-1566251.html", "text": "/КРОСС/ В София започна заседанието на неформалния съвет по правосъдие и вътрешни работи. Вътрешните министри на страните - членки обсъждат въпроси, свързани с миграцията, предава БНР. Министър Валентин Радев каза преди началото на съвета:По основните теми очаквам дебати да има, свързани, на първо място, с убежището. Какво правим с реформата за убежището? Второ, по-добро управление на миграционните процеси и сигурността на границите. Тези три неща ще ги обсъждаме. Всеки един от министрите да може свободно да изкаже мнението си. Да ни разкажат те как си представят разговорите и дебатите с третите страни. Те да кажат, а ние само да си калкулираме и да съберем техните мнения как по-добре да комуникираме с агенциите.Комисарят по миграцията и вътрешните работи Димитрис Аврамопулос изрази увереност за срещата.Искаме да намерим начин да се договорим за общоевропейска система за миграция. Днес няма да има вземане на решения, но вярвам, че моите колеги ще допринесат за конструктивния разговор. Вярвам, че всеки е вдъхновен от европейския дух, който трябва да бъде навсякъде. Ние живеем в общ дом, принадлежим към общо семейство и трябва да започнем да мислим, да действаме по един и същ начин.На срещата днес вътрешните министри ще разгледат общата европейска система за убежище. Реформата започна през 2016 година в отговор на мигрантската криза. По време на Българското председателство ще се работи за финализиране на реформата, за да може да има адекватна реакция на Европейския съюз за бъдещи подобни кризи.В следобедните часове на деня вътрешните министри ще обсъждат и въпросите по управлението на границите. Ще се дискутира и нуждата от засилване на граничния контрол. Дебатът ще е и върху въпроса за сътрудничество с трети страни. ", "date": "2018.01.25", "title": "Аврамопулос: Да намерим начин да се договорим за общоевропейска система за миграция"}
{"url": "http://www.cross.bg/byudzheta-vsichki-stolichna-1566253.html", "text": "/КРОСС/ Политическа група 5 няма да гласува Бюджет 2018 г. на Столична община на сесията на СОС днес. Също така петимата общински съветници - Иван Велков, Симеон Славчев, Стоян Александров, Светослав Витков и Венци Мицов, ще пропуснат и дебатите. Това заявиха те преди минути в политическото си изказване в началото на сесията на СОС. \"Бюджет 2018 г. е на администрацията на СО. Ние искаме да има прозрачност, да се приемат политики и именно те да бъдат финансирани с бюджета. А това не бе направено. Искаме нов начин на формиране на бюджета на Столична община, заяви съпредседателят на ПГ5 инж. Симеон Славчев.\"Никога повече да не се получава така, че взето с политически консенсус решение на СОС да не бъде изпълнявано от администрацията на Столична община. Става въпрос за решението бюджетът на СО да се формира, обсъжда и приема по нов начин и с активното участие на всички общински съветници и всички постоянни и ресорни комисии към СОС\", категорични са в ПГ5.По тяхно настояване СОС прие предложението  още миналата година, когато беше обсъждан и гласуван бюджета на СО за 2017 г. Тогава се прие нов начин на формиране на бюджета и беше създадена работна група, която излезе със същото решение. Администрацията на Столична община обаче не преведе в действие това решение на СОС и на работната група. Именно за това ПГ5 няма да участва в гласуването на бюджета, заявяват от ПГ5.\"Групата\" обещават, че ще работят приоритетно за пълна прозрачност на всички предложения и решения. Затова предлагат да се измени Правилника за организация и дейността на СОС, така че всички обществено значими проблеми и стратегически документи да се гласуват и приемат само с квалифицирано мнозинство от СОС. А това означава да има силна политическа подкрепа и консенсус в СОС. Също така от групата настояват заседанията на СОС и обсъжданията в постоянните комисии да се излъчват онлайн.Политическа група 5 предлага конкретни стъпки, които ще възстановят нормалния достъп на софиянци до Природен парк \"Витоша\" и ще отпушат решаването на проблемите на планината.Другият акцент в изказването на съпредседателя на ПГ5 инж. Симеон Славчев бе за мръсния въздух. Според него приложените мерки трябва да бъдат наблюдавани и коментирани всяка седмица. Така ще има постоянен контрол, а неефективните да отпадат и да се прилагат нови.\"Ще настояваме да се създаде Екополиция, която заедно със Столичен инспекторат, неправителствените организации и всички граждани да контролира целия процес по прилагането на мерките за въздуха. Според нас само чрез Екополиция ще може бързо и лесно да се приложат мерките за чистия въздух и дадат те резултат въпреки настоящата нормативна и правна уредба, която на практика не ни дава достатъчно инструменти и правомощия за адекватни и навременни действия при зачестяващите и често без адресни жалби и сигнали по всевъзможни поводи\", се казва още в декларацията на ПГ5. ", "date": "2018.01.25", "title": "ПГ5 няма да гласува Бюджет 2018 на СО, оттеглят се и от дебатите"}
{"url": "http://www.cross.bg/rock-hills-godina-1566254.html", "text": "/КРОСС/ HILLS OF ROCK 2018 добавя нови имена към лайнъпа за второто си издание. Anthrax и Tremonti ще бъдат специални гости на концерта на Iron Maiden в третия ден на фестивала.Сформирани в Ню Йорк през 1981 година, Anthrax имат над 10 милиона продажби на албуми по света и са живо олицетворение на силата на американския метъл. Групата е част от „Голямата четворка\", заедно със Slayer, Metallica и Megadeth, и се счита за една от най-могъщите хеви групи по света.Великата банда има 11 студийни албума, 26 сингъла, включително и общ проект с американската хип хоп група Public Enemy. Последният им албум For All Kings продава 34 000 копия само за една седмица в САЩ и влиза под номер 9 в класацията Billboard 200.Tremonti са американска хеви метъл банда, сформирана и оглавявана от вокалиста и китарист Марк Тремонти, познат още като част от рок групите Creed и Alter Bridge. Музикантът е световно признат и е носител на редица отличия, сред които награда Grammy за сингълът на Creed \"With Arms Wide Open\", обявен е за „Китарист на годината\" три поредни години от Guitar World, а през 2011 година списание Total Guitar го определя като четвъртия най-велик хеви метъл китарист на всички времена.Членове на Tremonti са още ритъм китаристът Ерик Фридман и барабанистът Гарет Уитлок. Дебютният албум на групата All I Was излиза през юли 2012. Следват още два студийни албума - Cauterize (2015) и Dust (2016).Фестивалът HILLS OF ROCK 2018 ще се проведе за втора поредна година като част от програмата на „Пловдив 2019\" на 20, 21 и 22 юли около Гребната база в Пловдив. Очаквайте съвсем скоро още информация за много изпълнители, които предстои да видим тази година на HILLS OF ROCK 2018.Припомняме ви, че билетите за HILLS OF ROCK 2018 са без промяна от 01.01.2018 до 20.03.2018 и са на цени както следва:-\tдвудневен билет за HILLS OF ROCK - 90 лева;-\tIRON MAIDEN- HILLS OF ROCK 2018 - 80 лева;-\tHILLS OF ROCK + IRON MAIDEN- комбиниран билет                                          за трите дни  - 140 лева.Билетите могат да бъдат закупени в мрежите на Тикетпро и Ивентим, както и онлайн на www.ticketpro.bg и www.eventim.bg ", "date": "2018.01.25", "title": "Американските хеви метъл банди ANTHRAX и TREMONTI на HILLS OF ROCK 2018"}
{"url": "http://www.cross.bg/bulgariya-makarov-stranata-1566256.html", "text": "/КРОСС/ Руският патриарх Кирил ще посети България през март във връзка с честванията на 140-ата годишнина от Освобождението. Това казва посланикът на Руската федерация Анатолий Макаров.След като се разбра, че посещение на Владимир Путин по повод Трети март няма да е възможно заради кампанията за президентските избори в Русия, Макаров обясни, че докато не се видят резултатите от вота, е невъзможно да се правят планове за предстояща визита, казва още той пред \"24 часа\".В интервюто Макаров посочва, че Москва не разглежда България като заплаха за националната си сигурност заради участието на страната в НАТО.\"И вие можете колкото искате да търсите България в списъка на заплахи (посочен в стратегията за националната сигурност на Русия - бел. ред.), да спекулирате с предположения, но няма да намерите там името на вашата държава. Просто защото никой не я смята за заплаха\", казва дипломатът и добавя, че е друг въпросът \"как вашите политици гледат на страната ни\".По отношение на възможността за българско участие в големите газови проекти Макаров казва, че страната му запазва нагласа за подновяване на диалога с ЕС за енергетиката. Според него е необходимо да се говори за изграждане на втора тръба на \"Турски поток\" към потребителите в Югоизточна Европа. \"Всички варианти на включване на България в този проект ще могат да се разглеждат,само ако имат съответни разрешения и \"стоманобетонни\", както каза нашият президент, гаранции от страна на ЕК. Същото се отнася и до проекта на газовия хъб \"Балкан\", казва посланикът.  ", "date": "2018.01.25", "title": "Руският патриарх Кирил идва у нас за Трети март"}
{"url": "http://www.cross.bg/chelopech-bulgariya-zlato-1566257.html", "text": "/КРОСС/ България се къпе в злато, а чуждите колонизатори я ограбват и за нас остава само екологичната катастрофа.Това е една от най-разпространените тези на родните любители на конспирацията. Популярността й има просто и логично обяснение - позицията на жертва e универсалното извинение за неуспехa и бедността на всеки народ.Нека да илюстрираме икономическата част на темата с някои основни факти, така че всеки разумен човек да може сам да си отговори на въпроса в заглавието. Унищожаването на околната среда заради златодобива е друг мит, който обаче не е обект на този текст.Колкото има в трезорите - около 40 тона - там се движим в топ 50 на света. Геоложките ресурси обаче са нещо различно. На теория ги има, а достоверната им оценка е за около 450 т. злато в проучените находища. На практика, могат да бъдат извлечени и от тях да има полза само след няколко нетривиални стъпки:а) да бъдат доказани запаси (количества, чиито добив е технологично възможен и икономически ефективен),б) да се инвестира и да бъдат добити рудите ив) да бъде извлечен чист метал от тях.Малко - около 7.3 т./г. златен еквивалент през 2015 г. (според Геоложката служба на САЩ) основно под формата на концентрати, а не метал. Да, в Европа се движим на 3-4-то място, но на фона на световния добив от 3 100 т./г. и страни като Китай, ЮАР, Русия, Австралия сме капка в морето. До 60-те години основен източник е била мина Злата в Трън, а след това рудник Челопеч, като през 80-те години са се добивали около 2 т./г. злато, с които НРБ редовно е покривала дълговете си към СССР.През 2015 г. около 4.8 т. (65%) се добиват от ДПМ Челопеч, а останалите идват основно от Горубсо-Кърджали, Елаците-Мед и Асарел-Медет. Големият ръст в последните години се дължи преди всичко на учетворяването на производството в Челопеч след закупуването на мината от Дънди Прешъс Металс.Канадците от Дънди, разбира се!? Всъщност не точно. ДПМ Челопеч добива меден и пиритен концентрат с различно златно съдържание, като стойността на медта и златото в тях е горе-долу еднаква (вкл. и доста сребро). Да, навремето те искаха да го преработват на място, но за съжаление активистите и властите смело прогониха тази инвестиция и днес ДПМ Челопеч изнася концентрати през половината свят, за да бъдат претопени в Намибия, Китай и други места. И така, добавената стойност от производството на метали отлетя завинаги надалеч.Единственият значим производител на крайни благородни метали в България е КЦМ АД край Пловдив - по около 300 кг злато и 50 т сребро годишно. Те преработват добива на руда от някои родопски находища и рециклират излязло от употреба електронно оборудване и получават краен метал. Продават ги на този, който дава най-добрата цена, включително на БНБ, и никой няма право да ги обвинява за това.Българските компании Елаците-Мед и Асарел-Медет добиват около 7 пъти повече руда от ДПМ Челопеч, а годишните им приходи са средно с около 100 милиона лева по-високи. Да, техните концентрати съдържат основно мед и малко злато, но какво значение има това - важна е стойността на метала, а не цвета му. Слава Богу, концентратите им се преработват от Аурубис в Пирдоп, тоест и добавената стойност от този процес остава в България.И благодарение на това, Средногорието днес е „Мека\"-та на българската тежка индустрия, като произвежда повече добавена стойност на зает дори от София. Факт!ДПМ Челопеч е най-големият платец на концесионни такси - през 2015 г. плаща 13.8 милиона лева или 18.5% от всички концесии в страната. Това е малко странно на фона на по-ниските им общи приходи, но е факт. Горубсо-Кърджали и някои други малки играчи също добиват златосъдържащи руди, но в доста по-малки количества. Концесионните такси обаче са само върха на айсберга - през същата година ДПМ Челопеч внася в държавните фондове, под формата на данъци, такси и осигуровки, допълнителни около 50 милиона лева. Като добавим и инвестициите в рудника, заплатите и плащанията към доставчици, бързо установяваме, че в страната остава много повече, отколкото се изнася към акционерите. Да не говорим за инвестицията на зелено в Крумовград!Защото не знае и не може. През 1994 г. държавният рудник Челопеч, чиято дейност е пълнила хазната на НРБ/БКП от 1954 г., е пред ликвидация. Защото държавата не намира пазари за концентрата, нито инвестира в модернизацията му, нито търси нови запаси. Рудникът, а с него и поминъкът на региона, са спасени благодарение на частичната приватизация и последващо концесиониране през 1999 г. Само че тази работа се оказва сложна дори и за частния бизнес и до 2004 г. положението не се подобрява особено. Тогава фалиралата отново мина бива закупена от Дънди Прешъс Металс.А големите печалби, за които четем по вестниците, идват след дългогодишен труд и стотици милиони долари инвестиции. И голяма част от тях бива инвестирана веднага обратно в търсене и модернизация, защото добивът функционира успешно само по този начин. Свръхтехнологичната и печеливша мина, която виждаме днес, нямаше да бъде възможна, ако концесионните такси бяха твърде високи и сделката не се беше случила. Точно толкова просто е.Ако не беше концесиониран, днес от рудник Челопеч щяха да са останали само една запечатана шахта, огромни пропадания на повърхността и старо хвостохранилище, което щеше ежедневно да трови река Тополница и селата наоколо. Като тези на бившите Медет, Елшица, Радка и десетки други, зарязани от държавата в пълна разруха стари мини.ДПМ Челопеч. Защото към концесионните такси и данъците ежегодно добавя и над 1.3 милиона лева дарения, които в голямата си част също остават в Средногорието. Второто място рядко достига и една трета от тази сума.Челопеч. Благодарение на рекордния ръст на доходите и приходите на местната власт, Челопеч се превръща де факто в единствената провинциална община в България, която привлича население. Скоро към нея ще се присъединят и новите златотърсачи Крумовград и Брезник. Погледнете която и да е класация на общините в България и ще видите поне няколко от Средногорието в челните редици. Като се започне от коефициента на финансова устойчивост на общинските бюджети, дела на собствените приходи, приходите от европроекти, преките частни инвестиции, брутната добавена стойност, заетостта и доходите на човек и се стигне до меки индикатори като средния успех от матурите в училище, събитията в културния и спортен календар, достъпа до здравеопазване, комуникации, заведения и финансово обслужване.Чавдар - домакин на две хвостохранилища - на ДПМ Челопеч и Елаците-Мед. Комбинацията от високи доходи, концесионни такси, дарения, евро-фондове и един честен кмет прави това възможно.ЧПГЧО Челопеч, която вече 18 години дава шанс на децата в региона да получат образование на световно ниво срещу символична такса. Вероятно това им дава възможност да напуснат и компанията по-скоро да губи най-умните си потенциални кадри, но е честно и почтено спрямо тях - те могат да решат сами за себе си.Крумовград. Благодарение на старта на изграждането на новата мина на ДПМ. След като в продължение на 12 години местната власт, медии и активисти се надпреварваха да плюят по проекта, днес тонът е диаметрално противоположен, местните младежи се надпреварват да учат в Минно-геоложкия университет, а за 230 работни места вече има 1700 кандидати само от общината. Идентичен процес ще се случи, когато започне изграждането и на мината в Брезник, където инвеститор е Асарел-Медет. Най-късно в този момент ще се пробудят и жителите на съседната община Трън, които си самоналожиха икономическо ембарго с референдума срещу златодобива от това лято. Въпрос на време е да се осъзнаят - все пак и Крумовград мина по подобен път.Добивната. Защото за разлика от всеки друг бизнес, минният е неразривно свързан с мястото, на което се случва добивът. Това е огромната разлика между него и бумът на кол-центрове и заводи за сглобяване на елементарни продукти. Последните могат да се изнесат за нула време, ако компанията реши, че заплатите тук са й твърде високи. А това ще се случи рано или късно - все пак имаме амбиция за висок жизнен стандарт.Освен пряката заетост, тази индустрия има огромен непряк ефект - осигурява съществуването на множество малки фирми-доставчици. Става въпрос за поне 3-4 пъти повече работни места в няколко основни направления: индустриално и инфраструктурно строителство, изкопни работи и рекултивация; производство, монтаж и поддръжка на специализирано електротехническо, минно и металургично оборудване; ремонт и инженерингови услуги; производство и доставка на специфични суровини и материали. Изискванията за качество на модерните минни компании са важен стимул за технологично и организационно развитие на доставчиците. Част от тях успяват да излязат от ограничения местен пазар и да търсят реализация в други предприятия, включително в чужбина. Градчетата в Средногорието са изпълнени с подобни малки фирми, чиито истории на успеха не достигат до сутрешните ТВ блокове.Не. Всъщност е точно обратното. В края на 90-те години добивната индустрия е в упадък и България разполага с много малко доказани запаси и практически само един едва оцеляващ рудник. След концесионирането на мините, започват сериозни инвестиции не само в технологиите за добив, но и в търсене и проучване. В резултат, днес страната разполага с няколко доста значими находища - Челопеч, Крумовград, Чала, Седефче, Брезник, Трън, Прохорово, Зидарово, Диканите, Сребрен, Златарица и доста други - с доказани запаси (не просто предполагаем ресурс), които многократно надвишават тези отпреди две десетилетия. Звучи парадоксално, но е факт - колкото повече се развива добивът, толкова повече растат запасите.На теория рудник Челопеч трябва да бъде изчерпан през 2029 г. На практика, той никога в 60-годишната си история не е имал запаси за повече от 15-20 г. напред. А хората в Дънди Прешъс Металс са практици - те просто намират още.На фона на горните факти става пределно ясно, че концесионните плащания практически нямат значение.Материалът е от сайта www.tavex.bg ", "date": "2018.01.25", "title": "Ограбват ли златните концесии на България?"}
{"url": "http://www.cross.bg/tokio-snegovalezh-vagonite-1566255.html", "text": "/КРОСС/ Най-малко 1900 души бяха принудени да прекарат нощта във вагоните на високоскоростните влакове \"шинкансен\" по гарите в японските градове Токио, Осака и Нагоя заради големи закъснения, предизвикани от силен снеговалеж в региона. Това съобщи днес телевизия Ен Ейч Кей, предаде ТАСС.Композициите, обслужващи някои маршрутни отсечки, закъсняха в сряда с 3,5 часа. Поради това мнозина пътници не успяха навреме да се прекачат на друг влак и се наложи да останат по гарите. За да им осигури място за нощувка, жп компанията Джей Ар реши да не изпраща няколко експреса за депо и окъснелите пътници пренощуваха във вагоните.Железопътните служители обещаха окончателно да ликвидират последиците от снеговалежа и да възстановят движението по график.Силният снеговалеж връхлетя редица японски префектури на 22 януари. В района на Токио снежната покривка стигна за денонощие над 20 сантиметра и парализира транспорта - затворени бяха скоростни магистрали, мостове, тунели, а летищата анулираха около 150 полета.Според спасителните служби снеговалежът е станал причина за смъртта на един човек в Токио, а най-малко 70 души са пострадали. ", "date": "2018.01.25", "title": "Хиляди японци нощуваха във влакове заради силен снеговалеж"}
{"url": "http://www.cross.bg/shryoder-kantzler-posochi-1566252.html", "text": "/КРОСС/ Бившият германски канцлер Герхард Шрьодер ще се ожени за 26 години по-млада южнокорейска преводачка, след като се разпадна и четвъртият му брак, заяви той в четвъртък, съобщава агенция Франс прес.73-годишният бивш германски лидер, чийто колоритен частен живот и множество бракове му спечелиха псевдонима \"Аудимен\", имайки предвид бранда с четирите сплетени пръстена на известния немски автомобилен производител, обяви, че ще се ожени през настоящата година за южнокорейката Ким Со Йон.Вече се запознах със семейството ѝ, посочи той на днешна пресконференция в Сеул, където усмихнатата двойка позираше пред камерите. Сватбата вероятно ще бъде факт през есента, като точно място и време ще бъдат решени по-късно, допълни Шрьодер.47-годишната Ким, бъдещата пета съпруга на Шрьодер, е представител в Сеул на Агенция за икономическо развитие в германската област Северен Рейн-Вестфалия и е работила като корейски преводач на Шрьодер.Тяхната връзка стана известна през миналия септември, когато четвъртата му съпруга Дорис-Шрьодер Кьопф заяви по време на процеса по развода, че Ким е била част от причините за разпадането на брака им.На пресконференцията обаче Шрьодер настоя, че Ким Со Йон няма нищо общо с провала на четвъртия му брак и посочи, че ще прекара остатъка от живота си, пътувайки между Германия и Южна Корея.Имам огромен интерес към историята, културата и изкуствата на Южна Корея и искам да имам повече възможности да науча повече за южнокорейците и за наследството на страната, посочи той.Агенция Франс прес напомня, че социалдемократът Шрьодер беше канцлер на Германия през периода 1998-2005 г. и по време на своя мандат успя да проведе както социална, така и съществена реформа в пазара на труда, което разгневи голяма част от ръководената от него левица. ", "date": "2018.01.25", "title": "Бившият германски канцлер Шрьодер се жени за пети път"}
{"url": "http://www.cross.bg/konventziya-istanbylskata-tzvetanov-1566258.html", "text": "/КРОСС/ ГЕРБ отлага процедурата по ратификация на Истанбулската конвенция в Народното събрание, за да може да се проведат дебати по темата. Това обяви председателят на парламентарната група на ГЕРБ Цветан Цветанов.Първата стъпка ще бъде направена още днес.Водещата комисия по вероизповедания и правата на човека ще предложи точката да бъде извадена от дневния ред. На въпрос колко точно ще продължи отлагането на процедурата по ратификация на Истанбулската конвенция, Цветан Цветанов отговори, че според него, е напълно реалистично и очаква конвенцията все пак да бъде приета в рамките на Българското европредседателство.Цветанов отново увери, че единствената цел на документа е да се бори с насилието над жени и домашното насилие, а не да въвежда трети пол и се надява това да стане ясно на обществото.„Ще направим всичко възможно в тези седмици да проведем допълнителен дебат с академичната общност, с неправителствени организации, с експерти, за да разясним всичко, което е свързано с целите на Истанбулската конвенция и възможностите, които дава\", заяви на брифинг в парламента Цветанов.„Обществото много сериозно е подведено за всичко, свързано с Истанбулската конвенция. Нуждаем се от повече запознаване и информиране на обществеността за целите ѝ\", изтъкна той.„Не знам дали има днес човек в България, който да не иска да защитим жените и децата от домашното насилие\", каза още Цветан Цветанов.Цветанов е на мнение, че тълкувателна декларация към конвенцията ще изясни спорните моменти. Той не очаква сътресение в коалицията, тъй като приемането на документа не е включено в коалиционното споразумение с патриотите, които вече се обявиха против конвенцията.Веднага след изявлението на Цветан Цветанов Волен Сидеров, който е председател на парламентарната група на \"Обединени патриоти\", обяви, че е доволен от това, че големият коалиционен партньор е послушал техния съвет и така ще обърне вниманието си към решаване на по-важни въпроси като повишаване на жизнения стандарт на българите. Той отново увери, че патриотите са против насилието над жени. Сидеров се усъмни, че конвенцията може да бъде приета в рамките на шестте месеца на Българското европредседателство.Междувременно, както вчера обеща, БСП внесе искане за провеждане на референдум „за\" или „против\" Истанбулската конвенция.„Със 74 подписа внесохме искане за провеждане на референдум за Истанбулската конвенция, а след изявлението на ГЕРБ това допитване е още по-наложително\", обяви зам.-председателят на ПГ на „БСП за България\" Жельо Бойчев, цитиран от „Фокус\".„ПГ на БСП преди малко внесе в деловодството на НС искане за провеждане на референдум с конкретен въпрос: „Трябва ли Българското Народно събрание да ратифицира така наречената Истанбулска конвенция\". От изявлението на ГЕРБ стана ясно, че въпросът се отлага, но ще бъде гледан до края на председателството. Така че този референдум става още по-наложителен. Предвид това, че правителството и мнозинството се провалиха в усилията да проведат обществена дискусия и разяснения по този въпрос, считаме, че един референдум и предшестващата него обществена кампания и дискусия ще даде отговор на многото въпроси, пред които сме поставени, четейки тази Истанбулска конвенция\", заяви депутатът от БСП.Според него в крайна сметка властта в България произтича от народа, принадлежи на народа и трябва да се управлява в негово име.„Считаме, че така даваме възможност той да се произнесе по този важен обществен въпрос\", допълни зам.-председателят на ПГ на „БСП за България\". ", "date": "2018.01.25", "title": "ГЕРБ отложи ратификацията на Истанбулската конвенция, БСП внесе искането за референдум"}
{"url": "http://www.cross.bg/gvatemala-avtobys-propast-1566245.html", "text": "/КРОСС/ Най-малко 15 души загинаха, а други 30 са с различна степен наранявания, след като пътнически автобус падна в пропаст в западната част на столицата Гватемала на едноименната страна. Това съобщи вестник \"Пренса либре\", уточнявайки, че трагедията се е случила, докато шофьорът се е опитвал да избегне преминаването през планинска река, преляла след тежките валежи напоследък.Неуспешният опит е завършил с падане от близо 40 м.По думите на кмета на града автобусът не е имал разрешение от Главната администрация на транспорта да превозва пътници. ", "date": "2018.01.25", "title": "15 загинали след падането на автобус в пропаст в Гватемала"}
{"url": "http://www.cross.bg/beltanelliformis-organizmi-organichni-1566246.html", "text": "/КРОСС/ Учени от Московския държавен университет изследваха химичния състав на органични ципици, останали в отпечатъци от древните организми Beltanelliformis, съобщи Лента.Оказало се, че загадъчните същества представляват колонии от дънни цианобактерии.Beltanelliformis са сред най-древните форми на живот. Срещали са се на планетата преди 575-541 милиона години, т.е. през периода, приключил с \"камбрийската експлозия\".Тогава се появили много видове животни, чиито предшественици били организми, живели през едиакарския период. Става въпрос за едри мекотели, чието място на еволюционното дърво бе неясно. Не се знаеше дали принадлежат към бактериите, животните или по-прости организми.Beltanelliformis са най-простите обекти за изследване, тъй като са формирани от масово струпване на хиляди екземпляри. В скалите са оставили отпечатъци, които представляват кръгли гънки с диаметър 1 см и са покрити от органични ципици.Редица специалисти смятаха, че гънките са следи от мускули и че организмите са многоклетъчни морски животни, които са \"роднини\" на медузите или полипите.Учените изследвали образци от Beltanelliformis, открити в Архангелска област. От останки от органичното вещество били отделени биомаркери - следи от органични вещества, от които е съставен организмът.Оказало се, че в ципицата се съдържа голямо количество въглеводороди, които са характерни за растенията, водораслите и цианобактериите. ", "date": "2018.01.25", "title": "Нови открития за най-древните форми на живот"}
{"url": "http://www.cross.bg/deniz-dobro-dete-1566247.html", "text": "/КРОСС/ Родителите на 14-годишният Дениз, който беше обвинен за убийството на 53-годишен бездомник във Варна, са категорични, че момчето е добро дете. Това заявиха те в ефира на Нова.\"Не мога да си обясня как се случи това. Моят син е много добър\", изтъкна бащата на детето. Припомняме, съдът реши да остави Дениз в ареста, защото е опасен за обществото. Това е почти прецедентно решение, имайки предвид възрастта на момчето.\"Те говорят срещу сина ми, защото е ром\", убеден е Живко Живков.Вечерта след като 53-годишният мъж бил пребит до смърт, детето се прибрало у дома. Дениз пожелал да яде, нахранил се и легнал да спи. Родителите му категорично отхвърлят твърденията на прокуратурата, че Дениз и преди е посягал на възрастни хора.\"Синът ми помагаше на стари хора след училище. Цепеше дърва\", Обясни Живко Живков.Майката на по-малкото обвинено дете - 13-годишният Камен - заяви, че и нейното дете е добро. \"Детето ми е толкова добро\", възкликна тя. ", "date": "2018.01.25", "title": "Обвинените хлапета в убийството на клошар били добри деца"}
{"url": "http://www.cross.bg/votut-nedoverie-borisov-1566243.html", "text": "/КРОСС/ Вотът на недоверие към кабинетът \"Борисов 3\" претърпя неуспех. Гласуваха 234 народни представители, 103 бяха \"за\", 131 - \"против\".Преди гласуването Валери Жаблянов от БСП отново постави въпроса за отсъствието на министър председателя Бойко Борисов. Припомняме, че той не се появи и на заседанието във вторник, когато се проведоха и дебатите по вота.Цветан Цветанов от ГЕРБ посочи, че премиерът отсъства, тъй като \"изпълнява ангажиментите си по международната програма на предсдателството\", а днес пътува за заседанието в Давос. ", "date": "2018.01.25", "title": "Вотът на недоверие не мина"}
{"url": "http://www.cross.bg/koryptziyata-svilenski-vota-1566244.html", "text": "/КРОСС/ „Не е важно какво е спечелила БСП от дебата по вота на недоверие, а е важно какъв знак се дава към обществото за волята на правителството и управляващите да се борят с корупцията.\" Това каза пред БНТ зам.-председателят на ПГ на „БСП за България\" Георги Свиленски. По думите му примерите за нивата на корупцията и това, че тя е станала модел на управление са били дадени по време на дебатите. „И „Суджукгейт\", и „Хасковогейт\" са модел на феодално управление, в което хората са подчинени на една власт и са длъжни да изпълняват всичко. Изводите от дебата са ясни - за пореден път беше смазан парламентаризмът. Министър-председателят, който по Конституция трябва да присъства в Народното събрание по време на дебат на вот на недоверие и парламентарен контрол, отсъства и гледа дискусията от Министерския съвет\", възмути се Свиленски. Той добави, че обществото е станало свидетел на отказа на управляващите да влязат в дебат по темите, които се поставят от опозицията. По повод колебанието на Вален Сидеров- дали да подкрепи вота, Свиленски заяви: „Жалко е, че вотът на недоверие срещу корупцията ще бъде спасен с действия, наподобяващи корупционни практики, защото се получава така, че ако ми дадете пари за нещо, аз ще подкрепя вота. Това е сигнал и към другите граждани. Видно е, че управляващите не са си взели поука от дебатите на вота, защото стана ясно, че човекът, който разкри корупция в ДАИ, предстои до дни да бъде отстранен от работа, а тези, които бяха арестувани заради раздаване на шофьорски книжки, продължават да преподават. Това е знакът на управляващите- как се борят с корупцията\", каза Свиленски. „Не може да имаш зам.-министри и хора в администрацията с повдигнати обвинения за измама и корупция и да ги покровителстваш\", заключи народният представител.", "date": "2018.01.25", "title": "Георги Свиленски: Вотът срещу корупцията, ще бъде спасен с действия, наподобяващи корупция"}
{"url": "http://www.cross.bg/milano-zaginali-kraii-1566249.html", "text": "/КРОСС/ Поне двама са загинали, а десет души са тежко ранени, след като влак дерайлира край Милано по-рано днес.Представител на фирмата-оператор на влака е потвърдил за инцидента, но не е дал повече подробности.Влакът е пътувал от Кремона за Милано, като е дерайлирал между Милано  и Венеция тази сутрин, уточниха от железопътната компания \"Тренорд\".Линейки и спасителни екипи са пристигнали на мястото в околностите на  град Пиолтело. Местните власти обявиха закъснения на влаковите услуги.Някои медии уточняват, че , като всички те са пътници във влака.Италианска телевизия показа кадри от мястото, на които може да се видят големите поражения по вагоните.Инцидентът е станал по време на час пик за движението тази сутрин.", "date": "2018.01.25", "title": "Влак дерайлира край Милано, има загинали (обновена)"}
{"url": "http://www.cross.bg/sedmitza-gripna-epidemiya-1566248.html", "text": "/КРОСС/ Утре ще се решава дали следващата седмица да има противоепидемични мерки в София, посочи проф. Тодор Кантарджиев, директор на Националният център по заразни и паразитни болести (НЦЗПБ).По думите му през първата седмица на годината е имало в страната 40 хиляди болни, втората седмица 100 хиляди, а сега са 139 хиляди. Той даде пример с ранната грипна ваканция в Парник, която е дала ефект и тази седмица спада броят на заболелите.Експертът посочи, че в момента доминира грип Б, който засяга много децата и дава усложнения. „Те не са били никога в контакт с този вирус, а последната такава епидемия е била 2012 г. и 2013 г. След всяка тежка инфекция до 2 месеца си с понижен имунитет и си склонен към други инфекции. Една трета от гърлобола и сухата непродуктивна кашлица са коронавирусите. Има метапневмовируси също, които необразованите наричат настинка\", уточни Кантарджиев.Той беше категоричен, че не бива да се събират деца на едно място в затворени помещения.„По време на епидемия не бива да има паника. Трябва да се избягват болни хора, да се ползват антимикробни кърпички и децата в грипна ваканция да не се хранят навън с много хора наоколо\", посъветва експертът. ", "date": "2018.01.25", "title": "Утре решават за грипна епидемия в София "}
{"url": "http://www.cross.bg/faktyra-klientite-hartiya-1566250.html", "text": "/КРОСС/ Статистиката показва, че през последните години все по-устойчиво нараства броя на клиентите, които предпочитат да получават сметките си по електронен път. Над 370 000 клиенти на „ЧЕЗ Електро България\" АД вече са оценили удобството, сигурността и екологичните ползи на електронната фактура. През 2017 г. отказалите се от хартиения носител на сметката за електроенергия са над 62 000. Предоставяната от Дружеството възможност за електронна фактура позволява на клиентите да намалят използването на хартия с 8 880 000 листа годишно. От въвеждането на услугата през 2011 г. до момента, абониралите се за по-модерния и екологичен електронен вариант на фактура, дадоха своя принос в опазване на околната среда, като с избора си спасиха от изсичане над 3 550 дървета, спестиха над 32 милиона листа хартия, или приблизително 273 тона хартия и 682 мегаватчаса електроенергия, необходима за производството им.Освен безспорните си екологични ползи, електронната фактура е изключително удобна за клиентите. Те я получават веднага след издаването ѝ и имат достъп до архив на месечните си  сметки за електроенергия. Електронната фактура гарантира сигурна защита на личните данни, спестява време и дава възможност за лесно и практично контролиране на разходите. Тя е валиден, електронно подписан данъчен документ, който е напълно идентичен с хартиената версия. Бързото и навременно получаване на информацията за месечните задължения,  сигурният достъп до данните по всяко време, осигуряват допълнително спокойствие и комфорт.Електронната фактура е напълно безплатна. Тя може да бъде заявена на корпоративния уебсайт www.cez.bg, в центровете за обслужване на клиенти на „ЧЕЗ Електро България\" АД, на телефон 0700 10 010 или в офисите на Изипей. За целта е необходимо да се предостави клиентски номер, оторизационен код и имейл адрес. След регистрацията клиентите могат да следят документите си както в електронния архив на сайта, така и на посочения от тях имейл адрес. ", "date": "2018.01.25", "title": "Над 370 000 клиенти на ЧЕЗ Електро получават фактурите си онлайн"}
{"url": "http://www.cross.bg/pirinski-sotzialnite-predsedatelstvo-1566287.html", "text": "/КРОСС/ На 23 януари 2018 г. министър Бисер Петков представи приоритетите на българското председателство пред Комисията по заетост и социални въпроси на ЕП (КЗСВ).В изказването си евродепутатът - социалист Георги Пирински подчерта, че приемането на Европейския стълб на социалните права не е случайно, а израз на недоволството от растящите неравенства и необходимостта от тяхното преодоляване. Българското председателство има изключително отговорната задача да превърне принципните постановки на Стълба в конкретен дневен ред с практически резултати. Проектодирективата за баланса  между професионалния и личния живот е първият тест за превръщане на Стълба в реалност. Този документ предвижда пълноценно участие на жените на трудовия пазар и добро съчетаване на ангажиментите за отглеждане на децата и полагането на грижи за зависими лица. Българското председателство ще трябва да търси баланс на различните  интереси предвид отрицателната позиция на европейския бизнес, който оспорва проекта като неработещ и увреждащ конкурентноспособността на фирмите.Пирински отбеляза също така, че при обсъждането на новия Европейски орган по въпросите на трудовия пазар би било полезно българското председателство да отчете опита на Платформата за недекларирания труд. Въпреки кратката дейност на Платформата, резултатът към днешна дата е натрупване на полезен обмен на опит и фокусиране върху най-важните проблеми в областта на противодействието на недекларирания труд.По-нататък Пирински допълни, че Многогодишната финансова рамка ще е от решаващо значение за периода след 2020 г. Евродепутатът насочи вниманието на министъра към приетите в същия ден от КЗСВ поправки, предложени от Групата на социалистите и демократите, които предвиждат заместването на  сегашната бюджетна рамка на ограничения с бюджетни ресурси, осигуряващи пълно финансиране на социалните приоритети, произтичащи от Европейския стълб на социалните права, както и от самите Договори за ЕС.В отговор на въпросите, поставени от Г. Пирински, министър Петков сподели необходимостта от реализиране на Стълба на социалните права, отбелязвайки, че сега се навлиза във фазата на изпълнение,  както и че бюджетната рамка следва да служи на целите на Социална Европа. ", "date": "2018.01.25", "title": "Пирински към министър Петков: Работете за Социална Европа!"}
{"url": "http://www.cross.bg/problem-bulgariya-vuprosa-1566241.html", "text": "/КРОСС/Корупцията остава сериозен проблем за България, особена тревога буди новият антикорупционен закон - това се казва в проучване на коалицията \"Зелените/Европейски свободен алианс\", публикувано вчера.Пред „Хоризонт\" съпредседателката на коалицията в Европейския парламент Ска Келер заяви:Докладът отчита, че много неща са направени през изминалите години и десетилетия, но има много още за вършене. От една страна, това е заради новия антикорупционен закон, в който се смесват доста структури, които, иначе, вероятно работят добре. А това води до размиване на отговорността. И най-вече - защитата на разобличителите е напълно премахната, а те са изключително важен инструмент за разкриването на корупцията. Друг проблем е корупционното поведение, което ще се санкционира - не е ясно какво точно е това поведение. Още повече, че така може да бъде сплашен или принуден да замълчи неудобният опонент или медия например. Така че - докладът дава препоръки на България, но също и на ЕС, който има ангажимент в борбата с корупцията в рамките на своите институции.Тя коментира и темата за квотите за мигрантите. Според нея трябва да по-настойчиво да се търси отговор на въпроса кое принуждава мигрантите да бягат:Смятам, че е необходима нова система, в която всички да участват според възможностите си. Това мое мнение се споделя от много страни членки и евродепутати и можем да намерим компромис. Когато обаче българският премиер казва, че тази идея е мъртва и няма смисъл да я обсъждаме, това не е намиране на компромис, а означава, че оставяме Гърция, Италия и Малта да се оправят сами, без да ни пука за тях. Определено смятам, че трябва по-настойчиво да повдигаме въпроса за причините, които принуждават хората да бягат. И не говоря само за бежанците, а и за миграцията. ", "date": "2018.01.25", "title": "Ска Келер: Корупцията остава сериозен проблем за България"}
{"url": "http://www.cross.bg/prebi-suseda-ograbi-1566277.html", "text": "/КРОСС/ 14-годишно момче преби и ограби съседа си в Момино село, съобщиха от полицията в Пловдив. Непълнолетният извършител е арестуван.24-часовата мярка за неотклонение е взета спрямо тийнейджъра, който във вторник влязъл в дома на свой 77-годишен комшия. Момчето нанесло на дядото няколко удара, след което го ограбил и избягал.По случая е образувано досъдебно производство. ", "date": "2018.01.25", "title": "14-годишен преби и ограби съседа си за 500 лева"}
{"url": "http://www.cross.bg/konventziya-istanbylskata-prezidenta-1566242.html", "text": "/КРОСС/ Пробутват нова идеология и утопия с Истанбулската конвенция. Прави се опит да се замени природната, биологичната роля на пола. Това заяви в предаването „Тази сутрин\" министърът на отбраната Красимир Каракачанов.През задния двор по терлици се опитват да заменят понятието пол със социален пол. 14 % от българската армия са жени, те нуждаят  ли се от специална конвенция? Тук става дума за лобита.Истанбулската конвенция трябва да бъде подложена на обществено обсъждане и след това да се гласува в НС. Премиерът е съгласен гласуването й да бъде отложено.Тази конвенция ще отвори вратата на организации, които ще вземат грандове, за да натискат обществото да я приеме.Очаквано той оправда договарянето на Борисов с Меркел да бъде поканен у нас Ердоган зад гърба на президента. „Най-вероятно разговорът е тръгнал неочаквано в тази посока и договарянето е станало спонтанно. Няма премиерът да прекъсне срещата си с Меркел и да й каже: \"Изчакайте, да се обадя на президента\". ", "date": "2018.01.25", "title": "Каракачанов: Пробутват нова идеология и утопия с Истанбулската конвенция"}
{"url": "http://www.cross.bg/talon-sofiya-sistema-1566265.html", "text": "/КРОСС/ Петцифрени суми от футболни прогнози са спечелени в София на 24.01.2018 г. Най-големият удар е на стойност 18 705,51 лв. с талон само за 2 лв. Участникът е играл с осем мача в права колонка за Краен изход „Х\" в букмейкърския пункт в подлеза на кръстовището на бул. „България\" и бул. „Гоце Делчев\".Друг познавач си е тръгнал с 11 993, 65 лв. от система за 1, 2, 3 и 4 от 4 мача.Третият майстор на предвижданията е спечелил 8 711,19 лв. с талон от 66 лева. Той е използвал система 4, 5 и 6 от 6 мача плюс един твърд знак.Четвърти фен на футбола, прибрал солидна сума от столичен пункт на букмейкърската къща вчера, също е играл със система. Неговата включва 4, 5, 6, 7 и 8 от 8 двубоя. Печалбата му е в размер на 7 890,94 лв., като е можел да си тръгне и с 6-цифрена сума, ако не беше сбъркал резултата за една от срещите.Вчерашният ден донесе добри приходи в София и за почитатели на новия продукт на „Еврофутбол\" - виртуалните надбягвания с коне. Двама късметлии взеха съответно 1050 и 686 лв. от Трио. Със същата прогноза и талон за левче участник от Вършец пък удари 1050 лв.  ", "date": "2018.01.25", "title": "\"Еврофутбол\": Петцифрени суми от футболни прогнози са спечелени в София вчера"}
{"url": "http://www.cross.bg/vestnik-mlrd-iskane-1566232.html", "text": "/КРОСС/ \"Бързат за 2 февруари Истанбулската конвенция\", пише в заглавие на първата си страница вестник  \"Труд\". Изданието обяснява, че се очаква следващата седмица документът да бъде внесен за гласуване в зала. БСП обаче вкара в опасен капан ГЕРБ с вчерашното си искане за референдум, коментира всекидневника. Това означава, че първо парламентът ще трябва да се произнесе по него. Ако избързат с гласуването на конвенцията ГЕРБ ще демонстрират, че пренебрегват пряката демокрация.\"В \"ниви\" край морето пак ще може да се строи\", пише вестник \"Сега\". В земеделските земи, които през последните години са били със сменено предназначение, ще може да се строи, ако собственикът на земята подаде искане пред съответната комисия. Това решиха вчера окончателно депутатите, като одобриха без дебати на второ четене промени в Закона за опазване на земеделските земи. По традиция те бяха прокарани чрез преходните и заключителни разпоредби на съвсем друг закон - за посевния и посадъчния материал.\"За месец спестихме над 1 млрд.\", информира вестник \"Стандарт\". Всекидневникът обяснява, че българите са натрупали в банките над 1 млрд. лева от Никулден до Нова година. Това, според \"Стандарт\", означава, че общият размер на влоговете е достигнал 48,9 млрд. лева, което прави увеличение за година с 5,4%. За разлика от стабилния ръст на депозитите, кредитите са с низходящ тренд, посочва изданието. ", "date": "2018.01.25", "title": "В пресата тази сутрин"}
{"url": "http://www.cross.bg/severna-koreiitzi-koreya-1566233.html", "text": "/КРОСС/ Северна Корея призова всички корейци по света да постигнат пробив за обединението на страната без помощта на други държави, предаде Ройтерс.Всички корейци трябва да подпомагат контактите, пътуванията и сътрудничеството между Северна и Южна Корея, се казва в изявлението, цитирано от севернокорейски държавни медии.В изявлението, направено след съвместна среща на правителството и политически партии, се подчертава, че корейците трябва да се борят енергично за намаляване на военното напрежение и създаване на мирен климат на Корейския полуостров. ", "date": "2018.01.25", "title": "Северна Корея призова за обединение на всички корейци"}
{"url": "http://www.cross.bg/sistemite-potrebiteli-polzvateli-1566236.html", "text": "/КРОСС/ Изграждането на подземен кадастър, който ще описва цялата ВиК мрежа в страната, е една от идеите, които ще залегнат в новия Закон за водоснабдяването и канализацията. Днес започва обществената консултация за изготвяне на законопроекта. В рамките на 30 дни всички заинтересовани страни могат да изпратят своите коментари и предложения на имейл zvik@mrrb.government.bg или на пощенския адрес на Министерството на регионалното развитие и благоустройството.С новия закон ще се урежда стопанисването, поддържането и експлоатацията на ВиК системите и съоръженията и предоставянето на ВиК услугите, като се дефинират права и задължения на потребителите. Ще се регламентира редът за планиране на развитието, изграждането и управлението на ВиК системите, консолидацията, разработването на регионални генерални планове, възникване и учредяване на сервитути и упражняване на произтичащите от тях права.По време на консултацията ще бъдат приемани предложения за управлението на ВиК системите и съоръженията след приключване или изтичане на действащите към момента договори за тяхното стопанисване, поддържане и експлоатация и предоставяне на ВиК услугите, промени в границите на обособените територии или броя на ВиК операторите, начинът на управление на активите и др.Като приложение на обществено обсъждане се подлага и Механизъм за гарантиране на защитата на уязвимите потребители и/или ползватели в контекста на Стратегията за финансиране на ВиК отрасъл. Защитата на тези лица ще се реализира чрез закона и затова в него се дефинират термините „ползвател на ВиК услуга\", „уязвим потребители/или ползвател\" и „гарантирано минимално количество водопотребление\".Една от мерките в механизма, която се пуска за обществено обсъждане е за определените като уязвими потребители и/или ползватели на ВиК услуги да се гарантира разходването на минимално водно количество до 50 л вода на човек на ден или 1,5 куб. м на месец с цена от 1 лв./куб. м. Разликата до определената от съответния ВиК оператор цена ще се субсидира от държавния бюджет. Освен това доставката, монтажът и пломбирането на водомер в полза на уязвими лица да се извършва от оператора, а разходите да му се възстановяват от държавния бюджет като част от изплащаната му субсидия.В механизма се предлага мерките за защита на уязвимите потребители и/или ползватели да се осъществяват чрез взаимодействие между създаден със Закона за ВиК Фонд и ВиК операторите. Регламентацията на финансовите взаимоотношения по този начин ще осигури по-ефективен контрол на разходване на ресурса и ще ограничи максимално излишните разходи за администриране на процеса по разплащане.Информация за лицата, попадащи в обхвата на групите уязвими потребите, ще бъде подавана на Фонда от Агенцията за социално подпомагане. ", "date": "2018.01.25", "title": "МРРБ ще прави подземен кадастър за ВиК"}
{"url": "http://www.cross.bg/parizh-sena-nivoto-1566228.html", "text": "/КРОСС/ Нивото на река Сена в Париж продължава опасно да се покачва и тази сутрин достига над 5 метра и 40 см.Заради проливните дъждове реката заля крайбрежните алеи, а заради високото ниво речните корабчета вече не могат да преминават под мостовете в близост до катедралата Нотр Дам в Париж.След кратко спиране през последните дни, от днес се очакват нови валежи, което допълнително ще усложни обстановката.Една от секциите на Лувъра беше затворена поне до неделя заради продължаващото покачване на Сена. ", "date": "2018.01.25", "title": "Нивото на река Сена в Париж продължава опасно да се покачва"}
{"url": "http://www.cross.bg/nasilieto-detza-slychaii-1566238.html", "text": "/КРОСС/ \"Последният случай на бой в училище от Бусманци носи всички белези на упражняван училищен тормоз\". Това коментира по БНТ Ваня Кастрева, началник на Регионалното управление на образованието в София и допълни, че от започналата проверка се установява, че това не е първи случай, в който ученик си позволява с поведението си да провокира напрежение в класната стая, да предизвиква съучениците и учителите си. Тя подчерта, че усилията на Регионалното управление на образованието в София ще бъдат насочени към това да помогнат на училището да преодолее пропуските в своята дейност.\"Превенцията е нещо, за което ние искаме да поработим, да видим как са се случили нещата, тъй като имаме много дълбоко нарушена комуникация между училището и родителите\", каза още Кастрева.Според детския психолог Иван Игов, ние все повече ставаме чувствителни към насилието, особено между деца. \"Все повече говорим за това. Лошото обаче е, че по отношение на насилието нищо не се е променило - процентът си остава същият - между 25 и 27%. Само преди няколко месеца излезе едно изследване на Световната банка за качеството на живот на децата в България. По насилие между деца ние се нареждаме веднага след руските републики, което представлява много сериозен проблем\".Иван Игов подчерта, че институциите са ангажирани за справяне с проблема и финансирането е добро. Проблемът обаче е в това, че отделните институции не са свързани помежду си. По света този проблем се решава със закон срещу насилието. Такъв закон определя правата и отговорностите на всеки по веригата. ", "date": "2018.01.25", "title": "Психолог: Ставаме все по-чувствителни към насилието върху деца"}
{"url": "http://www.cross.bg/zarkov-krym-predizbornata-1566239.html", "text": "/КРОСС/ „За една година президентът Румен Радев се превърна във фигурата, която най-ярко въплъщава това, което българите си представят за държавник, от когото имат нужда.  Обяснението е просто - той прави всичко онова, което обеща в предизборната си кампания.\" Това заяви пред Нова ТВ зам.-председателят на ПГ на „БСП за България\" Крум Зарков.По думите му държавният глава съзнава, че най-силното му оръжие е да се обърне пряко към българския народ. „Президентът заяви още в предизборната си програма, че ще бъде коректив на всяко управление.  Това е ролята му на държавен глава\", обясни Зарков.Той се обърна към опонента си от ГЕРБ с думите: „Критиката не е нещо лошо, тя не е враждебен акт и вчерашната абсолютно безпрецедентна реакция на председателя на Народното събрание, не е правилна позиция. Когато някой критикува на него трябва да му се отговори, а не да се контракритикува. Г-жа Караянчева може да направи много повече, вместо да говори, може да поправи слабостите и дефицитите на парламента\", каза още Крум Зарков ", "date": "2018.01.25", "title": "Крум Зарков: Румен Радев се превърна в държавника, от когото българите имат нужда"}
{"url": "http://www.cross.bg/detzata-zayavi-hristova-1566235.html", "text": "/КРОСС/ Директорката на центъра за деца с увреждания „Хризантема\" в Габрово Мариела Лазарова има подписана заповед за дисциплинарно уволнение. Това съобщи кметът на община Габрово Таня Христова в „Тази сутрин\".Тя заяви, че ще настоява служителките, позволили си непристойно поведение към децата, да си тръгнат и да понесат наказателна отговорност.\"Случващото се, което виждаме в дома е повод да сме категорични и да направим всичко, за да гарантираме грижите към децата\", посочи кметът и допълни, че служителките са в предизвестие.Кметът отрече да е знаела по-рано за случаите на насилие върху децата. „Записите видях на 15 януари и сигнализирах ДАЗД и прокуратурата. До тогава - през ноември и декември единственият сигнал, който имам е за междуличностен конфликт\", заяви тя.По думите й всички укривали информация за тормоза в дома ще понесат наказание.Христова допълни, че ако няма персонал, който да се грижи за децата ще се търси подкрепа от съседни общини. ", "date": "2018.01.25", "title": "Уволнена е директорката на дом „Хризантема” "}
{"url": "http://www.cross.bg/slizane-shose-katastrofa-1566240.html", "text": "/КРОСС/ Тежка верижна катастрофа между 5-6 автомобила е станала на Софийския околовръстен път, предава репортер на Агенция КРОСС. Сблъсъкът е станал на ръкава за слизане от СОП в посока от Чепинци за Ботевградско шосе.Движението е затруднено, автомобилите използват обход за слизане от околовръстното.Няма информация за пострадали. Все още не е пристигнала полиция. ", "date": "2018.01.25", "title": "Верижна катастрофа затвори столичното околовръстно шосе"}
{"url": "http://www.cross.bg/mlyakoto-sybsidii-zhivotni-1566237.html", "text": "/КРОСС/ Фермери от Източните Родопи започват протести заради ниските изкупни цени на млякото и неизплащане на субсидии, информира БНР.Първата демонстрация ще се проведе днес край международния път за Гърция, на разклона, известен като спирка Джебел.Фермерите искат отмяна на Наредба 3 на Министерството на земеделието, която определя годишното количество мляко от крава, за да се получат субсидии. За планинските крави то е тон и половина, а за полупланинските 2 тона. Според стопаните, това изискване не е изпълнимо.Валентин Славчев от Стачния комитет: \"Нашите животни са родопски животни. Ние нямаме такъв млеконадой, който да е от някакви елитни крави или други животни такива, които дават по 30-40 литра надой. След като не успеем да ги изпълним тези литри, и ни санкционират от директните плащания. Няма субсидии.\"Фермерите имат проблеми и с изкупуването на млякото: Мандрите, запълнени със стока и не го искат. Търсим друга мандра, ще го даваме на ишлеме. Другият вариант е реката.За протеста днес фермерите са уведомили институциите. Те ще се съберат край спирка \"Джебел\", а точно в 12.00 часа ще блокират международния път за Гърция през прохода Маказа. ", "date": "2018.01.25", "title": "Фермери от Източните Родопи започват протести заради ниските изкупни цени на млякото"}
{"url": "http://www.cross.bg/minys-gradysa-raiioni-1566234.html", "text": "/КРОСС/ Тази сутрин температурите в повечето райони на страната са от минус 10 до минус 5 градуса.Най-студено е в северните райони и по високите западни полета - в Драгоман е минус 14 градуса, Кнежа - минус 12, Шумен - минус 12. В Разград, Добрич, Плевен, Велико Търново и София температурата е около минус 10 градуса, толкова е и на връх Мусала тази сутрин, информира бТВ.В следващите часове на места в низините ще има мъгла, около обяд видимостта ще се подобрява. През деня ще е слънчево, но отново студено.В повечето райони температурите ще са около и малко над нулата, на места в Северна България ще остават отрицателни през целия ден.До края на седмицата в равнинната част от страната ще остане студено, но в планините започва затопляне и през следващите дни времето там ще е по-приятно.Ще има чудесни условия за разходки и туризъм. Днес максималната температура на 1200 метра ще е около 1 градус, на 2000 метра- около минус 4 градуса. ", "date": "2018.01.25", "title": "До минус 14 падна температурата в Драгоман, в Шумен и Кнежа е минус 12 "}
{"url": "http://www.cross.bg/na-yanyari-sa-rodeni-1566129.html", "text": "/КРОСС/ Елена Ангелова, Мис България'99Борис Величков, световен шампион по бойно самбоБорислав Чакринов, режисьорНиколина Щерева, олимпийска вицешампионка и двукратна европейска по лека атлетикаРумен Угрински, актьор и тв водещГен. Симеон Симеонов, депутат в 44 НС, бивш началник на отбраната ", "date": "2018.01.25", "title": "На 25 януари са родени"}
{"url": "http://www.cross.bg/trump-davos-prokyror-1566221.html", "text": "/КРОСС/ С голям интерес се очаква пристигането на Доналд Тръмп в Давос за Световния икономически форум.Преди да отпътува той заяви, че ще рекламира американския бизнес. Предвидени са срещи със световни лидери, включително с премиерите на Великобритания и Израел.Междувременно, Тръмп обяви, че е готов да бъде разпитан в рамките на разследването за евентуална руска намеса в изборите за президент. Пред журналисти в Белия дом той подчерта отново, че не е имало никакво съглашателство.Екипът на специалния прокурор Робърт Мълър вече е разпитвал високопоставени служители като директора на ЦРУ Майк Помпео и министъра на правосъдието и главен прокурор Джеф Сешънс. ", "date": "2018.01.25", "title": "Тръмп пристига в Давос"}
{"url": "http://www.cross.bg/bolnitzi-obshtinskite-problemite-1566224.html", "text": "/КРОСС/ Директори на общински болници и депутатите от здравната комисия в парламента ще обсъждат проблемите на лечебните заведения и възможните им решения.Преди дни стана ясно, че ще настъпят промени в медицинските стандарти и клиничните пътеки.От Сдружението на общинските болници обаче настояват за целева субсидия в размер на 30 милиона лева, но поне засега няма изгледи, че искането им ще бъде изпълнено. ", "date": "2018.01.25", "title": "Обсъждат проблемите на общинските болници"}
{"url": "http://www.cross.bg/pirin-nepravitelstveni-organizatzii-1566226.html", "text": "/КРОСС/ 17  града в България и 11 в чужбина - на пореден протест за Пирин.Природозащитници настояват за оставка на министъра на околната среда Нено Димов и отмяна на министерското решение от края на миналата година, което според тях дава зелена светлина за строителство в планината и изсичане на вековни гори.В началото на седмицата 15 неправителствени организации, сред които „Бъдеще за Банско\", изпратиха отворено писмо с искане за незабавна среща с премиера. Поводът - появилите се информации за „срещи на висши държавни чиновници с неправителствени организации, афиширащи се като зелени\". ", "date": "2018.01.25", "title": "17 града в България и 11 в чужбина - на протест за Пирин"}
{"url": "http://www.cross.bg/chasa-sofiya-provede-1566220.html", "text": "/КРОСС/ ***София. От 16.00 часа държавният глава Румен Радев ще разговаря на „Дондуков\" 2 с председателя на Военния комитет на Европейския съюз генерал Михаил Костаракос. Гостът е на посещение у нас по покана на началника на отбраната генерал-лейтенант Андрей Боцев.***София. От 19.00 часа, в Аулата на СУ „Св. Кл. Охридски\", президентът Румен Радев ще присъства на награждаването на фирми, допринесли за развитието на българо-германските икономически отношения през 2017 година.***София. От 08.30 часа, в Националния дворец на културата, ще започне заседанието на Неформалният съвет по правосъдие и вътрешни работи. От 11.30 до 12.00 часа ще се състои брифинг на Фолкер Тюрк, директор по международната защита във Върховния комисариат за бежанците към ООН. От 17.00 до 17.30 часа ще се проведе пресконференция за неформалния съвет във формат министри на вътрешните работи.***София. От 09.30 часа ще се проведе работна среща в Министерството на правосъдието на министър Цецка Цачева с председателите на Синдиката на служителите в затворите в България (ССЗБ) и на Синдикат „Охрана\". На нея ще присъстват и административните ръководители на Главна дирекция „Изпълнение на наказанията\" и на Главна дирекция „Охрана\".Срещата, която е по инициатива на правосъдния министър, и е във връзка с поставени от синдикалните организации искания.***София. От 11.00 часа председателят на най-висшия военен орган на Европейския съюз ще се срещне с началника на отбраната генерал-лейтенант Андрей Боцев и с министъра на отбраната Красимир Каракачанов, който на официална церемония в зала Тържествена на Министерство на отбраната ще го награди с почетен знак „Св. Георги\" - I степен за офицери.***София. От 09.00 часа ще започне редовното пленарно заседание на Народното събрание.***София. От 09.30 часа в заседателната зала в сградата на ВСС (ул. Eкзарх Йосиф, № 12) Пленумът на Висшия съдебен съвет ще проведе заседание.***София. От 10.00 часа ще се проведе заседание на Столичния общински съвет.***София. От 10.00 часа VI състав на Специализирания наказателен съд ще проведе съдебно заседание по делото срещу Пенчо Ч., обвинен в трафик на хора.***София. От 10.00 часа II състав на Специализираният наказателен съд ще проведе съдебно заседание по делото срещу Георги Г., Цено Ф. и Борис Р., обвинени в ръководене и организиране на ОПГ.***София. От 10.30 часа XV състав на Специализирания наказателен съд ще заседава по делото срещу Димитрина Р., Мария Ж., Нели К. и Надежда Т., обвинени в организиране и ръководене на организирана престъпна група.***София. От 11.00 часа, пред база „Алеко\" на ПСС, Планинската спасителна служба при БЧК организира традиционния квалификационен курс „Работа при лавинни нещастия\" на групата за работа със спасителни кучета и техните водачи от отрядите в цялата страна. В курса се усвояват техники и умения за спасяване при зимни условия, намиране на затрупани от лавина, издирване на изгубени в планината и пр.***София. От 11:00 в конферентната зала на Руския културно-информационен център (3-и етаж, зала 305) ще се състои презентация на програмата RUSSIA.STUDY, която дава възможност за получаване на безплатно образование в Русия.***София. От 13.30 часа в Заседателна зала 1 в Ректората на СУ „Св. Климент Охридски\" ще се проведе международен научен семинар на тема „Съвременни методи за проучване, систематизиране и презентиране на културно-историческото наследство на Балканите\".***София. От 14.00 часа Български Атомен Форум - Булатом, ще представи разработения по негова поръчка доклад за необходимостта от строителство на проекта АЕЦ „Белене\" пред членовете на Комисията по енергетика към 44 Народно събрание.***София. От 15.00 часа, в Общински културен институт Красно село, бул. „Цар Борис ІІІ\" № 41 (спирка „Хиподрума\" на трамвай №5), ще се проведе лекция на тема: „Законът за концесиите - колонизатор на българската икономика.***София. От 16.00 часа в Националния военноисторически музей (ул. „Черковна\" 29) ще бъде представена изложбата „Памет за бъдещето\".***София. От 17 .00 часа, в Централното фоайе на Ректората на Софийски университет „Св. Климент Охридски\" ще бъде открита фотоизложбата „Пред прага на Света гора\" на гръцкия фотограф Димитриос Лузикиотис. Експозицията е съвместен проект на Центъра за славяно-византийски проучвания \"Проф. Иван Дуйчев\" към Софийския университет и Солунския университет „Аристотел\".***София. От 18.30 часа, в Галерия Академия, НХА, ще бъде представена книгата „От Мърквичка до Минотавъра\" от Митко Новков.***София. От 18.30 в Малката зала на РКИЦ ще се състои тържественото откриване на киноклуб \"РУСИЯ\" и прожекция на реставрираното копие на легендарния съветски телевизионен сериал \"Мястото на срещата да не се променя \" (1 и 2 серия).***София. От 19.00 часа в Sofia Event Center, Paradise Mall, ще се проведе единадесетото издание на събитието по обявяване на Най-добрите работодатели в България 2017.***Благоевград. От 11.00 часа в кабинет 108 на Община Благоевград Председателят на Общински съвет - Благоевград Радослав Тасков организира пресконференция по повод предстоящото първо редовно заседание на ОбС.***Благоевград. От 18.30 часа на площад „България\" ще започне протестно шествие срещу приетото на 28 декември 2017 г. решение на Министерски съвет за промяна в плана на управление на Национален парк „Пирин\".***Велико Търново. От 09.00 часа в Голяма зала на Община Велико Търново ще се проведе Сесия на Великотърновския общински съвет.*** Велико Търново. От 10.30 часа в пресклуба на БТА ще се състои съвместната пресконференция на Бюрото по труда.***Велико Търново. От 19.00 часа в МДТ „Константин Кисимов\", голяма зала, ще се проведе оперетен спектакъл „Графиня Марица\".***Враца. От 08.00 часа, в митрополитския храм „Св. Николай Мирликийски\", ще започне богослужението по повод 25 януари - денят, в който Православната Църква чества паметта на св. Григорий Богослов, архиепископ Константинополски.***Добрич. От 09.30 и от 10.30 часа в Детска градина 11 и Детска градина 20 ще се проведат куклени спектакли „Лека нощ, съкровище\" на Държавен куклен театър „Дора Габе\".***Дупница.От 18.30 часа на площад „Свобода\" се организира протест „Да спасим Пирин\".***Казанлък. От 17.30 часа в Градската галерия в Казанлък ще бъде представена изложбата „Майстора и Кюстендилска изобразителна школа\".***Карлово.От 10.00 часа в зала „Васил Караиванов\" Общинският съвет ще проведе първото си редовно заседание за 2018 година. На заседанието предстои да бъде приет бюджета на Община Карлово за 2018 година.***Кюстендил.От 14.00 часа в заседателната зала на сградата на Община Кюстендил ще се проведе заседание на Общински съвет - Кюстендил.***Кюстендил.От 17.30 часа в читалище „Братство\" ще се проведе възпоменателна вечер по повод 130 години от рождението на Иван Момчилов.***Перник. От 11.30 часа ще се проведе съвместна пресконференция с ОДМВР в заседателната зала на Община Перник, относно паркирането и сигурността на гражданите по време на фестивала.***Пловдив. От 09.00 часа в зала 10 на Окръжен съд - Пловдив ще се проведе съдебно заседание по делото срещу подсъдимия Венцеслав К., срещу когото е повдигнато обвинени за убийство.***Пловдив. От 09.30 часа, в зала 3 на Окръжен съд-Пловдив ще се проведе съдебно заседание по делото срещу подсъдимия Красимир Г., обвинен в закана за убийство.***Пловдив.От 11.00 в клуба на БТА на бул. \"Шести септември\" ще се състои съвместна пресконференция на ПП ДСБ и \"Да, България\". Ще участват лидерите на двете формации, ген. Атанас Атанасов и Христо Иванов, и председателите на местните структури Йордан Иванов и Веселина Александрова.***Русе. От 10.00 часа в ДГ „Чучулига\", намираща се на ул. „Иглика\" №2, ще се проведе заключителна пресконференция по проект „Различни заедно вървим по пътя към училището родно\", с бенефициент ДГ „Чучулига\", гр. Русе, и партньори Община Русе и Фондация „Устойчиво общество\".***Смолян. От 18.00 часа в зала 1 на Читалище „Христо Ботев - 1871\" - Смолян ще се проведе концерт на класовете по пиано, акордеон и пеене.***Стара Загора. От 18.00 часа в залата на първия етаж на РБ „Захарий Княжески\" ще бъде представена новата книга на Йордан Стоев (Даки).***Стара Загора. От 19.00 часа в Драматичен театър „Гео Милев\" - Стара Загора ще се проведе спектакълът „За сушата и сватбите\" по Елин Пелин.***Стара Загора. От 19.30 часа в Кукления театър в Стара Загора ще бъде представен спектакъла „Животът бяс\" по текстове на Ф. М. Достоевски.***Търговище. От 17.00 часа в Славейковото училище ще бъде открита изложба „Един миг мечтан цели пет столетия\", посветена на 140 години от Освобождението на Търговище.***Шумен. От 9.00 часа в зала 306 в сградата на общината ще се състои заседание на Общински съвет- Шумен. ", "date": "2018.01.25", "title": "Предстоящи събития на 25 януари 2018"}
{"url": "http://www.cross.bg/ymstvenoto-kolkoto-po-visoko-1566231.html", "text": "/КРОСС/ Колкото по-високо стои човек в умственото и нравственото си развитие, толкова е по-свободен и толкова по-голямо удоволствие му доставя животът.Антон Павлович Чехов", "date": "2018.01.25", "title": "Колкото по-високо стои човек в умственото..."}
{"url": "http://www.cross.bg/glasa-svoite-depytatite-1566223.html", "text": "/КРОСС/ Днес е гласуването по първия вот на недоверие срещу кабинета \"Борисов\". Депутатите ще кажат своите „за\" и „против\" оставката на правителството още в началото на пленарното заседание.По време на дебатите във вторник всички парламентарни групи вече обявиха своите позиции, така че изненади не се очакват.Сметките сочат, че БСП и ДПС заедно събират 105 гласа. Те обаче не са достатъчни срещу 131 гласа на управляващите ГЕРБ и Обединените патриоти плюс Воля. За да е успешен един вот, са необходими поне 121 гласа.Затова очакването е кабинетът да оцелее след първата опозиционна атака по темата „корупция\". ", "date": "2018.01.25", "title": "Депутатите гласуват първия вот срещу „Борисов” 3"}
{"url": "http://www.cross.bg/srok-dvizhenieto-ogranicheno-1566225.html", "text": "/КРОСС/ І. МЕТЕОРОЛОГИЧНА ОБСТАНОВКА:Температурите са в интервала от - 9° до + 9°.Времето над страната е предимно ясно. Слаб до умерен вятър духа в областите Силистра, Добрич, Варна, Русе и Смолян.Пътните настилки са предимно сухи, на места мокри, а по усойните и планински райони частично заледени, но обработени - проходими при зимни условия.Намалена видимост поради мъгла:- до 100 м в районите на Муселиево и Любеново /обл.Плевен/ІІ. СЪСТОЯНИЕ НА АВТОМАГИСТРАЛИТЕ:АМ „Тракия\": няма ограничения.АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС. Срок: целогодишно; - „Златишки\" - затворен за всички МПС. Срок: целогодишно;- „Троянски\" - затворен за всички МПС.- „Айтоски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Предел\" - отворен за всички МПС;- „Превала\" - забранен за МПС над 12 т;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - забранен за МПС над 10 т. Срок: целогодишно;- „Дюлински\" - забранен за МПС над 3,5 т. Срок: целогодишно;- „Котленски\" - забранен за МПС над 12 т;- „Пампорово\" - забранен за МПС над 3,5 т. Срок: целогодишно; - „Петрохан\" - забранен за МПС над 12 т;- „Твърдишки\" - забранен за МПС над 10 т. Срок: целогодишно;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: Движение с повишено внимание в участъка Д. Вереница - Белотинци от км 73+542 до км 102+060 поради аварийно запълване на появили се деформации на пътната настилка със студена смес. Срок до 25.01.2018 г.; при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.;- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради довършителни дейности от ремонт. Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 31.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.;ОПУ-Пазарджик: Временно са въведени следните ограничения за движение на МПС:Път III-842: Движението по път по път III-842 Юндола - Белово е ограничено за МПС над 12 т. с ремаркета и полуремаркета. Обходен маршрут: Белово-Варвара-Велинград-Юндола.Път III-843: Движението по път III-843 Велинград - Сърница е ограничено за МПС над 12 т. поради снегопочистване.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-5802: Движението по път III-5802 Тополово - Леново - Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.ОПУ-Сливен:Временно са въведени следните ограничения за движение на МПС: няма ограничения.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-843: Временно е ограничено движението по път ІІІ-843 Доспат - Сърница за МПС над12 т., с ремаркета и полуремаркета поради снеговалеж за снегопочистване. Срок до 26.01.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път III-3009: Движението по път III-3009 Правец - Етрополе се ограничава за МПС над 12 т поради обилен снеговалеж.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. ", "date": "2018.01.25", "title": "Обстановката по пътищата е спокойна"}
{"url": "http://www.cross.bg/tzigari-mladite-elektronnite-1566227.html", "text": "/КРОСС/ Електронните цигари могат да увеличат риска младите да пропушат, но са по-малко опасни за здравето от традиционните, информира \"Франс прес\".Авторите на доклада от американската Национална академия на науките и медицината са анализирали повече от 800 изследвания. Изводите им са, че никотинът в електронните цигари може да предизвика привикване при младите, което предразполага към тютюнопушене. Електронните цигари обаче могат да помогнат на пушачите да се откажат, а и не са толкова вредни за здравето.\"На този етап не можем да определим дали електронните цигари въздействат положително или отрицателно върху общественото здраве\", пишат авторите.Освен никотин, парата на електронните цигари съдържа и други химикали като формалдехид. Те могат да увредят човешката ДНК, но засега няма данни дали концентрацията им е толкова висока, че да причини рак.Милиони американци пушат електронни цигари. Особено популярни са те сред младите. С възрастта употребата им намалява. ", "date": "2018.01.25", "title": "Електронните цигари предразполагат младите да пропушат"}
{"url": "http://www.cross.bg/grad-miliard-stolitzata-1566222.html", "text": "/КРОСС/ Какво ще харчи София през 2018-та ще решават общинските съветници на столицата. Най-големият град в страната ще разполага с почти милиард и половина.Най-много пари ще се харчат за образование - над 350 млн., почистване, озеленяване и други разходи за по-подреден град - 250 млн.Голям процент инвестиции ще има и с евросредства - близо половин милиард. Освен как ще се харчат парите, общинарите трябва да гласуват и мерки за справяне със замърсяването на въздуха в столицата. ", "date": "2018.01.25", "title": "Столичните общински съветници решават за разходването на бюджета"}
{"url": "http://www.cross.bg/tema-zhivo-nedoverie-1566219.html", "text": "/КРОСС/ БНТ, „Денят започва\"Тема: Отново напрежение в училище. Какво го провокира?Тема: Най-големият музеен обир. Как продължава историятаТема: На живо от Букурещ. Протести по улиците срещу промените в антикорупционите закониТема: В криза ли е здравеопазването? Думата има Д-р Мирослав НенковТема: Истанбулската конвенция между религията и политиката - д-р Николай Михайлов и Харалан АлександровТема: Първи вот на недоверие към кабинета. На живо - всички гледни точки - на депутатите и анализаторитеБТВ, \"Тази сутрин\" Тема: Директно от Варна: Родителите на едно от момчетата, задържани за убийството на клошар, ексклузивно в „Тази сутрин\". Каква е версията им?Тема: Как кметицата на „Младост\" опита да спре нощен строеж с телефон в ръка и беше ли нападната от охраната?Тема: Има ли скрит конфликт между президента и управляващите? Коментар за първата година на Румен Радев на Кънчо Стойчев и професор Михаил КонстантиновТема: Министърът на отбраната Красимир Каракачанов за вота на недоверие, Истанбулската конвенция и доброволната казармаТема: Грипът настъпва. Кои са новите области с епидемия и има ли хаос пред лекарските кабинети?Тема: На живо от парламента: Депутатите гласуват вота на недоверие срещу трия кабинет на Бойко БорисовТема: 83 години БНР. На рождения ден на радиото - кой ще вземе престижната награда „Сирак скитник\". Гостува Александър ВелевТема: На гости в ресторанта на члена журито Лео Бианки преди старта на „Мастършеф\"Нова телевизия, „Здравей, България\"Тема: \"Здравей, България\" в четвъртък на живо ще проследи първия вот на недоверие към третото правителство на БорисовТема: Атрофирала ли е парламентарната република, както твърди президентът Румен Радев? В спор - Тома Биков от ГЕРБ и Крум Зарков от БСПТема: Говорят родителите на 14-годишното момче, обвинено за жестокото убийство на бездомник във Варна.Тема: Имало ли е опит за прикриване на насилието в дома в Габрово? Очаквайте още разкрития.Тема: Среднощен сблъсък между кмет и работници на строеж. На живо - каква е причината за спречкването. ", "date": "2018.01.25", "title": "По телевизиите в четвъртък"}
{"url": "http://www.cross.bg/grigoriii-vasiliii-godina-1566229.html", "text": "/КРОСС/ Житие на светия наш отец Григорий Богослов, патриарх КонстантинополскиСв. Григорий Богослов. Стенопис от църквата Хора в ЦариградСвети Григорий, св. Василий Велики и брат му св. Григорий Нисийски образуват тризвездието на \"тримата Кападокийци\". Св. Григорий бил майстор на словото и на стихотворната реч. Сведения за неговия живот ни дават не само писанията на св. Василий Велики и блажени Йероним, но и неговите собствени трудове, особено писмата и автобиографичнирв му стихове. Св. Григорий сам ни е разказал своя живот и то с истински лиричен драматизъм. Любител на безмълвието и богосъзерцанието, устремен с волята си към пустинното богомислие, той бил призован към пастирско служение сред бурята на житейските смутове в Църквата през IV век. Той преминал славния си жизнен път в постоянно насилие над своята лична воля, в непрекъснато смиряване на своите пориви и с винаги наранено сърце.Св. Григорий се родил в Арианз при Назианз (Кападокия) около 330 година. От най-ранно детство неговите родители - св. Нина и св. Григорий, епископ Назиански Старши - са му наложили \"златната вериге на благочестието\". Овладян от пламенна и неудържима склонност към науката, с по-младия си брат Кесарий той започнал образованието си в близкия Назианз и го продължил в Кесария Кападокийска, където за пръв път се срещнал в Василий Велики. След кратък престой тук св. Григорий пристагнал в Александрия, където брат му Кесарий изучавал медицина. Но целта на бъдещия велик богослов е по-голямата наука. Затова той оставил брат си и отишъл в 349 г. в Атина. По пътя за елинската столица, сред смъртната заплаха на бушуващите вълни, св. Григорий повторил обета на майка си да се посвети на Бога.В Атина той намира повече отколкото търсил. \"Аз търсих там красноречие и намерих щастие, защото там намерих Василий. Аз заприличах на Саул, който търсил ослици, а си намерил царство (1Цар. 9:3,10). Случайната придобивка се оказва по-висока, отколкото главната цел...\" Свети Григорий и Василий Велики свързали най-тесните връзки на взаимно доверие и привързаност. Те могли да кажат за себе си: \"С единомислие ходихме в Божия дом\" (Пс. 54:15). \"У нас всичко беше общо - казва св. Григорий, - и едната душа свързваше това, което разделяха телата...\" Чувствителната, кротка и впечатлителна душа на св. Григорий се нуждаела от привързаност и обич, а дружбата с Василий била най-нежната от всички му привързаности. В шумната и душегубна Атина двамата приятели знаели само два пътя: единият ги водел към християнските храмове, а другият - към учителите на външните науки. Свършили се годините на учението и странстването. След многогодишно отсъствие и двамата трябвало да се завърнат в родните места. Върнал се св. Григорий с решителна готовност да положи в нозете на Христа всичките си насъбрани знания, за да отстъпят те място на словото на великия Бог. Не веднъж и не лесно намерил той лекия и гладък път\"Идваха в ума ми Илия Тесвитянинът (3Цар. 17:1), великият Кармил (3Цар. 18:17-46), необичайната храна и пустинята на Предтеча (Мат. 3:1-4). Надделяваше от друга страна любовта към божествените книги и черпената от тях светлина на духа, а такова занимание не е работа за пустинята и безмълвието. Много пъти се люшках аз насам-нататък и накрай умирих желанията си и бродещият ум се установи по средата\".Смущавала го още и неговата нежна и гореща обич към родителите му - \"тя ме теглеше като товар към земята\". Той останал в родителския дом и споделял домашните грижи на майка си и баща си. Но и сред мирските залисии той се стараел да води съзерцателен живот, като възприел от отшелниците углъбеността на техния ум, а от миряните - старанието да бъде полезен на обществото.Св. Григорий прекарвал безсънни нощи в молитви и размишления, а благочестивото му въображение го отнасяло към отдалечените пустини на Понт, където се трудил и предавал на безмълвие светият му приятел Василий \"в съжителство с Бога, покрит от облак като един от старозаветните мъдреци\". Около него се събирали неколцина ревнители на подвига на духовното бдение - \"ангелоподобни лица, които стоейки на нозе, призовават Бога в псалми и възнасят сърцата си към Него с песнопения, отправяйки общи славословия от много уста...\"За малко се удало на св. Григорий да вкуси насладата на пустинното безмълвие в Понт. Родителският зов скоро го върнал в света и против желанието му, както и по силното настояване на назианците, баща му го възвел на един от най-високите престоли - в 361 или 362 година го ръкоположил за свещеник.\"При тази принуда аз затъгувах така силно, че забравих всичко - другари, родители, отечество, род и като ужилен от насекомо вол заминах за Понт, като се надявах у божествения приятел да намеря лекарство против горестта\".И той го намерил там. Единствено времето смекчило чувството за злощастие. Завърнал се в Низианз, той приел върху себе си пастирските задължения, чието величие и товар така ясно съзнавал.Синовното послушание пак надмогнало у него любовта към безмълвието: той споделял епископските трудове на своя родител. А в 372 година Василий Велики го ръкоположил за епископ на Сасима. В този град той наистина отишъл, но не се и приближил до дадената му църква поради арианска съпротива. \"Нито веднъж не извърших там богослужение, не се молих с народа, не възложих ръце нито на едного от клириците\" - казва св. Григорий. По новата просба на баща си той се върнал в Низианз и вече като епископ му помагал в дълбоката му старост. След неговата смърт в 374 година младият епископ Григорий не пожелал да заеме неговото място, макар да управлявал паството до избора на нов епископ.Най-после и за него дошла свободата да разполага със себе си, и той, \"като беглец\" се уединил в Селевкия при храма \"Св. Текла\", където искал да се отдаде на самота и съзерцание. И това не продължило много. Този път той трябвало да отстъпи пред призива на православните жители на столицата и да преустрои стопената от арианските императори Цариградска православна църква.Между 379 и 381 година настъпил върховният момент от неговия живот.\"Приканиха ме да стана помощник на народа, защитник на Словото, да орося със струите на благочестието изсушените, но все още зеленеещи души, с хранителността на елея да засиля светлината в светилниците, да разкъсам с твърдото учение паяжините - тези гнили вериги на многосръчните словоплетници, които са смешни за крепките, но впримчват лекомислените\".\"Не по добра воля, а насилствено увлечен от други\", св. Григорий се явил в Цариград като защитник на Словото. Той не намерил тук нито един православен храм: всички били заграбени от еретиците - ариани. Наложило се да извършва божествената служба в частен дом, в бедна къща. Така възникнал храмът \"Анастасия\" - \"Възкресение\", в който \"Троическият Богослов\" произнесъл своите знаменити и благодатни слова на богословието, разкрил и изповядал неизречимите тайни на Божественото триединство и възкресил православието в Цариград. Тези слова му спечелили названието \"Богослов\". Чрез тях той оживил, ободрил и събрал разпръснатите овци на истинското словесно Христово стадо.На 27 май 380 г. св. Григорий Богослов бил тържествено утвърден в църквата \"Св. апостоли\" за цариградски архиепископ от император Теодосий І (379-395) и потвърден на ІІ вселенски събор в 381 г., който бил открит под негово председателство и на който възтържествувало православието.Но блясъкът не продължил много. Скоро той трябвало да напусне заслужения с толкова пастирски подвизи престол и мястото на \"общата победа\". Съмнителни произшествия и интриги му дали повод да подаде оставката си и през юни 381 година се завърнал в родния Низианз. Той завеждал вдовстващата там катедра до 383 година, докато избрали Евлалий, и след това окончателно се оттеглил в наследственото си имение в Арианз.Св. Григорий притежавал дълбоко благочестие и високи дарования. Той бил една съзерцателна поетическа натура, чувствителен и примирителен. Остатъка от дните си той прекарал в мечтаното безмълвие, в песнословия на неизказаното Божество, на неразделната и единосъща Троица.В началото на седмото десетилетие от своя живот той склопил очи към 390 година.Църквата облажава св. Григорий като \"Троически Богослов\", като \"таинник на Св. Троица\". Църквата пази и следва неговото богословско учение, което разкрива със словата на философстващия разум възвишените истини на апостолската проповед.По отношение на християнската мисия всред славяните и на славянската писменост той трябва да бъде отбелязан като най-големият от древните отци любимец на св. Константин-Кирил Философ, който изучавал дори наизуст неговите произведения и написал похвала в негова чест. ", "date": "2018.01.25", "title": "Св. Григорий Богослов (Назиански), архиепископ Константинополски "}
{"url": "http://www.cross.bg/voiina-bulgariya-kanada-1566230.html", "text": "/КРОСС/ 41 г. - Сенатът избира Клавдий за римски император. 1327 г. - 14-годишният Едуард III става крал на Англия, но страната се управлява от неговата майка кралица Изабела Френска и нейният любовник. 1479 г. - С подписване на мирен договор в Константинопол е прекратена 15-годишната война между Венеция и Османската империя. 1554 г. - Основана е йезуитска мисия, около която по-късно се образува град Сао Пауло. 1755 г. - Основан е Московският университет. 1791 г. - В Канада са формирани две провинции: Горна Канада (Онтарио) и Долна Канада (Квебек). 1858 г. - За първи път е изпълнен Сватбения марш на Менделсон. 1878 г. - Руско-турска война (1877-1878): Руската армия освобождава Лозенград. 1879 г. - Основана е Българска народна банка. 1881 г. - В София е открита Държавна печатница. 1895 г. - Натуралният десятък в България е заменен с поземлен данък. 1901 г. - Съставено е двадесет и първото правителство на България, начело с Рачо Петров. 1902 г. - В Русия е отменено смъртното наказание. 1915 г. - Александър Бел провежда първият трансамерикански телефонен разговор - между Ню Йорк и Сан Франциско.Плакат на Първите Зимни олимпийски игри1919 г. - Страните от Антантата одобряват план за създаването на Общество на народите. 1919 г. - В Ню Йорк е открит най-големият хотел в света - Пенсилвания, с 2200 стаи. 1924 г. - В подножието на Монблан в Шамони (Франция) започват първите Зимни олимпийски игри. 1935 г. - С указ на цар Борис III е създадено Българско национално радио. 1942 г. - Втората световна война: Тайланд обявява война на САЩ и Великобритания. 1945 г. - В София е създаден Народен театър на младежта. 1947 г. - Американският гангстер Ал Капоне умира от сифилис. 1949 г. - В Израел се провеждат първите парламентарни избори. 1949 г. - Публикувано е съобщение за образуването на СИВ с участието на страните от социалистическия блок България, Полша, Румъния, СССР, Унгария и Чехословакия. 1959 г. - Започват редовни пътнически самолетни полети между САЩ и Европа. 1971 г. - Генерал Иди Амин завзема властта в Уганда чрез военен преврат и установява военна диктатура в страната за следващите осем години. 1980 г. - Американският кораб на въздушна възглавница SES-100B прави рекорд за военен плавателен съд, достигайки скорост 170 км/ч. 1981 г. - Бившият министър-председател на Китай Чан Чжунчжао и вдовицата на Мао Дзъдун са осъдени на смърт. 2004 г. - Опъртюнити каца на повърхността на Марс. ", "date": "2018.01.25", "title": "На 25 януари..."}
