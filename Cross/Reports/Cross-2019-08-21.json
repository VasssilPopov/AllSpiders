{"url": "http://www.cross.bg/otkrivat-nov-arest-v-sliven-1611571.html", "text": "/КРОСС/ Заместник-министърът на правосъдието проф. Николай Проданов ще открие утре, 22 август 2019 г. /четвъртък/ в 11.00 часа, новия арест в Сливен. Арестните помещения са обособени в сграда, която се намира на територията на затвора в града. Капацитетът им е до 40 задържани лица. На събитието ще присъстват още представители на Главна дирекция „Изпълнение на наказанията\" и на местната законодателна, съдебна и изпълнителна власт.", "date": "2019.08.21", "title": "Откриват нов арест в Сливен"}
{"url": "http://www.cross.bg/arabiya-sayditska-zhenite-1611545.html", "text": "/КРОСС/ Жените от Саудитска Арабия вече пътуват в чужбина без разрешението на мъж настойник, съобщава \"Франс прес\".Реформата беше обявена в началото на месеца, а от вчера, 20 август, тя официално влезе в сила.Саудитската администрация вече приема молби от жени на поне 21 години за получаване или подновяване на паспорт, за да могат да пътуват извън кралството без разрешение на настойник, съобщиха в Туитър от паспортната служба в страната.Това е поредната мярка, която отслабва действащата в Саудитска Арабия система на \"мъж настойник\", на чиято воля жените трябва да се подчиняват, било той съпруг, баща, или роднина.До решението се стигна след няколко случая, нашумели в медийното пространство, за жени, които са се опитали да избягат от настойниците си през последните месеци.Миналата година Саудитска Арабия предостави на жените право да шофират, което се разглежда като исторически ход на правата на жените в страната.Промените бяха добре посрещнати от голяма част от населението на кралството, въпреки че крайните консерватори ги заклеймиха като мерки \"против исляма\". ", "date": "2019.08.21", "title": "Жените от Саудитска Арабия вече пътуват в чужбина сами"}
{"url": "http://www.cross.bg/ysloviya-klimatichni-tzelziii-1611560.html", "text": "/КРОСС/ Повишаването на средните глобални температури с 2 градуса Целзий в сравнение с тези през доиндустриалната епоха ще доведе до опасни и продължителни горещини, суша и проливни дъждове, съобщи Физ.орг.Продължителните екстремни климатични условия могат да предизвикат масова гибел на хора. До този извод стигнали учени от Хумболтовия университет в Берлин.По думите им, глобалното затопляне ще доведе до промени в летните температури, като при това екстремните климатични условия ще станат по-устойчиви. Дори малко увеличаване на продължителността им ще има разрушителни последствия за здравето на хората, производството на хранителни продукти, биоразнообразието и икономическия растеж.Климатичните модели прогнозират постоянно отслабване на лятната атмосферна циркулация, съпроводено с покачване на температурите. В резултат в определени райони ще има влажен и топъл климат за по-дълго време. Вероятността от екстремни климатични условия ще се увеличи със средно 4 процента. Най-уязвими ще са райони в Северна Америка, Централна Европа и Северна Азия. В централната част на Северна Америка вероятността от суша с продължителност повече от 14 дни ще нарасне с 10 процента.Известно е, че големите горещини в Европа през 2018 г. доведоха до намаляване на добива на пшеница в Германия с 15 процента. Същевременно в САЩ последните 12 месеца са най-влажните в историята на наблюденията.Понастоящем се реализира сценарий, свързан с покачване на температурите с 3 градуса Целзий в сравнение с тези през доиндустриалната епоха. Ако през следващите няколко години парниковите емисии не бъдат максимално ограничени, този сценарий ще се окаже неизбежен. Парижкото споразумение за климата от 2015 г. задължава страните да ограничат повишаването на температурите до 2 или 1,5 градуса Целзий в сравнение с тези през доиндустриалната епоха.iStock/Getty Images", "date": "2019.08.21", "title": "Учени: Екстремните климатични условия могат да предизвикат масова гибел на хора"}
{"url": "http://www.cross.bg/sgradata-signal-predi-1611570.html", "text": "/КРОСС/ Сигнали за взривни устройства бяха подадени днес преди обяд за летище София, летище Пловдив и БНТ. И трите се оказаха фалшиви.В 9.20 ч. е получен злоумишлен сигнал на Терминал 1, проверката приключи, летището работи нормално, потвърдиха пред БГНЕС от пресцентъра на МВР. Няма прекъсване на полети, не са евакуирани хора.Сигнал за бомба е имало преди обяд и на летище Пловдив. Около 11.00 в дежурната част на ОДМВР в Пловдив е получен сигнал за взривно устройство на територията на летището. На място са пристигнали полицейски екипи. След двучасова проверка се оказа, че сигналът е фалшив.От БНТ също съобщиха на сайта си, че полицията проверява сигнал за бомба в сградата на Българската национална телевизия на ул.\"Сан Стефано\" 29. Сигналът е получен анонимно на редакционната поща на медията. Служителите са изведени от сградата.„Малко преди 12 часа, преди да започне емисията „По света и у нас\" в 12 часа, служител на БНТ влезе нашата стая - на Сутрешния блок, и ни каза, че има сигнал за бомба и че трябва да напуснем сградата, тъй като това е разпореждане на полицията\", разказа Васил Детелинов, който е редактор на предаването. Колегата му Иван Иванов разказа, че са подготвяли блока за следващия ден. „Дойде служител на телевизията, наш колега, каза, че има сигнал за бомба и е добре да се евакуираме. Излязохме пред сградата, органите на реда дойдоха, помолиха да се преместим по-настрани и стоим тук и чакаме да си свършат работата\", разказа той.Районът около сградата беше отцепен, на място имаше и полицаи.Служителите на медията прекараха три часа на улицата пред медията. Взривно устройство не беше открито.Към момента служителите на БНТ са се върнали на работните си места и работят нормално, съобщиха  от БНТ. ", "date": "2019.08.21", "title": "Трите сигнала за бомби – на две летища и в БНТ, се оказаха фалшиви"}
{"url": "http://www.cross.bg/zabolyavaniya-vreme-vulni-1611561.html", "text": "/КРОСС/ Хората с наднормено тегло се чувстват по-добре в периоди на необичайна топлина, тъй като мастният слой работи като \"узбекска козина\" и не им позволяват да се прегряват, показва наскоро публикувано проучване на руските учени \"Промяна на климата и здравето: оценка, показатели, прогнози\", цитирано от РИА Новости и БГНЕС. Резултатите от изследванията на група руски учени стартираха след необичайните топлинни вълни след 2010 г. Изследователите успяха да съберат много данни за въздействието на необичайно горещото време върху човешкото здраве. \"Противно на общоприетото мнение, наднорменото тегло не е рисков фактор за смърт и сърдечно-съдови усложнения по време на топлинните вълни. Напротив, има положителна зависимост между телесното тегло и качеството на живот през този период\", се казва в доклада.Както е обяснено в текста на документа, топлопроводимостта на мастните тъкани е по-ниска от тази на други тъкани в тялото, следователно подкожната тъкан играе ролята на \"узбекска козина\", която пречи на преминаването на топлината.\"Поради тази причина хората със затлъстяване са по-чувствителни към умерен топлинен стрес. Въпреки това, когато околната температура се повиши над температурата на кожата, както се случва по време на топлинни вълни, слабите хора губят топлина чрез излъчване и конвекция на единица маса по-бавно, отколкото пълните\", се казва в доклада. В същото време излагането на висока температура изостря заболявания като диабет, белодробни заболявания, неврологични заболявания, психични заболявания, пептична язва, бъбречни заболявания и засяга съня. ", "date": "2019.08.21", "title": "Предимството на закръглените през лятото: Понасят по-добре жегите"}
{"url": "http://www.cross.bg/mel-xotel-cgpadi-1611548.html", "text": "/КРОСС/ Иcпaнcĸaтa гpyпa Меlіá Ноtеlѕ Іntеrnаtіоnаl щe oтвopи нoв xoтeл нa бългapcĸoтo Чepнoмopиe, ĸoйтo щe paзпoлaгa c близo 1000 cтaи зa нacтaнявaнe. Bepигaтa щe зaвъpши нoвия oбeĸт, ĸoйтo щe ce нaмиpa в Cлънчeв бpяг, пpeз 2020 гoдинa, cъoбщaвa иcпaнcĸoтo издaниe Ехраnѕіón.Toвa щe бъдe ceдмият пoдpeд xoтeл зa Меlіá Ноtеlѕ нa бългapcĸия пaзap, ĸaтo c нeгo тя щe дoбaви oщe 987 cтaи зa нacтaнявaнe y нac. Ocтaнaлитe шecт oбeĸтa нa вepигaтa нa Чepнo мope paзпoлaгaт c oбщo 2400 тaĸивa.Hoвият xoтeл щe нocи имeтo \"Меlіá Ѕunnу Веасh\" и щe бъдe paзпoлoжeн в тpи oтдeлни cгpaди - eднaтa oт тяx щe бъдe нaпълнo нoвa, a ocтaнaлитe двe щe бъдaт peнoвиpaни cгpaди.Cпopeд инфopмaция нa cпeциaлизиpaнaтa плaтфopмa Ноѕtеltur ĸoмплeĸcът в Cлънчeв бpяг щe имa шecт pecтopaнтa, пpeдлaгaщи paзличeн вид ĸyxня, лoби бap във вcяĸa eднa oт тpитe cгpaди, мнoжecтвo външни бaceйни плюc aĸвaпapĸ, yeлнec зoнa, cпa цeнтъp и дpyги.\"Бългapcĸият бpяг e пaзap, ĸъм ĸoйтo имa гoлям интepec oт cтpaнa нa eвpoпeйcĸитe тypиcти и зa нac тoвa e eднa oтличнa възмoжнocт дa пpoдължим c paзвитиeтo cи тaм\", пocoчвa вицeпpeзидeнтът и глaвeн изпълнитeлeн диpeĸтop нa гpyпaтa Гaбpиeл Ecĸapep.Xoтeлcĸaтa вepигa paзвивa дeйнocт в Бългapия oт 2007 гoдинa. Toгaвa тя oтвopи пeтзвeздния Меlіá Grаnd Неrmіtаgе във Bapнa. Πo-ĸъcнo вpaти oтвapят oщe пeт oбeĸтa пoд мapĸaтa нa гpyпaтa Ѕоl bу Меlіá. Чeтиpи oт тяx ce нaмиpaт в Heceбъp и eдин e в Oбзop. ", "date": "2019.08.21", "title": "Испанска верига открива догодина нов хотел на Слънчев бряг с над 1000 стаи"}
{"url": "http://www.cross.bg/poyavi-subitie-novata-1611569.html", "text": "/КРОСС/ Ким Кардашиян се появи наскоро в облекло, с което отново насочи вниманието към себе си. Риалити звездата посети светско събитие в дълга рокля от велур, която със сигурност не е най-добрата идея за сезона, отбелязва БГНЕС. Дългите ръкави, цепката по средата на роклята и падналите презрамки около раменете едва ли са дали комфорт на красивата брюнетка.Облеклото й допълваха обувки на „Yeezy\", очила от новата колекция на „Chanel\" и мини чанта от новата колекция на „Hermes Birkin\" на стойност 18 000 долара. Съпругата на Кание Уест се появи в тази визия на събитие в мексикански ресторант, а папараците хукнаха да я снимат.", "date": "2019.08.21", "title": "Ким Кардашиян и нейната чанта за 18 000 долара "}
{"url": "http://www.cross.bg/azaryan-teatur-chehov-1611568.html", "text": "/КРОСС/ Уникалният спектакъл „Чехов х 3\", с който НДК и Театър Азарян отбелязаха 85- ия рождения ден на големия режисьор проф. Крикор Азарян, е специален акцент от театралната програма на 35-тото юбилейно издание на фестивала „Празници на изкуствата Аполония 2019\". Спектакълът може да бъде видян на 2 септември от 18:30 ч. в читалище „Отец Паисий\" в Созопол.След огромния успех и бурните овации, които предизвика „Чехов х 3\" в Театър Азарян през месец март тази година, сега предстои спектакълът да зарадва публиката и на престижния морски фестивал. Заглавието ни връща към знаменитата трилогия от пиеси на А. П. Чехов, които Крикор Азарян реализира и оставя на сцената в последните години от земния си път.Актьори от \"Чайка\" в Театър „Българска армия\", \"Три сестри\" в Младежки театър \"Н. Бинев\" и \"Вишнева градина\" в Народен театър \"Иван Вазов\" ще съпреживеят отново на сцената, заедно с публиката, заснети неповторими моменти от процеса по създаването на трите постановки.Едни от най-обичаните и утвърдени български актьори, сред които Меглена Караламбова, Бойка Велкова, Георги Новаков, Александра Сърчаджиева, Койна Русева, Деян Донков и др. ще пресъздадат някои от най-емоционалните сцени от постановките на Чехов.Идеята и реализацията на „Чехов х 3\" са дело на Антоанета Бачурова и Владимир Люцканов. Участват още Николай Урумов, Малин Кръстев, Станка Калчева, Владимир Люцканов, Валентин Ганев, Мария Каварджикова и Марин Янев.НДК и „Аполония\" партнират активно тази година не само на театралната, но и на музикалната сцена. Друго голямо събитие, което НДК и фестивалът реализират заедно, е концертът на Марио Бионди на 18 октомври от 20:00 ч. Ценителите на джаза и соул-музиката могат да се насладят на едни от най-големите хитове на изпълнителя през годините и да чуят песните от новия му албум „Brasil\". ", "date": "2019.08.21", "title": "\"Чехов х 3\" на Театър Азарян - специален акцент на \"Аполония\" 2019"}
{"url": "http://www.cross.bg/signal-plovdiv-letishte-1611558.html", "text": "/КРОСС/ Сигнал за бомба затвори летище Пловдив, съобщиха от полицията.Към 11:00 часа е получен сигнал, че на терминала на аеропорта има поставено взривно устройство.Незабавно са предприети необходимите действия за обезопасяване на района.Преди минути е приключила щателната проверка, при която е установено, че сигналът е злоумишлен. ", "date": "2019.08.21", "title": "Сигнал за бомба затвори и летище Пловдив "}
{"url": "http://www.cross.bg/zhrebiya-etap-bulgariya-1611557.html", "text": "/КРОСС/ Жребият за купата на България по футбол ще бъде изтеглен в петък, 23 август, от 11 ч. на базата на националния отбор в Бояна.По подобие на част от жребиите в евротурнирите, и тук ще бъдат изтеглени наведнъж съперниците за два кръга от надпреварата. Най-напред ще се изтегли жребият за фазата, в която се включват отборите от втория ни ешелон плюс достигналите до този етап аматьорски тимове - втори предварителен кръг.След това ще се пристъпи и към жребия за 1/16-финалите в турнира, на който етап ще се включат и елитните ни отбори  и двата отбора, загубили баражите. ", "date": "2019.08.21", "title": "Теглят в петък жребия за Купата на България по футбол"}
{"url": "http://www.cross.bg/sulivan-rysiya-sekretar-1611562.html", "text": "/КРОСС/ Номер 2 в Държавния департамент на САЩ Джон Съливан се очаква да бъде номиниран за нов посланик в Русия, предаде АФП.„Той е много уважаван\", заяви Тръмп пред репортери, запита дали Съливан - заместник държавен секретар - е обмислян да замени Джон Хънтсман, който напусна позицията в Москва по-рано този месец.„Знам, че държавният секретар Майк Помпейо го харесва много\", заяви Тръмп.Той допълни, че Съливан (59 г.) е в добра позиция да бъде номиниран, но все още няма официално решение по въпроса, което трябва да бъде потвърдено от Сената.Въпреки че не е смятан за специалист по Русия, Съливан ръководи делегация за преговори на високо равнище с Москва в Женева през юли. ", "date": "2019.08.21", "title": "Заместник държавният секретар на САЩ може да стане посланик в Русия "}
{"url": "http://www.cross.bg/gonki-aktziya-girginov-1611556.html", "text": "/КРОСС/ Четири нарушения е установила Пътната полиция в Пловдив при акция за предотвратяване на нерегламентираните автомобилни гонки в града. Съставени са 3 фиша за превишена скорост на шофьори и 1 акт за техническа неизправност на автомобил - съобщи полицейски инспектор Ботьо Гиргинов.При полицейската акция около полунощ са проверени 48 леки коли и 63-ма души. Служителите на реда са проверили 4 булеварда, за които е имало данни, че се провеждат нерегламентирани гонки - това са „Асеновградско шосе\", „Санкт Петербург\", „Източен\" и „Освобождение\".„Проверките за нерегламентираните гонки и дрифтове ще подължат\" - увери Гиргинов. Припомням, че предотвратяването на тези гонки бе сред приоритетите на новия началник на пловдивската полиция старши комисар Йордан Рогачев. ", "date": "2019.08.21", "title": "Нощната акция срещу дрифтовете в Пловдив завърши с актове"}
{"url": "http://www.cross.bg/sytrin-smetishteto-tazi-1611564.html", "text": "/КРОСС/ Сметището край Карлово се е запалило тази сутрин. Екипи огнеборци са потушили пламъците, а към момента няма данни за обгазяване.Горяли са около 200 кв.м площ от сметището. Пожарни са на мястото да следят огънят да не се разрастне отново.От РИОСВ-Пловдив изпращат автоматична мобилна станция, за да следи въздуха в региона. ", "date": "2019.08.21", "title": "Сметището край Карлово се е запалило тази сутрин "}
{"url": "http://www.cross.bg/otpysna-obrazovanieto-obezshteteniya-1611563.html", "text": "/КРОСС/ Правителството отпусна 20 792 899 лева по Национална програма „Оптимизиране на вътрешната структура на персонала\" за 2019 година. Това съобщиха от правителствената пресслужба.Средствата са за изплащане на обезщетения за месеците май-юни 2019 година поради промяна в структурата и състава на образователни институции, прекратяване на трудови правоотношения на друго основание или преструктуриране. Средствата ще се осигурят за сметка на бюджета на Министерството на образованието и науката за 2019 г. ", "date": "2019.08.21", "title": "МС отпусна близо 21 млн. лв. за обезщетения в сферата на образованието"}
{"url": "http://www.cross.bg/tazi-sytrin-zhivota-1611567.html", "text": "/КРОСС/ Сериозен инцидент се разигра тази сутрин пред офисите на стадион \"Георги Аспарухов\" в столицатаМаркетинг директорът на футболния \"Левски\" - Цветан Вълчев, бе сериозно пребит, като е с опасност за живота, пише \"Спортал\".Случката се разиграла около 9:30 ч тази сутрин, като е дело на двама неизвестни извършители, които по разкази на очевидци налагали Вълчев с железа.Той е бил откаран в \"УМБАЛ \"Царица Йоана-ИСУЛ\" в безсъзнание и е с опасност за живота.Причините все още не са ясни, като МВР излезе с официално съобщение за случилото се, което гласи:\"Криминалисти изясняват обстоятелствата около инцидент, станал тази сутрин. Около 9.30 часа в полицията бил получен сигнал, че в района на стадион \"Виваком Арена- Георги Аспарухов\", 38- годишен мъж бил нападнат от двама непознати, които му нанесли побой и се оттеглили в неизвестна посока.Пострадалият е транспортиран в болнично заведение за оказване на медицинска помощ. Предприети са действия по установяване на всички обстоятелства около случилото се и издирване на нападателите\". ", "date": "2019.08.21", "title": "Пребиха директор на \"Левски\" - има опасност за живота му"}
{"url": "http://www.cross.bg/plashtaneto-danutzi-naem-1611565.html", "text": "/КРОСС/ Правителството на Гърция планира да направи задължително плащането на наем чрез банкови сметки и да санкционира плащането в брой. Причината е широкото укриване на данъци от собствениците, които отдават под наем имотите си.Новите мерки за по-строг контрол обаче бяха провокирани от случай с имот на остров Миконос. Лицето, което е наело имота, го декларира пред данъчните власти, като отчита 12-годишен договор, в който се определя месечният наем в размер на 1666,67 евро, който ще се утрои през последните четири години от договора. От друга страна, собственикът отчита имота като втори ваканционен дом.Властите казват, че плащането чрез банкови сметки би предпазило собствениците от просрочващи задълженията си клиенти и би им помогнало да докажат неплащане и по този начин да избегнат допълнителни данъци.Критиците отбелязват, че двете страни биха могли да съставят фалшив договор с изкуствено занижено плащане, който и двете страни биха могли да спазват и да спестят на собственика плащането на по-високи данъци върху собствеността.Доходите от собственост имат свои собствени ставки - 15,3 и 45%, като последните са за доходи от над 35 000 евро годишно. ", "date": "2019.08.21", "title": " Гръцкото правителство затяга контрола над недекларираните наеми "}
{"url": "http://www.cross.bg/svoge-voda-feiisbyk-1611566.html", "text": "/КРОСС/ Жив организъм, подобен на тения, е излязъл от чешмите с питейна вода в село Желен, община Своге, алармират местни хора във Фейсбук групата . В публикуваното видео има и поздрав към ВиК Своге за хубавата и чиста питейна вода.Местните се оплакват, че проблемите им с питейната вода са от години. Хората в района страдат от воден режим всяко лято. Някои селища понякога оставали по 36 часа без вода в летните 40-градусови температури, защото не се захранват от язовир.Заради бездействието на ВиК Своге, хората по селата са изградили няколко каптажа в района. ВиК Своге обаче носи отговорност за редовното им почистването , както редовното водоснабдяване. Както става ясно от кадрите, очевидно това не се случва.Снимка Фейсбук", "date": "2019.08.21", "title": "Тения изплува от питейната вода в с. Желен, община Своге"}
{"url": "http://www.cross.bg/matritzata-lana-yashovski-1611543.html", "text": "/КРОСС/ Актьорът Киану Рийвс и режисьорът Лана Уашовски се завръщат към света на \"Матрицата\" с четвърто издание от поредицата, съобщиха АП и АФП. Киану Рийвс отново ще играе Нео, а Кари-Ан Мос - Тринити. Лана Уашовски ще е съсценарист, режисьор и продуцент на филма. През 1999 г. Лана Уашовски, тогава Лари, създава първия филм \"Матрицата\" заедно с брат си Андрю, който става Лили през 2016 г. Този път тя ще работи сама върху продукцията. \"Лана е истински пророк, креативен режисьор, уникален и оригинален, и сме много щастливи, че тя ще пише, режисира и продуцира тази нова глава от вселената на \"Матрицата\", каза Тоби Емерик, президент на групировката \"Уорнър брос Пикчърс\".Приходите от трите филма от поредицата \"Матрицата\" надхвърлиха 1,6 млрд. долара от прожекции по света. Предишният филм излезе през 2003 г. Лана Уашовски заяви, че идеите на \"Матрицата\" са особено актуални и тя е щастлива героите отново да се завърнат в живота й. Снимките на \"Матрицата 4\", чието име не беше уточнено, ще започнат догодина. ", "date": "2019.08.21", "title": "Снимат продължение на \"Матрицата\", Киану Рийвс се завръща в ролята на Нео"}
{"url": "http://www.cross.bg/kmetut-prust-obshtinata-1611547.html", "text": "/КРОСС/ Започнало е засипването с пръст на горящото сметище край Свищов, съобщи за БТА кметът на общината Генчо Генчев. Очаква се до утре върху терена да бъде положен първият слой пръст, за да бъдат потушени тлеещите огнища в локализираната зона на пожара. Площадката, от която ще бъде взета земната маса, се намира на около километър от сметището, тя е общинска частна собственост. Над десет тежкотоварни машини на фирмата изпълнител, с която общината е сключила договор, са започнали работа тази сутрин. Възникналият пожар на сметището през миналата седмица причини сериозно задимяване на града и кметът обяви бедствено положение в понеделник, 19 август, което ще продължи до петък. За овладяване на ситуацията на място дежурят шест противопожарни екипа, а качеството на въздуха се измерва денонощно от автоматична станция на РИОСВ. Засега няма данни за превишаване на нормите за качеството на въздуха. Депото за твърди битови отпадъци, в което възникна пожарът, не функционира от 2016 година. То е разположено югозападно от града, като на площ от 46,26 дка са депонирани 355 000 кубични метра отпадъци. На 13 август т.г. е сключен договор с Предприятието за управление на дейностите по опазване на околната среда за финансиране на проекта за неговата рекултивация на стойност над 3 млн. лева. Заради извънредната ситуация се е наложило да не се изчакват обичайните сроковете за избор на фирмата изпълнител, за да започне бързото т.нар. запръстяване на рисковия терен, уточни кметът на общината.", "date": "2019.08.21", "title": "Засипват с пръст горящото сметище край Свищов "}
{"url": "http://www.cross.bg/danni-kzld-lichni-1611542.html", "text": "/КРОСС/ \"Националната агенция по приходите (НАП) ще бъде глобена милиони заради теча на лични данни на над 5 млн. българи. Проверката на Комисията за защита на личните данни вече е приключила и в петък на НАП ще бъде връчен актът за установяване на административното нарушение, заявява пред \"Сега\" председателят й Венцислав Караджов.Той обясни, че приходната агенция има тридневен срок, в който може да предостави своите възражения. След това КЗЛД ще издаде окончателния акт, а НАП ще има възможността да обжалва в съда... \"В четвъртък ще обявим размера на глобата. Няма да е малък размерът, ще е в милиони\", уточни председателят на КЗЛД. След като избухна скандалът с хакерската атака срещу НАП, Караджов разясни, че регламентът предвижда много високи глоби за такъв тип нарушение - до 20 млн. лева... Проверката на КЗЛД отне месец и е констатирала незаконосъобразен достъп и разпространение на лични данни на български граждани...\"\"Установени са точно колко са физическите лица, кои са чужденци, кои са под 18 г.\", добави Караджов. Но отказа повече конкретика, тъй като актът все още не е връчен на НАП. При избухването на скандала Караджов обясни, чепроверката трябва да установи колко е голям пробивът в системата на НАП, колко физически лица засяга и какви видове лични данни са изтекли. \"Дали става дума само за ЕГН-та и адреси, или както се говори в конкретнияслучай, за трудови договори, за здравни вноски и други осигуровки. Ако тези обстоятелства не бъдат изяснени и надлежно документирани, санкцията, която КЗЛД наложи, ще бъде обжалвана и отменена от съда\", посочи още Караджов.НАП продължава да мълчи по въпроса какви точно лични данни на над 4 милиона данъкоплатци са хакнати и изтекли в интернет. Агенцията обеща да предостави тази информация, след като пусна приложението си, в коетовсеки гражданин чрез своето ЕГН може да провери дали е сред потърпевшите. Справката посочва единствено дали има изтичане на данни, но не и какви.Не е ясно откъде и кога ще бъде събрана глобата от НАП. Едната възможност е данъчните да платят веднага, а другата е парите да бъдат взети от бюджета им за догодина - той да бъде орязан или пък да бъде заложен неотложен разход в отделно перо. Ако обаче се приеме тезата назакона за защита на личните данни, че парите трябва да бъдат събрани по Данъчноосигурителния процесуален кодекс и да отидат в сметката на КЗЛД, то вероятно парите ще трябва да се платят веднага. Гигантската глоба на НАП е прецедент, за който няма разписан конкретен механизъм. ", "date": "2019.08.21", "title": "  Комисията за личните данни наложи милионна глоба на НАП"}
{"url": "http://www.cross.bg/miliarda-gurtziya-purvata-1611550.html", "text": "/КРОСС/ Значително увеличение на приходите от туризъм през първата половина на годината спомогна за намаляване на дефицита по текущата сметка на Гърция, повече от ръста на вноса, показват данни, публикувани от Банката на Гърция.Приходите от туризъм през първите шест месеца на 2019 г. бяха 5,5 милиарда евро, което е 15,3% повече от 4,77 милиарда за същия период на 2018 г.Свързано с това е увеличението със 7,3 % на приходите от транспорт, особено пътнически превози.Вносът нарасна с 4,2% на годишна база през първата половина на 2019 г. до 27,8 милиарда, докато износът нарасна само 1,6%, до 16,2 милиарда. ", "date": "2019.08.21", "title": " Туристическият сезон в Гърция е изключително успешен "}
{"url": "http://www.cross.bg/bulgariya-nie-obichame-1611551.html", "text": "/КРОСС/ Приключи цялостната реставрация на бронзовия лъв на Паметника на свободата на връх Шипка. Ремонтът бе осъществен със средствата, събрани от мащабната националната кампания на „Ние обичаме България\", организирана от голяма търговска верига. Официалното откриване на обновения символ на България ще бъде на 24 август, съчетано с тържественото честване на 142 години от Шипченската епопея и 85-ата годишнина от откриването на Паметника на свободата. До няколко седмици се очаква и финалната заповед на Министерството на културата за приключването на реставрацията.Кампанията „Ние обичаме България\" се проведе успешно и през 2017 г. и 2018 г., когато бяха подпомогнати други два значими български символа - Мадарският конник и Панорама „Плевенска епопея 1877 г.\" От края на миналата година, благодарение на средствата от инициативата, Националният историко-археологически резерват „Мадара\" е с модернизиран информационен център, оборудван с виртуална реалност, образователни игри и съвременна техника, и е още по-привлекателна дестинация за туристите от България и чужбина. Междувременно започна и реставрацията на художественото платно във впечатляващата зала „Панорама\" на  художествения музей Панорама „Плевенска епопея 1877 г.\", който бе във фокуса на „Ние обичаме България\" през 2018 г. Подобна дейност се осъществява за първи път откакто емблематичният обект е построен. Освен реставрация и консервация на художественото платно, ще бъде извършено и почистване и възстановяване на предметния план. ", "date": "2019.08.21", "title": "Реставрираха паметника Шипка със средства, събрани с мащабна кампания"}
{"url": "http://www.cross.bg/chyma-afrikanska-durzhavno-1611552.html", "text": "/КРОСС/ Ново огнище на африканска чума (АЧС) е открито на територията на държавно ловно стопанство „Витошко-Студена\", където е намерено заразено диво прасе. Предстои да бъде издадена заповед за ограничаване на достъпа и дейностите в обхват от 200 кв. км, каза Дамян Дамянов, директор на Югозападното държавно предприятие.Четири са вече огнищата с африканска чума в горските територии, стопанисвани от предприятието.Заради откритото умряло диво прасе в района на Велинград, забранителната зона ще засегне и горските територии на Якоруда, където ще бъдат преустановени дърводобива, пашата и събирането на билки, гъби и горски плодове.Заради усложнената ситуация с африканската чума се предлага сезонът за груповото ловуване на дива свиня да бъде открит преди 1 октомври, каза Дамян Дамянов: \"Има подготвено проектопостановление за изтегляне срока на груповия лов, което трябва да мине през парламента. Идеята е да може министърът да променя сроковете, т.е. да почва по-рано и евентуално да се удължава предвид ситуацията\".Близо 200 диви свине са отстреляни до момента в обхвата на Югозападното държавно предприятие, а заложените капани са 140. Направени са над 700 превантивни претърсвания в гората. Процесът по намаляване на популацията на дивите прасета върви бавно, признават от горското ведомство. ", "date": "2019.08.21", "title": "Ново огнище на африканска чума в ловното стопанство „Витошко-Студена“ "}
{"url": "http://www.cross.bg/sofiya-manolova-komentira-1611555.html", "text": "/КРОСС/ \"Към днешна дата изглежда, че основната битка за София ще е Манолова-Фандъкова. По-скоро очаквам Манолова да се кандидатира за кмет на столицата, но ще държи това в тайна до септември. Мая Манолова натрупа критичен минимум от публично поведение, от който ще и бъде трудно да се върне назад - да каже, че няма да се кандидатира, а ако го направи, ще загуби позиции\". Това каза пред БНР политологът Огнян Минчев. Той коментира, че ако ръководството на БСП издигне собствен кандидат, който ще източва гласове от Манолова, това няма да се погледне с добро око от привържениците на социалистите. \"Затова БСП е длъжна да подкрепи, охотно или неохотно, Мая Манолова\", добави той и уточни, че за Корнелия Нинова една загуба на Манолова при надпреварата за София ще ѝ даде надежда, че така пада потенциалът на омбудсмана за претенции към председателското място в партията.\"Логично е БСП да подкрепи Мая Манолова за кмет на София\", коментира в предаването \"12+4\" социологът Юрий Асланов - управителят на социологическа агенция \"АФИС\" и член на Националния съвет на БСП. По думите му в столицата се очертава кметски балотаж.\"Битката се очертава като интрига с неслаби играчи\".Според Минчев десните няма да подкрепят Манолова на евентуален балотаж в столицата, а ще призоват да се гласува по съвест. \"За десните ГЕРБ е на-значимият противник\", заключи политологът. Той коментира в предаването \"12+4\" по програма \"Хоризонт\" издигнатата от \"Демократична България\" кандидатура на арх. Борислав Игнатов за кандидат за столичен градоначалник:\"Проблемът на арх. Борислав Игнатов е, че представлява една коалиция, каквато е \"Демократична България\", която е силна в София, но сама по себе си няма да може да го изведе до победа на местните избори. Той сам трябва да припознае себе си като човек, който може да натрупа политическо доверие, засега не се е реализирал политически, поне не познаваме негова политическа реализация в България и в София. Основен акцент върху неговата кампания ще е да се докаже като човек, който може да носи и да си извоюва една значима политическа подкрепа, която да го изведе напред\", коментира още Минчев. Според него по-разумно е щяло да бъде усилията на десните в София са обединени около един кандидат, а не да се разделят между номинациите на \"Спаси София\" и на \"Демократична България\".Според Асланов „Демократична България\" няма потенциал да изведе своя кандидат до балотаж в надпреварата за столицата.Минчев коментира кондицията на ГЕРБ преди местните избори през октомври:\"Ако ГЕРБ изгуби София, Пловдив или ключови градове в страната, ще покаже политическо отстъпление на ГЕРБ и ще мотивира противниците им да искат бързи предсрочни избори\", заяви политологът.\"Никога не съм смятал, че човек, като Цветан Цветанов, може да изчезне ей така от сцената. Едва ли той се завръща в нова роля или по някакъв триумфалистки начин\", коментира Минчев появилите се снимки на Цветан Цветанов с Валери Симеонов на събора в Жеравна. По думите му за Валери Симеонов е много важно да се заяви и да докаже, че неговата партия има място във властта, тъй като ВМРО иска да покаже, че е водещата партия в коалицията \"Обединени патриоти\".\"От тази гледна точка Симеонов може да разговаря и с г-н Цветанов, може да заема критична позиция спрямо ГЕРБ\".Асланов коментира, че не вижда връзка на ДПС с отстраняването на Цветанов от ГЕРБ, каквато теза изложи Валери Симеонов:\"Може би ДПС няма да успее да възстанови влиянието си в общини, в които е имала влияние преди. Очаква се обаче ДПС да направи исторически пробив и да получи 1 или 2 мандата в Столичния общински съвет. Резултатите от евроизборите дават основание да се очаква това\". ", "date": "2019.08.21", "title": "Анализатори: Логично е БСП да подкрепи Мая Манолова за кмет на София "}
{"url": "http://www.cross.bg/sever-elektrozahranvaneto-proekti-1611553.html", "text": "/КРОСС/ През последните два месеца Електроразпределение Север реализира проекти за обновяване на съоръженията от електроразпределителната мрежа на територията на област Варна. Вложените средства в размер на половин милион лева ще гарантират по-голяма сигурност на електрозахранването на 1300 домакинства и фирми в градовете Девня и Долни Чифлик и селата Осеново, Тутраканци, Хаброво, Аврен и Чернево.Извършените реконструкции по мрежите средно и ниско напрежение са част от направление в инвестиционната и ремонтната програма на електроразпределителната компания с фокус към обновяване на съоръженията в малките населени места. В рамките на реализираните проекти бяха подменени над 120 стълба и повече от 28 хиляди метра кабели и усукани изолирани проводници. Рехабилитацията и поддръжката на мрежата е целогодишна дейност, с която ЕРП Север цели предотвратяване на повреди и постоянно повишаване на качеството на електрозахранването. ", "date": "2019.08.21", "title": "ЕРП Север инвестира близо половин милион лева във Варненска област "}
{"url": "http://www.cross.bg/linkuln-ychastuka-platno-1611554.html", "text": "/КРОСС/ От 22.08.2019 г. до 15.09.2019 г. във връзка с ремонта на бул.\"Президент Линкълн\" се забранява последователно влизането на пътни превозни средства първо по южното пътно платно на бул. „Президент Линкълн\" в участъка от ул. „Монтевидео\" до ул. „Зеленика\". Движението ще се извършва двупосочно по северното пътно платно на булеварда в същия участъка. След това се забранява движението по северното пътно платно на бул.„Президент Линкълн\" в участъка от ул. „Монтевидео\" до ул. „Зеленика\", като движението ще се извършва двупосочно по южното пътно платно на булеварда в същия участък.За времето от 22.08.2019 г. до 24.00 часа на 15.09.2019 г. временно се изместват спирките на автобусни линии №№ 11, 60, 73, 102 и N3 на бул. „Президент Линкълн\" в участъка от ул. „Монтевидео\" до ул. „Зеленика\". ", "date": "2019.08.21", "title": "Променя се временната организация на движение за бул. „Президент Линкълн”"}
{"url": "http://www.cross.bg/zriteli-leva-prihodi-1611546.html", "text": "/КРОСС/ Деветият филм на Куентин Тарантино - \"Имало едно време... в Холивуд\", чиято премиера беше на тазгодишния фестивал в Кан, очаквано привлече най-много зрители в киносалоните у нас, сочат данните от миналия уикенд. Филмът за \"златните времена\" в меката на киното, в който играят Леонардо Ди Каприо, Брад Пит, Ал Пачино, Кърт Ръсел, Тим Рот, Дакота Фанинг и други, е гледан от 16 781 зрители и има 169 982 лева от билетите им.На втора позиция е двуседмичният първенец по зрителски интерес - \"Бързи и яростни: Хобс и Шоу\". Екшънът, в който участват Дуейн Джонсън, Джейсън Стейтъм, Идрис Елба, Хелън Мирън и действието му се движи между Лос Анжелис, Лондон, Чернобил и остров Самоа, е гледан вече от 125 860 зрители и има 1 402 384 лева приходи за трите седмици у нас.Трета позиция е за новата версия на анимацията \"Цар Лъв\", спечелила зрителите и през 1992 г. Позната история за Симба, който от малко лъвче се превръща в основен претендент за трона на Лъвската скала, е гледана от 243 479 зрители и има 2 448 026 лева приходи за общо пет седмици на екраните у нас.Четвърто място сред най-гледаните филми е за комедията \"Момчета за пример\". Пиперливата история, започнала с кражба на дрон за шпионирането на по-големите, с цел сексуално образование, е гледана от 3682 зрители и има 33 774 лева приходи за премиерния си уикенд.На пета позиция е анимацията \"Сами вкъщи 2\", продължение на филма от 2016 г. Приключенията на териера Макс с Гиджет, Рустър, Снежко и тройка тигри-албиноси са вече два месеца и половина на екраните у нас и за това време са ги гледали 91 186 зрители и отчитат 864 925 лева от билетите им.Шести по ред сред най-гледаните филми е \"Спайдър-мен: Далече от дома\". Филмът за европейските приключения, направен по комиксите на Стан Лий, е вече седма седмица на екраните у нас и за това време са го гледали 72 807 зрители и има 793 640 лева приходи от билетите им.Седми в топ 10 е екшънът \"Анна\" на Люк Бесон. Заснетата във Франция, Сърбия и Италия история за красива манекенка, която се е превърнала в най-страховития руски убиец в Западна Европа, е вече месец на екраните у нас и за това време са я гледали 18 671 зрители и има 166 600 лева приходи.Анимацията \"Играта на играчките: Пътешествието\" е на осмо място. Четвъртият филм от поредицата, в който Уди тръгва на пътешествие, за да намери Бо Пийп, е вече втори месец на екраните у нас и е гледан от 36 467 зрители и има 331 112 лева приходи от билетите им.Осъвременената игрална история на анимацията от 1994 г. - \"Аладин\", е на девето място по зрителски интерес след миналия уикенд. За над три месеца филмът на \"Дисни\", който е по мотиви от \"Приказки от 1001 нощ\", е гледан от 156 164 зрители и има 1 615 922 лева приходи.На десето място е трилърът \"Анабел 3\", продължение на историята от \"Заклинанието\" на Джеймс Уан. Случващото се в злокобна стая, където между другите прокълнати предмети е и куклата Анабел, е гледано от 35 782 зрители и има 310 061 лева приходи за осемте седмици у нас. ", "date": "2019.08.21", "title": " Новият филм на Тарантино - \"Имало едно време... в Холивуд\" привлече най-много зрители в киносалоните"}
{"url": "http://www.cross.bg/tzvyatko-delkov-serzhant-1611572.html", "text": "/КРОСС/ Военнослужещ от 61-ва Стрямска механизирана бригада е предотвратил извършване на престъпление над беззащитна жена. По време на домашен отпуск, на 09 август 2019 г. около 12.00 ч. по обяд в град Карлово старши сержант Цвятко Делков чува викове за помощ от беззащитна жена, която току-що е била ограбена. Той реагира незабавно и адекватно, проявява съобразителност и преследва извършителя на кражбата. Успява да го догони и задържи до пристигането на органите на МВР. С бързата си реакция старши сержант Цвятко Делков на практика успява да попречи на крадеца да предаде на своите съучастници откраднатите лични вещи, документи и портфейл на потърпевшата.Благодарност за достойната постъпка на старши сержант Цвятко Делков изказва прокуратурата в Карлово в писмо до бригадата. Старши сержант Цвятко Делков е на служба в 61-ва Стрямска механизирана бригада от 1999 г.Това е поредният случай на проявен граждански дълг от военнослужещ от бригадата. Преди няколко месеца ефрейтор Никола Върбанов спаси дете в буйните води на водопад „Сучурум\".  ", "date": "2019.08.21", "title": "  Военнослужещ от Сухопътните войски предотврати престъпление "}
{"url": "http://www.cross.bg/dyakov-slyzhba-osvoboden-1611559.html", "text": "/КРОСС/ Шефът на Националната служба за охрана (НСО) генерал-майор Данчо Дяков да бъде освободен от длъжност. За това даде съгласие днес Министерският съвет. Генерал Дяков сам е подал оставката си по лични причини, уточниха от пресцентъра на Президента.Според Закона за НСО, президентът назначава и освобождава началника на службата след съгласуване с Министерския съвет.Със свой указ президентът Румен Радев назначи Данчо Дяков на длъжността началник на Националната служба за охрана. Държавният глава удостои Дяков с висше офицерско звание генерал-майор, считано от 7 март 2018 г.Това се случи, след като януари същата година правителството даде съгласието си генерал-лейтенант Ангел Антонов да бъде освободен от длъжността началник на Националната служба за охрана. Той беше депозирал пред президента на Румен Радев писмо, с което желае да бъде освободен от поста. От НСО заявиха, че мотивите за оставката са преминаване на дипломатическа служба.Ангел Антонов е Генералният консул на България в Санкт Петербург. ", "date": "2019.08.21", "title": "Освободиха от длъжност шефа на НСО "}
{"url": "http://www.cross.bg/sgradata-signal-televiziya-1611549.html", "text": "/КРОСС/  Сигнал за бомба, заложена в сградата на БНТ, доведе до евакуация на служителите на държавната телевизия.  Те са изведени извън сградата на улица \"Сан СТефано\", която е отцепена от полиция. Предстои проверка на екип на ДОТИ. Телефонното обаждане за заложен взрив е получено в полицията.Въпреки заплахата, националната телевизия е излъчила обедната си емисия новини. Вътре в сградата са останали само няколко души, от които зависи да не спре излъчването.\"Казаха ни да излезем навън. Няма паника, но няма и яснота колко време ще продължи проверката и кога отново ще бъдем допуснати до работните си места\", коментира пред КРОСС журналист от медията.По-рано бе съобщено, че МВР проверява съмнителен багаж на Терминал 1 на Летище София, който обаче се оказа, че не съдържа нищо опасно.    ", "date": "2019.08.21", "title": " Сигнал за бомба в БНТ "}
{"url": "http://www.cross.bg/dezinfektziya-pochistvane-praseta-1611536.html", "text": "/КРОСС/ След 1 септември 2019 г. ще започне изплащането на еднократната помощ в размер на 300 лв. на стопаните, предприели мерки за почистване и дезинфекция на обектите, след доброволно усвояване на месото от прасетата в личните стопанства. Право на обезщетение имат стопанствата в 20 км санитарни зони около индустриалните ферми и тези, определени с висок епизоотичен риск от Областните епизоотични комисии. За по-голямо улеснение на собствениците на прасета, представители на Областните дирекции по безопасност на храните (ОДБХ) ще посетят населените места за изплащане на подпомагането, за което кметът предварително ще обяви  деня и часа. Средства ще се превеждат и по банков път.Допустими за подпомагане са собственици, които отглеждат до пет прасета за угояване, разположени в санитарни зони и отглеждани във ферми тип ,,лично стопанство\", които не продават на пазара, а добиват месо само за лична употреба.  Те трябва да  бъдат включени в списък, изготвен от кмета на населеното място и заверен в срок до 26 август 2019 г.  Документът се представя в Областната епизоотична комисия, заверен от областния управител и от официалния ветеринарен лекар, с подпис и печат.Заявленията за обезщетение се подават в кметствата. Те са по образец, в който всеки собственик декларира, че е усвоил доброволно месото. За да се възползва от помощта той трябва да е извършил почистване и дезинфекция. Собственикът трябва да заяви, че няма да отглежда прасета в стопанството си за период най-малко от 12 месеца след последната дезинфекция.Кметовете на населените места ще изготвят Констативен протокол по образец за удостоверяване на доброволно усвояване на месото и почистване и дезинфекция на стопанството. Кметовете имат ангажимент да публикуват на публично място списъците със стопаните, които следва да получат помощ.  ", "date": "2019.08.21", "title": "БАБХ започва изплащането на 300 лв за умъртвено прасе"}
{"url": "http://www.cross.bg/letishte-sofiya-bagazh-1611539.html", "text": "/КРОСС/ МВР проверява съмнителен багаж на Терминал 1 на Летище София.Сигналът е подаден около 9:20 ч. тази сутрин, като в момента специалисти извършват проверка на място.Не се е наложила евакуация на терминала, нито отмяна на полети. ", "date": "2019.08.21", "title": "Спешно проверяват съмнителен багаж на Летище София "}
{"url": "http://www.cross.bg/kozhata-zhultenitza-maiichin-1611531.html", "text": "/КРОСС/ Новородените в Майчин дом вече ще бъдат изследвани с най-ново поколение апаратура за безкръвни тестове за жълтеница. Клиниката по неонатлогия в най-голямата АГ болница у нас получи дарение апарат билирубинометър, който позволява неинвазивно изследване на кожата на бебетата и спестява болката от убождане за кръвна проба. Дарението е направено от Електроенергийния системен оператор (ЕСО) и е предназначено за най-малките пациенти на Майчин дом,  много от които са недоносени и в кувьоз. Изследването с новата техника трае секунди и е напълно безболезнено. Апаратът работи само с допир до кожата и освен че е щадящ, той значително намалява риска от последващи инфекции, които е възможно да възникнат след убождането. Коженият билирубинометър е апарат, който измерва натрупването на билирубин в кожата на бебетата. Билирубинът е багрило, което се образува при разпадането на червените кръвни телца и е една от причините за жълтеница. При бебетата жълтеницата е физиологично състояние и не протича като заболяването при възрастните. Обикновено тя се проявява в първите 2-3 дни след раждането, когато се правят проби за билирубин. „Проследяването на нивата на този пигмент е изключително важно, защото натрупването му в кожата е знак за опасност. То носи риск пигментът да премине кръвно-мозъчната бариера и да увреди мозъка\", заяви проф. д-р Боряна Слънчева, ръководител на Клиниката по Неонатология в „Майчин дом\". Апаратът дава бързи резултати и така помага на специалистите да предприемат навременна реакция за лечение и терапия, като в същото време спестява ресурс за допълнителни консумативи и лаборатория за кръвни изследвания.  Годишно в „Майчин дом\" се раждат около 4 000 бебета, а средно всяко пето от тях е недоносено. Високата концентрация на предтерминни раждания се дължи на специалния статут на болницата, която проследява патологични бременности и най-сложните случаи от цяла България.", "date": "2019.08.21", "title": "Нов апарат в Майчин дом изследва безкръвно новородените за жълтеница"}
{"url": "http://www.cross.bg/zasedanie-sigyrnost-sreden-1611540.html", "text": "/КРОСС/ Съветът за сигурност на ООН ще има на 22 август извънредно заседание във връзка с ракетните разработки на САЩ в нарушение на Договора за ликвидиране на ракетите със среден и малък обсег, предаде ТАСС, като се позова на изпълняващия длъжността посланик на Русия в ООН Дмитрий Полянски.Заседанието се свиква по искане на Русия и Китай.\"Заедно с Китай днес поискахме заседание на Съвета за сигурност във връзка с изявления на САЩ, че планират разработване и разполагане на ракети със среден обсег на действие\", каза Полянски и уточни, че заседанието ще е открито. ", "date": "2019.08.21", "title": "Съветът за сигурност на ООН се събира на извънредно заседание "}
{"url": "http://www.cross.bg/shoiigy-rysiya-napregnata-1611541.html", "text": "/КРОСС/ Военно-политическата обстановка по западните граници на Русия остава напрегната. Това обяви руският военен министър Сергей Шойгу, цитиран от руските медии.\"Обстановката се характеризира с укрепването на военното присъствие на НАТО в Източна Европа, разполагането на противоракетни системи на САЩ в Полша и Румъния, разширяването на военното сътрудничество на Алианса с Финландия и Швеция\", подчертава Шойгу.По думите на руския военен министър Русия прилагала набор от мерки за неутрализиране на възникващите заплахи.\"Тази година в Западния военен окръг ще бъдат проведени повече от 20 организационни мероприятия за усъвършенстване на бойния състав\", добави Шойгу.През юни Шойгу определи военно-политическата обстановка по границите на ОНД (Общност на независимите държави) като \"изключително напрегната\". Той отбеляза, че сътрудничеството между военните ведомства на Общността се развивало на фона на безпрецедентната военна активност на НАТО. ", "date": "2019.08.21", "title": "Сергей Шойгу: Военно-политическата обстановка по западните граници на Русия остава напрегната"}
{"url": "http://www.cross.bg/registur-turgovskiya-agentziyata-1611524.html", "text": "/КРОСС/ Днес, 21 август 2019 г., сряда от 12.00 часа в институцията на омбудсмана /гр. София, ул. Георг Вашингтон 22/, общественият защитник Мая Манолова ще се срещне с представители на Министерството на правосъдието, ръководството на Агенцията по вписванията и адвокати, представители на Фейсбук общността на българските адвокати /ФОБА/.Тема на разговор ще са методическите указания, приложими в дейността на длъжностните лица по регистрация в процеса по разглеждане и произнасяне по заявления, искания, актове на съда, на държавни органи за вписване и заличаване на обстоятелства и обявяване на актове в Търговския регистър и регистъра на юридическите лица с нестопанска цел, както и други проблеми, които адвокатите срещат. Припомняме, че те бяха публикувани на сайта на Агенцията по вписванията на 17 юни т.г., след като правосъдният министър Данаил Кирилов и служители на Агенцията поеха ангажимент на среща с Манолова и адвокати от фейсбук общността в ресорното министерство.На нея бяха представени проблемите, с които те се сблъскват в работата си с Търговския регистър. Дни по-рано те сезираха омбудсмана с отворено писмо по казуса и настояха тя да защити гилдията и клиентите им заради системното постановяване на неправомерни откази от страна на длъжностните лица от Търговския регистър.", "date": "2019.08.21", "title": "Среща при омбудсмана на адвокати, Агенцията по вписванията и правосъдното министерство за Търговския регистър"}
{"url": "http://www.cross.bg/huawei-plovdiv-zaimov-1611525.html", "text": "/КРОСС/ На 28 август на Гребната база в Пловдив ще се състои първият концерт на Орлин Павлов, проведен върху плаващи понтони. В рамките на своята серия тестове на новата 5G технология „Теленор\" ще направи музикалното шоу достъпно в реално време и за гостите на специално събитие в столичния парк „Заимов\".Потребителите на мобилното приложение MyTelenor също ще могат да бъдат свидетели отблизо на случващото се на сцената по време на концерта и след него. Каква е техниката, благодарение на която и зрителите извън Пловдив ще могат да се почувстват на метри от плаващата сцена на този първи по рода си концерт?Динамичната картина се заснема от 5 камери: камерите на два смартфона Huawei P30 Pro, разположени най-близо до сцената, съответно в нейната лява и дясна част, и три видео камери. Huawei P30 Pro направи революция в мобилната фотография със своите възможности за снимане в огромен диапазон от разстояния, както в макро режим от 2,5см, така и с 10-кратно хибридно приближение. Но една от най-впечатляващите му характеристики, оценена и от EISA, която преди броени дни го обяви за смартфон на годината, си остава способността му да снима с професионално качество и фото, и видео, при изключително трудни светлинни условия - от почти пълен мрак до динамично променяща се светлина от различни по вид, цвят и насоченост светлинни източници.Този аспект на мощта му се вижда особено ясно при заснемането на живи концерти. В приложението MyTelenor, както и на големия екран в столичния парк „Заимов\" съдържанието, чийто източник са камерите на P30 Pro, ще бъде ясно обозначено. Малкият размер на смартфоните дава и допълнителното предимство те да бъдат позиционирани максимално близо до сцената, така че отдалечените от нея зрители да се почувстват като част от нея, без това да компрометира гледката за тези, които гледат концерта на живо в Пловдив.5G технологията с нейната ниска латентност,висока скорост и надеждност на връзката и висок капацитет, идва на помощ за това концертът от Пловдив да бъде наблюдаван в ново измерение на термина „реално време\" в парка „Заимов\" в София. Тук освен цялостното партньорство на Теленор и Huawei при провеждането на 5G тестове у нас, на помощ идва и 5G рутерът на компанията CPE 5G Pro -устройството, което стои от страната на крайния потребител, предаващ мултимедийното съдържание за разпространение от 5G мрежата на телекома. Не пропускайте да се насладите на музиката на Орлин Павлов и на бъдещето на модерните технологии, на което ще станете свидетели на 28 август.  ", "date": "2019.08.21", "title": "Два Huawei P30 Pro и 5G рутер са част от предаването на живо на първия концерт на вода на Орлин Павлов"}
{"url": "http://www.cross.bg/narysheniya-ystanoveni-registrirani-1611527.html", "text": "/КРОСС/ 44 539 нарушения на скоростните режими са установени на територията на цялата страна по време на специализираната полицейска операция за контрол на скоростта, проведена от 12 до 18 август по линия на Европейската мрежа на службите на Пътна полиция - TISPOL.Най-големият брой нарушения са установени от мобилните камери - 21 038, със стационарно-преносимите са регистрирани 18 602, а със стационарните - 4 862. Статистиката сочи, че по-голяма част от установените нарушения са през деня - 41 583,  през нощта са регистрирани 2 956 случая.По време на операцията са установени 5 издирвани лица и 9 нелегални мигранти.  ", "date": "2019.08.21", "title": "Антирекорд! Над 45 хиляди нарушения на скоростта само за седмица"}
{"url": "http://www.cross.bg/baltov-paket-pirogov-1611526.html", "text": "/КРОСС/ „По нов начин е регламентирано в допълнителните разпоредби, които се приемат към Закона за задължителното здравно осигуряване, там са определени три точки, които ще бъдат допълнителни битови условия, допълнителни грижи, от страна на екипа и избор на екип\". Това каза в интервю за „Тази сутрин\" по БТВ директорът на болница „Пирогов\" проф. Асен Балтов. „Това са нещата, които най-общо казано ще бъдат позволени да бъдат изисквани допълнително. Това е може би една стъпка в т. нар. втори пакет, който не е задължителен пакет. Така че, тезеи хора, които искат, да могат да вземат такъв пакет и да получат тези услуги\", допълни той. „И в момента повечето частни болници се опитват да правят допълнителни пакети, които декомпенсират недофинансирането на клиничните пътеки. И това е всъщност нещото, с което ние, болниците не сме съгласни и смятаме, че това, което бъде регламентирано е по-редно\", коментира проф. Балтов.„Проблем е, примерно, когато отидеш по спешност в една частна болница и ти поискат пакет за обслужване - 200 лв. Това е проблем. В „Пирогов\" нищо не искат, в „Пирогов\" пациентът, като влезе по спешност, той се обслужва на 100 процента. Не може, Вие, с влизането в болницата, веднага да Ви таксуват, мисля че не е редно\", подчерта професорът. Той изрази надежда, че с промените, които се предлагат от Здравното министерство, всичко това ще се регулира и когато се остойности трудът на хората, които работят по съответните клинични пътеки, този процент на плащане и доплащане в болниците ще намалее. „Според мен, около 20 процента трябва да се вдигнат цените на клиничните пътеки за хората, които работят в съответната пътека\", каза още проф. Асен Балтов.", "date": "2019.08.21", "title": "Проф. Асен Балтов: Промените в здравното осигуряване ще остойности трудът ни"}
{"url": "http://www.cross.bg/asenov-prevozvachite-putishtata-1611528.html", "text": "/КРОСС/ В следващите седмици предвиждаме интензивни разговори в Обществения съвет към министъра на регионалното развитие и благоустройството и в работните групи към него, за да се постигне консенсус с превозвачите за тарифите и обхвата на пътищата, за които ще се плаща тол такса. Това каза в сутрешния блок на бТВ проф. Олег Асенов, член на Управителния съвет на Агенция „Пътна инфраструктура\" (АПИ). Крайната дата според Закона за пътищата е 1 март 2020 г., екипът на АПИ има огромно желание да започнем и по-рано, но нашата цел сега е да се подготвим добре и системата да заработи плавно и ефективно, добави той. Проф. Асенов напомни, че преди да бъде въведена тол системата в търговска експлоатация е необходимо Европейската комисия да нотифицира тарифите и обхвата на пътищата, за които ще се заплаща тол такса. Той отбеляза, че започналите на 16 август тестове на електронната система за събиране на тол такси се провеждат с последната тестова тарифа, обсъждана на Обществения съвет към министъра на регионалното развитие и благоустройството. „Това е между 18 и 25 стотинки на километър изминато разстояние за товарен камион над 12 т с 4 и повече оси. При тази тарифа още при първите тестове превозвачите видяха, че разстоянието София - Бургас струва 73 лв.\", каза проф. Асенов. При тарифи между 18 и 25 ст. на километър очакваните приходи са около 600-650 млн. лв. на година, добави той.Проф. Асенов отбеляза, че тестовете в демонстрационните центрове, които бяха открити на 20 август в София, Пловдив, Варна и Русе, вървят успешно и има съществен интерес от страна на превозвачите към издаването на маршрутните карти. Допълни, че основните им препоръки са да се избира по-бързо маршрутът като се добавят в падащото меню областни градове и логистични центрове.Във връзка с пожара на магистрала „Струма\" проф. Асенов посочи, че се прави пълно заснемане на конструкцията и на нанесените вреди. Структурите на АПИ правят проверка на всички подмостови пространства, утре имаме съвещание, за да видим резултатите и да предприемем бързи действия и превантивни мерки за предотвратяване на подобни случаи, каза още той.", "date": "2019.08.21", "title": "Проф. Асенов: Търсим консенсус с превозвачите за тарифите на пътищата с тол такса"}
{"url": "http://www.cross.bg/kovachki-bozhkov-energien-1611529.html", "text": "/КРОСС/ „Имаме балканска новина\". Това каза за предаването „Здравей, България\" по Нова телевизия енергийният експерт Еленко Божков, по повод кандидатстващите за проекта „Белене\". „Това е ястие, в което има шарена сол. По този начин, едни много сериозни инвеститори, в лицето на руската фирма „Атомстройекспирт\", в лицето на китайската фирма и южнокорейската, едновременно с това „ФармАтом\" и „Дженерал Електрик\", и освен това от тук имаме поне четири фирми на Ковачки. Но в края на краищата, защо след като Пламен Георгиев може да бъде консул в Испания, Христо Ковачки да не може да кандидатства като инвеститор в Белене?\", иронично коментира Божков.„Иначе, сериозно казано, нещата изглеждат много интересно. Надявам се да не стигаме до случая, ако Христо Ковачки спечели като стратегически инвеститор, министър Петкова да се наложи да брои пари в брой за инвестицията. В рамките на шегата\", допълни още той. „Първо, отсъствието на сериозна компания от развит енергиен пазар, показва липсата на банкируемост на проекта. Т. е., каквото и да се случва, то ще трябва да се случи под въздействието на два фактора - участие на българската държава с някакви стимули, за сметка на данъкоплатеца и геополитическите интереси на страни, които ни разглеждат просто като плацдарм\", категорично заяви мнението си бившият енергиен министър Трайчо Трайков. „Ако българското правителство държи, на всяка цена да задвижи този проект, опасявам се, че ще има отстъпка от зададената рамка в хода на преговорите\", прогнозира Трайчо Трайков.", "date": "2019.08.21", "title": "Експертите: Проектът \"Белене\" е като ястие със шарена сол"}
{"url": "http://www.cross.bg/skanday-arena-tyrneto-1611530.html", "text": "/КРОСС/ По - малко от месец остана до старта на турнето на група СкандаУ. Габрово е първия град,  който ще посрещне Тото и Лъчо на 7-ми септември в зала Орловец от 20.00 часа. От днес, 21 август,  до неделя е обявен СкандаУ Ticket Tour, в който билетите за всички градове от турнето ще се продават по 15 лева. Много игри вече стартираха с подарък билет за концерта, а феновете на групата, които пък си поръчат  две тениски от SkandaUShop ще получат и един безплатен билет. Преди концертите също ще може да се купят техни тениски, на специално организиран за това щанд. Всеки ще може да си  избере дизайн с култовите за СкандаУ фрази, а тениската му ще бъде изработена на място. Безспорно обаче, най-големия подрък, чакан от всички, които бяха в Арена Армеец на 6-ти април, е излъчването на концерта им. Той ще може да се гледа в YouTube канала на групата, а през уикенда по  City TV.Заедно с Тото и Лъчо на сцената ще се качат и техните приятели  Део, Лео, Играта и Мойсей, Toshey и Кристиана Асенова, Руди, Дули, Муден и Кукушев AKA RDMK, Павел и Ицака, Чарли Танев, Атанас Колев, Зипо и Слаш, Пело Кръстев, Веси Бонева, Калоян Димитров - Балан.Шоуто от Арена Армеец  ще се повтори във всеки град от турнето. Рок аранжиментите, създадени от Светлин Къслев и СкандаУ Лайв Бенд пак ще взривят Replay, Мафия, НО, Хайвера, Арабия, Кокайна, Без да пие, Чужди усмивки, Катран. 28 септември - Арена Шумен5 октомври - Дворец на културата и спорта, гр. Варна26 октомври - Монбат Арена, гр. Русе2 ноември - Мултифункционална спортна зала, Колодрум, гр. Пловдив. Билети за турнето могат да бъдат закупени в мрежата на Eventim.bg  в цялата страна, бензиностанции OMV, магазини Технополис и Български пощи. На касите в Двореца на Културата и Спорта във  Варна  и в Монбат Арена, Русе могат да се купуват билети през цялото време, а в Габрово, Шумен и Пловдив три дни преди всеки концертите, ше бъде възможно на се купят от билетните каси на залите. Концертите навсякъде започват в 20.00 часаНапомняме, че лицата, които не са навършили 18 години, могат да присъстват само с пълнолетен придружител, попълнена и подписана от него декларация. Декларацията може да изтеглите от сайта на СкандаУ и от Eventim.bg и да попълните предварително.", "date": "2019.08.21", "title": "СкандаУ  тръгват на национално турне"}
{"url": "http://www.cross.bg/zayavi-tzankov-interventziyata-1611533.html", "text": "/КРОСС/  Състоянието на актьора Стефан Данаилов в момента е стабилно. Няма промяна в показателите му. Днес ще бъдат назначени допълнителни консултации и изследвания. Той ще бъде подготвен за евентуална операция, която обаче не е спешна. Кога точно ще бъде извършена интервенцията, ще се реши до 48 часа. Това заяви пред NOVA д-р Стоил Апостолов, управител на МБАЛ „Бургасмед\". Актьорът беше приет в ортопедичното отделение на лечебното заведение в понеделник. Той е със счупване на бедрена шийка. Инцидентът с легендата на българското кино и театър е станал в неделя в апартамента му в Приморско. Синът на актьора Росен Цанков заяви, че той се чувства добре.    „Говорих с татко вечерта, когато стана инцидентът. Той е със страхотен дух. Мисля, че това много ще му помогне да се възстанови. Държа връзка с екипа на болницата. Вероятно операцията ще се извърши там. Не знам дали професор Андрей Йотов ще участва в интервенцията. Не мисля, че е удачно да го местим в София в това състояние\", сподели Цанков.", "date": "2019.08.21", "title": "Състоянието на Стефан Данаилов е стабилно"}
{"url": "http://www.cross.bg/mlrd-minicterctvoto-danni-1611532.html", "text": "/КРОСС/ В ТOП 3 влизaт Бeлaруc, Укрaйнa и Вeнeцуeлa. 17 държaви дължaт нa Руcкaтa фeдeрaция oбщo 27 млрд. USD.Пo дaнни нa Миниcтeрcтвoтo нa финaнcитe нa Бeлaруc към 1 юни 2019 г. държaвaтa дължи нa Руcия 7.5 млрд. USD. Дългът нa Укрaйнa e 3.7 млрд. USD. Укрaинcкитe влacти oбaчe признaвaт дaлeч пo-мaлкa cумa - 610 млн. USD, кoитo ca ce фoрмирaли oщe в нaчaлoтo нa 90-тe гoдини нa минaлия вeк. Вeнeцуeлa дължи 3.15 млрд. USD. Тoй трябвa дa бъдe пoгaceн дo 2027 г.В cпиcъкa c длъжници cъщo тaкa влизaт Кубa, Бaнглaдeш, Кипър, Индия и Йeмeн.Пo дaнни нa Миниcтeрcтвoтo нa финaнcитe нa Руcия, дългът ѝ към ocтaнaлитe държaви към 1 aвгуcт 2019 г. e нa oбщa cтoйнocт 54 млрд. USD.", "date": "2019.08.21", "title": "Най-големите длъжници на Русия"}
{"url": "http://www.cross.bg/chasa-sega-monitor-1611514.html", "text": "/КРОСС/ в. 24 часа -  И българи искат АЕЦ „Белене\" - да я строят и продават токав. 24 часа -  160 млн. евро на язовир „Батак\" - най-голямата инвестиция на Ндрангетатав. Монитор - Първолакът по-евтин до 1 септемврив. Монитор - 1000 лева заплата за изборните експертив. Монитор - Обучение и работа за хората с много уврежданияв. Монитор - 36 000 сигнала за пожари у масв. Монитор - Данаилов в болница със счупена кост на бедротов. Сега - Комисията за личните данни наложи милионна глоба на НАПв. Телеграф - Кръчмари и хотелиери на война по моретов. Труд - Втора клада под „Струма готова да лумне всеки моментв. 24 часа - Йордания предлага достъп на български фирми до Иракв. 24 часа - Търсят по невзети пенсии кой е мъртвецът, открит до Негованв. 24 часа - 30 г. след „голямата екскурзия\" наши изселници се завръщат от Турцияв. 24 часа - България е първа в ЕС по смърт на пътя с колав. 24 часа - След месец сами избираме място във влакав. 24 часа - Плевен може да е първи със 100% екологичен транспортв. Сега - ГЕРБ се зае да пише закон за фалшивите новинив. Сега - ДАНС вика училищните директори на инструктаж за тероризмав. Сега - АПИ най-сетне възложи проучване къде да се пробие тунелът под Петроханв. Телеграф - Новите метростанции с паркинги за 200 колив. Труд -  Без ДДС за български плодове и зеленчуцив. Труд - Расте делът на старите колив. 24 часа -- Проф. Генчо Начев, директор на УМБАЛ „Света Екатерина\": \"Предлаганият здравен модел е стъпка в правилната посока, но ако се въведе изведнъж, има риск да фалира цялата система\"в. Монитор - Проф. д-р инж. ДИМИТЪР ДИМОВ от УАСГ: Натоварване с тирове ще покаже най-точно състоянието на обгорения моств. Сега - ГЕРБ се прави на реформатор, БСП - на опозицияв. Телеграф - Доц. g-p Бони Петрунова, директор на НИМ: Събирали в съд сълзите на оплаквачките в Калиакрав. Труд - Земеделският министър Десислава Танева пред „Труд\": Африканската чума унищожи 20% от прасетата в Българияв. 24 часа - Как можех да направя един измамник политически геройв. Монитор - Стрескод: Първокласникв. Сега - Борисов преобърна математикатав. Сега - ДАНС за нашите децав. Сега -  Колко струва смъртта на пътяв. Телеграф - Заложихме мините в земеделието още през 90-тев. Труд -  Проектите за шофьорски закони отиват за скрапв. Труд - Атаката от слаба позиция е обречена на провалв. Труд - Сянката на Христо Ковачки над токовия удар с цените    ", "date": "2019.08.21", "title": "Преглед на вестниците "}
{"url": "http://www.cross.bg/bond-film-kreiig-1611523.html", "text": "/КРОСС/ Следващият филм за Джеймс Бонд и последният с участието на Даниел Крейг като 007 ще бъде наречен \"Няма време за умиране\" и ще излезе през април, съобщиха от продуцентската компания.В този епизод от шпионска сага Бонд ще бъде изваден от пенсиониране от своя приятел и агент на ЦРУ Феликс Лейтер, за да започне коварна мисия за спасяване на отвлечен учен, според официалното обобщение на сюжета.Заснемането вече е в ход, но е затрупано от проблеми, предаде АФП.Експлозия в британските студия Pinewood през юни разтърси един от филмовите площадки, причинявайки щети и леки наранявания.Вестник \"Сън\" съобщи, че взрив е разтърсил снимачната площадка след объркана каскада, сваляйки част от покрива и няколко стенни панела.Крейг - който ще играе легендарния шпионин за пети път - по-рано трябваше да се подложи на лека операция на глезена след контузия при заснемане на сцена в Ямайка.Носителят на \"Оскар\" Рами Малек ще изиграе злодеят в дългоочаквания филм, в който ще участва и френската актриса Леа Сейду.Продукцията също нееднократно се забавя заради спорове около сценария, а спечелилият Оскар режисьор Дани Бойл се отказа от проекта миналата година. ", "date": "2019.08.21", "title": "Новият филм за Джеймс Бонд излиза през април "}
{"url": "http://www.cross.bg/plovdiv-chesto-leva-1611515.html", "text": "/КРОСС/ Започват масови полицейски проверки в област Пловдив заради незаконни гонки. Традиционно шофьорите се събират в късните часове на паркинги. Арена на гонките често стават правите отсечки на булевардите в Пловдив. Една от тях е „Асеновградско шосе\".„С особено внимание приемаме всяка информация, придобита по различни начини и способи и когато е констатирана конкретна информация за наличието или подготовката на подобни нерегламентирани състезания, реагираме незабавно\", обясни инспектор Ботьо Гиргинов.За установяване на нарушителите често разследващите използват любителски кадри и преглеждат записите на камерите за видеонаблюдение в града.Предвидените от закона глоби за нерегламентирани състезания са сериозни.„Лишаване от право на управление за 1 година и глоба от 3000 лева, при повторност - 3 години и 5000 лева\", уточни инспектор Ботьо Гиргинов.От „Пътна полиция\" в Пловдив отчитат спад с 81 катастрофи от началото на годината в сравнение със същия период на 2018 г. Загиналите са с девет по-малко, а ранените със 103. ", "date": "2019.08.21", "title": " Среднощна акция на полицията в Пловдив заради незаконни гонки"}
{"url": "http://www.cross.bg/sliven-deteto-tzentur-1611516.html", "text": "/КРОСС/ Очакват се първите резултати от проверката в спешния център в Сливен. След убийството на 7-годишното момиче роднини на детето обвиниха лекар от Спешна помощ в немарливост. Вътрешната проверка в центъра, трябва да покаже дали екипът на линейката е действал адекватно при транспортирането на детето.Във вторник вечерта, пред болницата в Сливен, където е настанен обвиненият за жестокото престъпление имаше и протест. Хората настояха за максимално тежка присъда. ", "date": "2019.08.21", "title": "Излизат резултатите от проверката на спешния център в Сливен заради Кристин"}
{"url": "http://www.cross.bg/kibersigyrnost-suveta-nikolova-1611517.html", "text": "/КРОСС/ Не приемам поста на председател на Съвета по киберсигурност като капан. Това каза вицепремиерът Марияна Николова в ефира на „Здравей, България\". От 20 август тя пое председателството на Съвета по киберсигурност.\"Не считам, че в държавата може да се определи някакъв сектор като \"горещ картоф\", добави тя.\"Функциите на председателя на Съвета по киберсигурност са ръководни. Що се отнася до технически и информационни компетенции, аз в рамките на администрацията, в която съм работила, съм преминавала различни обучения, включително притежавам и квалификацията IT Card. Съветът се състои от 18 ръководителя на важни ведомства в държавата, като тук влизат силовите ведомства - МВР, МО, ДАНС, МВнР, МТИТС, както и ключови ръководители на разузнавателните служби. В представителството ще влезе и представител на президента, който ще бъде определен с указ\", обясни тя.Николова посочи, че Съветът ще има задача да изготви Стратегията по киберсигурност.\"Това е орган, който е координационен. Съветът ще трябва да подготви Стратегията по киберсигурност  и, след като бъде определен националния координатор по киберсигурност, който ще бъде секретар на Съвета, тогава ще започнем работа по Стратегията\", уточни вицепремиерът.Николова обяви, че вече е сформирана междуведомствена група в Министерството на правосъдието по отношение на кибер рекета. „След като Съветът започне работа, аз лично ще предложа промени в Наказателния кодекс, тъй като считам, че санкциите са изключително занижени. Наказанията, които се предвиждат са от 2 до 8 години. Аз бих предложила от 5 до 15 години затвор\", обясни тя.  ", "date": "2019.08.21", "title": " Николова: Не приемам поста на председател на Съвета по киберсигурност като капан"}
{"url": "http://www.cross.bg/zvezdi-premiera-ostavkata-1611518.html", "text": "/КРОСС/ Президентът на Италия Серджо Матарела започва консултации с партийните лидери в търсене на решение на политическата криза, обхванала страната, след оставката на премиера Джузепе Конте вчера.Днес Матарела ще се срещне с представители на малките партии. С основните политически сили италианският президент ще разговаря утре, завършвайки консултациите с партньора в управлението - движението \"Пет звезди\".По този начин италианският държавен глава ще провери дали има политическа воля за съставяне на ново правителство.Ако такава няма, той ще трябва да разпусне парламента три години и половина по-рано от планираното и да свика предсрочни избори.До оставката на премиера се стигна, след като лидерът на партия \"Лига\" Матео Салвини обяви изненадващо, че съюзът с антисистемното движение \"Пет звезди\" е мъртъв и призова за предсрочен вот.Той е уверен, че неговата засилваща се популярност ще му осигури самостоятелно управление и премиерския пост.Междувременно политици от \"Пет звезди\" и левоцентристката Демократическа партия, политически врагове от години, открито дискутират сформирането на нова коалиция, която може да изпрати \"Лига\" в опозиция, отбелязва Ройтерс. ", "date": "2019.08.21", "title": "Започват консултации за изход от политическата криза в Италия "}
{"url": "http://www.cross.bg/vasileva-lekar-milka-1611519.html", "text": "/КРОСС/ Медицински сестри, акушерки и фелдшери да могат да имат индивидуални практики, предлага здравното министерство. Така те ще могат да извършват манипулации и консултации без присъствие на лекар. От предложените промени не става ясно колко ще струват услугите в индивидуалните практики и кой ще плаща за тях. Какво означава това за пациентите и ще подобри ли промяната доходите на сестрите и акушерките, които готвят нов протест през септември? Милка Василева...Преди 2000 г. имаше женски и детски консултации, така че моделът не е много нов, посочи Милка Василева, председател на Асоциацията на професионалистите по здравни грижи. Практиката съществува във всички европейски страни и асоциацията настоява за нейното въвеждане и у нас.Милка Василева, председател на Асоциацията на професионалистите по здравни грижи: Пациентите трябва да са спокойни, че медицинските сестри, акушерките, рехабилитаторите и фелдшерите ще изпълняват само това, което им е възложено от наредба на министерството, което определя техните компетенции по предписание на лекар или по отношение на самостоятелна практика.Медицинските професионалисти ще действат по предписание на лекар или ще използват знанията си, за да насочват пациенти към лекар, когато е необходимо.Ако практиките са регистрирани, хората ще могат да отидат в центровете, където да им се направят необходимите манипулации, както и да изразяват недоволство, когато не се обслужени добре.Първоначално заплащането ще е частна инициатива - по ценоразпис, посочи Василева. Но дейността трябва да е със съдействието на държавата. Обсъждат се варианти с различни модели на финансиране, включително с доплащане от пациента.Милка Василева заяви, че асоциацията не участва в организацията на планирания за 10 септември национален протест на медицинските сестри по тяхно желание, но подкрепя исканията им. ", "date": "2019.08.21", "title": " Обсъждат се индивидуални практики за медицински сестри и акушерки "}
{"url": "http://www.cross.bg/rysiya-trump-liderite-1611520.html", "text": "/КРОСС/ Американският президент Доналд Тръмп заяви, че би се отнесъл много благосклонно, ако някой предложи връщане към формата Г-8 с участието на Русия, предадоха световните агенции.Пред журналисти в Белия дом Тръмп каза, че Русия често е тема на разговорите, които той и лидерите на Великобритания, Канада, Франция, Германия, Италия и Япония водят, когато се срещат ежегодно като група. Американският президент направи това изявление, преди да замине за Франция в събота за тазгодишната среща на Г-7 - групата на седемте най-развити индустриални страни в света.През март 2014 г. по предложение на предшественика му Барак Обама лидерите изключиха Москва от Г-8, след като Русия анексира Крим. Доналд Тръмп каза, че Обама е настоял за изключването на Русия, защото Путин го \"надхитрил\".Тръмп направи подобен коментар за завръщането на Русия в групата и преди срещата на върха миналата година, но нищо не излезе от това, припомня Асошиейтед прес. ", "date": "2019.08.21", "title": "Тръмп благослонен към връщане на формата Г-8 с участието на Русия "}
{"url": "http://www.cross.bg/otkritiya-andryu-heiig-1611521.html", "text": "/КРОСС/ Двама астронавти от НАСА излизат в открития Космос днес.Очаква се Ник Хейг и Андрю Морган да напуснат за малко Международната космическа станция и да установят нов модул за скачване на американския сегмент \"Хармъни\". Двамата вече са подготвили скафандрите си за извънбордова работа.Астронавтите са се обучавали около 200 часа за работа в открития космос в специален басейн на Земята. Това ще е трето излизане за Ник Хейг и първо за Андрю Морган. ", "date": "2019.08.21", "title": " Двама астронавти излизат в открития Космос "}
{"url": "http://www.cross.bg/turga-srokut-oferti-1611522.html", "text": "/КРОСС/ В София изтича крайният срок за подаване на оферти в търга за почистващи фирми, обявен от общината.Стойността на обществената поръчка е 436 млн. лева, а срокът - 5 години.Почистването в столицата е разделено на седем зони като най-скъпата включва районите \"Средец\", \"Лозенец\" и \"Студентски\", а най-евтината обхваща \"Банкя\", \"Връбница\" и \"Нови Искър\". За година общият събран и транспортиран отпадък на територията на общината е между 350 и 400 хиляди тона. Офертите на участниците в търга ще бъдат отворени утре. ", "date": "2019.08.21", "title": "Изтича срокът за подаване на оферти за чистене на София "}
{"url": "http://www.cross.bg/ako-iskash-da-razmenish-1611508.html", "text": "/КРОСС/ Ако искаш да размениш възхищението на много мъже за критичността на един - тогава се омъжи.Катрин Хепбърн", "date": "2019.08.21", "title": "Ако искаш да размениш"}
{"url": "http://www.cross.bg/simeon-vasa-tadeii-1611507.html", "text": "/КРОСС/ Св. Тадей бил родом от Едеса. Отпърво бил ученик на св. Йоан Кръстител, а след това започнал да върви след Господа и станал един от 70-те апостоли. След Възнесението на Иисус Христос и съшествието на Св. Дух Тадей бил пратен да благовествува в Едеса. Там живял при един свой познайник, на име Товия, проповядвал словото Божие и с името на Иисус Христос вършил много чудеса.Слух за извършваните от него чудеса дошъл до едеския княз Авгар, който получил от Спасителя обещание за пълното си излекуване чрез Неговия ученик. Авгар помислил, че Тадей е оня ученик, за когото Спасителят му писал, и го повикал при себе си. Когато Тадей влязъл в стаята на княза, Авгар бил поразен от сиянието, което озарявало лицето му, затова го посрещнал и му се поклонил до земята. Придворните на Авгар, понеже не виждали сиянието, се удивлявали на тази постъпка на своя княз да окаже такава почит към бедния странник.- Ти ли си оня ученик - попитал князът, - когото Син Божи обеща да ми прати, за да получа чрез него изцерение и живот вечен?- Понеже ти си възложил своето упование на Господ Иисус Христос, Той ме прати при тебе - отговорил Тадей. - Ако вярваш, ще ти бъде по твоята вяра.- Аз тъй несъмнено вярвам - отговорил Авгар, - че исках дори да ида с войска в Йерусалим, за да отмъстя на юдеите за убиването на Христа. Но римското правителство ми попречи да изпълня моето желание.- Господ наш Иисус Христос не е искал помощ от людете във време на Своите страдания - възразил апостолът, - защото е могъл да повика легиони ангели. Но той изпълни волята на Отца и страда за спасението на целия свят. А сега, когато със слава се възнесе на небесата седи от дясно на Бога. Той също така не иска никой да отмъщава за Него. Той има власт над всички и ще въздаде заслуженото всекиму, когато дойде да съди живи и мъртви.Апостолът още дълго беседвал с княза и домашните му за Господ и им обяснил Божия закон. Всички повярвали и приели от него св. кръщение. След това Авгар съвършено се излекувал от проказата.Св. апостол Тадей проповядвал на всички едески жители и мнозина от тях повярвали и се кръстили. Благородният Авгар поискал богато да възнагради апостола за своето излекуване, но Тадей отказал да приеме дарове. Когато утвърдил Едеската църква и поставил презвитери, той напуснал града, обиколил цяла Сирия и Месопотамия и навсякъде проповядвал Евангелието. Умрял във финикийския град Берит.Св. мъченица Васа Хелеспонтска и децата йСвета мъченица Васа живяла по време на царуването на император Максимиан в град Едеса. Като се съединила в брачни връзки с един идолски жрец, на име Валерий, тя родила три деца: Теогний, Агапий и Пист. Възпитала ги в дух на християнско благочестие, тъй като била християнка (тя получила познания за светата християнска вяра от родителите си).Оклеветена от мъжа си, тя трябвало да застане на езически съд, пред който изповядала себе си като християнка. Първо била затворена в тъмница заедно с чедата си, а след това изведена и представена пред съда. Синовете й били подложени пред очите й на различни мъчения: отначало повесили и започнали да стържат тялото на Теогний, после бил подложен на бой другият й син, Агапий. Мъчителите одрали кожата му от главата до гърдите, но той мълчал и не проронил нито дума. След това бил подложен на различни мъчения и третият й син. Като гледала мъките и страданията на децата си, майката ги укрепявала и молитвено ги увещавала мъжествено да понесат подвига си. И тримата младежи, като претърпели мъжествено всички мъки, едновременно били посечени с меч.Като изпратила възлюбените си деца при Христа, Васа се възрадвала. После отново я затворили в тъмница. Мъчили я с глад, но тя получавала храна от ангел, с което се укрепявала за по-големи страдания. След това, съгласно със заповедта на мъчителя, била отведена в Македония и принуждавана да принесе мерзки жертвоприношения. Но тя отказала, за което била хвърлена във вода, а после в огън. След това я били с камъни, но тя останала невредима след всички мъчения.Когато я отвели в идолското капище, тя взела кумира на бога Зевс, хвърлила го на земята и го разбила. След това света Васа била дадена на зверовете да я изядат, но останала невредима сред тях. Тогава мъчителите я хвърлили в морето на около тридесет километра разстояние навътре от брега. И всички отдалече видели как трима светли мъже, които сияели по-ярко от слънцето, повели Васа към един кораб и я поставили да седне на престол.Осем дни след това, света Васа се явила на воините на един остров, наречен Хелеспонт. Когато за това узнал македонският игемон, на име Филип, написал до управителя на Кизическата страна (Хелеспонтска епархия), да хванат мъченицата. Този, като я хванал, започнал да я принуждава към идолско жертвоприношение. Но като видял, че тя остава непреклонна, заповядал да вържат ръцете й и да я бият немилосърдно по цялото тяло. Накрая заповядал да отсекат честната й глава.Така света мъченица Васа предала своята душа в ръцете на Христа Бога, на Когото се въздава слава сега и винаги и в безкрайни векове. Амин.Св. свщмчк Симеон Самоковски.Светското име на Симеон Самоковски е Симеон Попович. Мястото и датата на раждане са неизвестни. Симеон става Самоковски митрополит на 28 август 1734 г. В Самоков по това време се служи единствено в малката средновековна Бельова църква, затова поради липса на голям храм в града фактическото седалище на митрополит Симеон е Дупница. По време на Руско-Австро-турската война (1735-1739), подкрепян от висши духовници, включително от сръбско-българския Ипекски патриарх Арсений ІV, в чийто диоцез тогава влиза Самоковска епархия, митрополитът става начинател и предводител на един заговор срещу османската власт, известен като Въстание на архиереите в Софийско и Самоковско. Център на заверата е Mанастирa \"Св. Спас\" над софийското село Долни Лозен, дълбоко в Лозенската планина. Турците узнават за съзъклятието и в края на юли и началото на август 1737 г. по заповед на Али паша Кюпрюлюоглу, командващ турските войски на австрийският фронт, като превантивна репресивна мярка са избити към 350 софийски граждани, свещеници, монаси и хора от околните села. Към 20 юли митрополитският дом е разбит и ограбен, владиката е вързан от турците в Дупница, окован и хвърлен в тъмница, където тежко е измъчван 23 дни. Към 18 август самоковският митрополит, с изстръгната брада и коса, целият в кръв и рани, във вериги, с железни топузи на краката е докаран в София. Затворен е в турските казарми (където по-късно бива хвърлен и Левски), измъчван и насилван да се потурчи в продължение на още три дни. След показана твърдост е съден като главен организатор и водач на заверата срещу султана и по заповед на Али паша е обесен в София на 21 август 1737 г. зад църквата \"Света София\", където след години е вдигната и бесилката на Васил Левски. Има много приписки за чудото, станало при обесването му - първо бесилката се счупила, после въжето се скъсало, но го бесили трети път и той издъхнал. Висял три дни на въжето, докато то отново се скъсало. Срахувайки се от преклонението и упованието в още един български герой и софийски светец-мъченик, Али паша забранил Симеон да бъде погребан в София и тялото му без много шум бива пренесено в Самоков.Мощите на светеца са намерени в Бельова църква, когато в 1994 г. при разкопки археологът Веселин Хаджиангелов открива в притвора, вляво зад вратата, гроб с останки от костите му, евангелие, митрополитски жезъл и златоткани архиерейски одежди. Известна е и еднa саморъчно оставена от св. Симеон Самоковски в ръкопис на Рилския манастир бележка, съобщаваща за неговото посещение там и написана на хубав български език с красив почерк и подпис. След 2000 г. е установено, че митрополит Симеон Самоковски е канонизиран като мъченик за вярата. Той е тачен, а днес и прогласен, за покровител на град Самоков. Датата на обесването му, 21 август, се отбелязва с почести и е обявена за ден на града. ", "date": "2019.08.21", "title": "Св. ап. Тадей. Св. мчци Васа Хелеспонтска и Васа Солунска. Св. свщмчк Симеон Самоковски"}
{"url": "http://www.cross.bg/tema-zhivo-bolnitza-1611509.html", "text": "/КРОСС/ Тема: Кои са инвеститорите, които имат интерес към АЕЦ \"Белене\" и какво е бъдещето на атомната електроцентрала?Тема: Последствията от чумата. На живо от русенското село Караманово: Защо хората се страхуват от екологична катастрофа?Тема: 1200 пожара са възникнали само за седмица - равносметката от огнените стихииТема: Медицински практики. Как ще се подобри здравеопазването с по-голямата самостоятелност на медицинските сестри?Тема: 40 питбула подхвърляни между институциите. Каква ще е съдбата им? На живо от ПловдивТема: Kога ще заработи новата тол система и как сензори ще контролират теглото на камионите? Тема: Oказал ли е първа помощ лекарят на 7-годишното момиченце от село Сотиря? Тема: Колко ще ни струва престоят в болница и ще бъде ли узаконено доплащането на медицинските услуги? Тема: В студиото темата коментира директорът на „Пирогов\" д-р Асен Балтов; Тема: На живо от Бургас: Какво е състоянието на Стефан Данаилов, който постъпи в болница по спешност?  ", "date": "2019.08.21", "title": "Теми и гости в сутрешните блокове "}
{"url": "http://www.cross.bg/bivsh-prof-yurist-1611511.html", "text": "/КРОСС/  Професор Асен Николов - ръководител на Университетската катедра по акушерство и гинекологияАвгустина Цветкова - бивш зам.-министър на отбранатаАспарух Никодимов - футболен треньорВесела Люцканова - писателкаВладо Любенов - юрист, писател, поетПроф. Евгени Танчев - юрист, бивш председател на Конституционния съдМаестро Емил Табаков - диригент, композиторИглика Василева - литературен преводачРайна Йовчева - политик, бивш областен управител на ХасковоПроф. Чавдар Добрев - публицист ", "date": "2019.08.21", "title": "Рождениците на 21 август"}
{"url": "http://www.cross.bg/bulgariya-obyavyava-ekipazh-1611510.html", "text": "/КРОСС/ 1737 г. - В София е обесен самоковският владика Симеон Самоковски, който е сред организаторите на въстанието в Нишко и Пиротско.1877 г. - Руско-турска война (1877-1878): Начало на Втората битка при Шипка.1886 г. - Извършен е неуспешен преврат в България срещу правителството на княз Александър I Батенберг, който довежда до съставяне на временно правителство, начело с Климент Търновски.1897 г. - Германският химик Феликс Хофман синтезира хероина.1898 г. - Основан е бразилският футболен клуб Вашко да Гама.1911 г. - Картината на Леонардо да Винчи „Мона Лиза\" е открадната от служител на Лувъра; намерена е през 1913 година.1944 г. - Започва Конференцията в Дъмбъртън Оукс, която е прелюдия към създаването на ООН.1959 г. - Президентът Дуайт Айзенхауер подписва изпълнително нареждане, с което обявява Хаваите за 50-ти щат на САЩ.1965 г. - Изстрелян е космическият кораб „Джемини 5\" с екипаж Гордън Купър и Чарлс Конрад.1968 г. - Инвазия на войските на Варшавския договор в Чехословакия.1983 г. - Филипинският опозиционен лидер Бенигно Акуино е застрелян на международното летище в Манила при завръщане в родината си.1986 г. - Въглероден диоксид изригва от вулканичното езеро Ниос в Камерун и убива 1 700 души в радиус от 20 километра.1989 г. - Голямата екскурзия: Турция затваря границата си с Народна република България, след като вече са се изселили 344 хиляди български турци.1991 г. - Латвия обявява възстановяване на пълната си независимост от СССР, който я признава на 6 септември.1991 г. - Михаил Горбачов обявява, че контролира изцяло положението след 60-часовия пуч.1993 г. - В България стартират залозите в играта „Еврофутбол\".1994 г. - Тайфунът Фред опустошава китайската провинция Дзежянг - загиват над 700 души, материалните щети са за 1,6 милрд. долара.1999 г. - Направен е опит да се разруши мавзолеят на Георги Димитров в София; сградата не рухва и се налага да бъде досъборена с механични средства.2000 г. - Опитите да бъде достигната потъналата руската атомна подводница „Курск\" са прекратени. Водолазите обявяват, че никой от 118-членния екипаж не е оцелял.2002 г. - Външният министър на Либия Мохамед Шалкам е на посещение в България и уверява българската общественост, че процесът срещу българските медици в Либия е деполитизиран.2004 г. - При серия от взривове в столицата на Бангладеш - Дака загиват 22 души.2006 г. - Русия изплаща предсрочно целия си дълг към Парижкия клуб на страните кредитори, като последната вноска възлиза на 23,7 млрд. долара. ", "date": "2019.08.21", "title": "21 август в историята"}
{"url": "http://www.cross.bg/dimitrov-kristin-ybitata-1611544.html", "text": "/КРОСС/ Бабата на убитата Кристин ще съди лекаря от линейката Тя настоява д-р Недко Димитров да бъде наказан и настоява той да си скъса дипломата на медик.\"Ще съдим лекаря, защото не оказа първа помощ на внучката ми, също и болницата, защото не беше подготвена за този тежък инцидент\", заяви пред БТВ Милка Георгиева, баба на брутално убитата 7-годишна Кристин от сливенското село Сотиря. Детето, което беше изнасилено и пребито, почина от раните си в сливенската болница. Обвинен за убийството е 21-годишният Мартин Трифонов, който направи пълни самопризнания. Д-р Недко Димитров, отзовал се на сигнала за пребитото дете, вини бабата за това, че не е успял да окаже първа помощ на момиченцето. Той признава, че е седнал при шофьора, а не при пациента. Лекарят твърди, че започнал да преглежда детето, но бабата му попречила. „При това положение аз нито мога да продължа прегледа, понеже нямам достъп, тя врещи, крещи и го стиска... и при това положение аз нямам избор, по най-бързия начин трябва да го транспортирам до лечебно заведение\", разказа пред БТВ д-р Димитров.„Той не се наведе, дори не си пусна чантата, да измери пулса, да ѝ сложи маска кислородна, да ѝ сложи система, нищо, нищо. Линейката, в която пътувах сама за болницата и исках помощ, виках, но никой, никой не се отзова, не знам дали са ме чували\", опонира Милка Георгиева. ", "date": "2019.08.21", "title": "Бабата на убитата 7-годишна Кристин ще съди лекаря от линейката"}
{"url": "http://www.cross.bg/stara-zagora-tryp-1611535.html", "text": "/КРОСС/ 42-годишен мъж откри труп на 16-годишно момче от с. Ягода, съобщиха от полицията. На 20 август в 18:00 ч., на тел.112 е получен сигнал от 42-годишен мъж от Стара Загора за открит труп на лице на черен път в гориста местност \"Табашка река\", находяща се в землището на с. Змейово, общ. Стара Загора. Непосредствено до лицето е било забелязано обърнато с гумите нагоре четириколесно МПС - тип \"АТВ\". При извършеният оглед на място е установена самоличността на загиналия - 16-годишно момче от с. Ягода, общ. Мъглиж. Той е управлявал намереното на място АТВ, нерегистрирано по надлежния ред, и е изгубил контрол над превозното средство. МПС-то се е преобърнало и затиснало водача, като му е причинило тежка черепно - мозъчна травма, в резултат на която е настъпила смъртта. В сектор „Пътна полиция\" при ОДМВР - Стара Загора е образувано досъдебно производство.", "date": "2019.08.21", "title": "Откриха труп на 16-годишно момче край Змейово "}
{"url": "http://www.cross.bg/peshehodna-zhena-puteka-1611538.html", "text": "/КРОСС/ 69-годишна жена е в болница, след като е била ударена на пешеходна пътека, докато пресича с 3-месечната си внучка в Мадан, съобщават от полицията.Пътният инцидент е станал на 20 август, на ул. \"Република\". Възрастната жена, заедно с бебето е била застигната на пешеходна пътека тип \"Зебра\" от лек автомобил, управляван от мъж на 54 години.Жената е с две спукани костици на глезена на ляв крак, без опасност за живота. Транспортирана е в МБАЛ-Смолян.Момиченцето е прегледано в болница и е освободено, без наранявания. ", "date": "2019.08.21", "title": "Удариха жена на пешеходна пътека, докато пресича с 3-месечната си внучка "}
{"url": "http://www.cross.bg/vuzmozhnostta-krikalyov-misii-1611513.html", "text": "/КРОСС/  Срокът за ползване на Международната космическа станция (МКС) може да бъде удължен до 2030 г., предаде ТАСС. Това заяви на форума \"Машук\" в Пятигорск изпълнителният директор на \"Роскосмос\" за пилотираните космически програми Сергей Крикальов.\"В момента срокът за ползване на станцията е до 2020 г., а с партньорите си се договорихме за удължаване до 2024 г. - каза той. - Сега партньорите обсъждат възможността за ползване на МКС до 2028 г., а може би и до 2030 г. За целта е нужно да се потвърди възможността конструкцията и системите на станцията да функционират по-дълго.\"По думите му, първоначално било планирано МКС да функционира 15 години. Той припомни, че руската станция \"Мир\" също е функционирала 3 пъти по-дълго от първоначално обявения срок.Крикальов освен това отбеляза, че руската космическа агенция разглежда възможността за бъдещи мисии до Марс, но тя засега е неприемлива, като се имат предвид съществуващите в момента срокове за полет до Червената планета.\"Като планираме бъдещи марсиански мисии, си даваме сметка, че дозата радиация, която може да получи космонавт при пътуването му до планетата Марс или луните й при съществуващите срокове за полет и сегашните средства за защита всъщност е неприемлива за човека\", каза той. По думите му, този въпрос може да бъде решен или чрез увеличаване на защитата, или чрез ускоряване на полета. \"Нови двигатели ще позволят да се стигне по-бързо до дестинацията\", поясни Крикальов. ", "date": "2019.08.21", "title": "„Роскосмос“ планира марсиански мисии в бъдеще"}
{"url": "http://www.cross.bg/kosti-selo-zemlishte-1611537.html", "text": "/КРОСС/ Откриха човешки кости в землище на врачанското село Градешница, съобщиха от полицията във Враца.Сигналът за намерените кости е подал земеделски производител, който се е натъкнал на останките по време на работа.По случая е образувано досъдебно производство. ", "date": "2019.08.21", "title": "Откриха човешки кости в землище на врачанско село "}
{"url": "http://www.cross.bg/tzurkvata-durzhavata-sred-1611534.html", "text": "/КРОСС/ Оказва се, че три десетилетия след началото на демократичните промени в България близо половината (46%) от обществеността у нас е склонна да се съгласи, че държавата е виновна за повечето проблеми в живота ни. 42% е делът на тези, които не са съгласни с такова твърдение, а 12% не могат да кажат. Така обществото ни е на практика разделено на две половини по въпроса виновна ли е държавата за повечето проблеми в живота ни.Разбира се, спорно е какво точно влага всеки респондент в обобщеното клише за държава. Но ясно е, че този общ образ включва както различните институции, така и по-цялостното понятие за държавност и власт, респ. всичките им възможни пороци.Както може да се очаква, възрастта (и свързаният социален статус) е от значение за обществените нагласи спрямо ролята на държавата за личното ни благополучие. Най-младите респонденти между 18 и 25 г. (или тези, родени след преломната 1989 г.) изглежда в по-голяма степен са склонни да винят себе си, а не толкова държавата, за проблемите в живота си. Вероятно, с възрастта нарастват и поводите да виним държавата, а и обективната вярност на това обвинение.Закономерно, привържениците на управляващите са и по-малко критични.  Масовото мнение ясно се ориентира в защита на по-общото схващане за справедливост, дори и тя да е в противовес на законоустановените норми. 68% от участвалите в проучването респонденти споделят мнението, че най-важно е нещата в живота да са справедливи, а не винаги точно по закон, 19% казват, че това твърдение не се отнася за тях, а останалите 13% не могат да преценят. Това мнение се подкрепя от различни демографски групи.Ясно личи, че обществото ни по-скоро базира моралните си критерии на някакво усещане за здрав разум, отколкото на законовите детайли.Мнението на другите е традиционен регулатор на поведението на голяма част от хората, дори и неосъзнато. 57% от запитаните пълнолетни българи споделят, че обръщат внимание на мнението на околните за тях, за 38% твърдят, че то не е от значение, а 5% не могат да кажат.Оказва се, че мнението на околните е важен обществен регулатор за всички възрасти - дялове от над 50% определят общественото мнение като важно и сред най-младите и сред най-възрастните.Все пак, до голяма степен очаквано, по-възрастните респонденти изразяват в по-голяма степен съгласие с твърдението, че мнението на другите е важно за тях. По-младите изглежда (още) не мислят така.На фона на останалите институции у нас Църквата се ползва със сравнително високи нива на доверие. След кратки колебания и кризисни моменти, породени от различни скандали, свързани с някои духовници у нас, след избора на патриарх Неофит през 2013 г. доверието в църквата се запазва на нива между 40 и 50% и като цяло е трайно по-високо от недоверието.Предишни изследвания на „Галъп интернешънъл\" показват, че хората свързват Църквата и с редица хронични проблеми, като връзки с бизнеса и луксозен живот на духовници, липса на достатъчно близка до ежедневието на хората дейност, намаляване на ролята на религията в съвременното общество, принадлежността на висши духовници към бившата Държавна сигурност и др. Вероятно, негативно влияние върху образа на Църквата оказва и дейността на секти, ролята на атеистичното управление в близкото минало, липсата на добре подготвени духовници, липсата на достатъчно уважение към църквата от страна на активни части на обществото и др.Естествено, винаги когато става дума за доверието в Църквата, трябва да се има предвид и фактът, че в страната ни живеят представители на различни вероизповедания, както и че определящата роля на религията в редица европейски общества постепенно намалява - включително и в нашата страна. Все пак, към този момент Църквата се оказва, сред обществените регулатори, в които (макар и с колебания) българите имат най-голямо доверие, поне в сравнение с държавните институции. ", "date": "2019.08.21", "title": "Щрихи от отношението на българите към някои обществени авторитети"}
{"url": "http://www.cross.bg/chasa-provede-postoyannata-1611512.html", "text": "/КРОСС/ София.От 10.00 часа ще се проведе заседание на Министерския съвет.***София.От 12.00 часа в институцията на омбудсмана общественият защитник Мая Манолова ще се срещне с представители на Министерството на правосъдието, ръководството на Агенцията по вписванията и адвокати, представители на Фейсбук общността на българските адвокати (ФОБА) във връзка с Търговския регистър.***София.От 11.00 часа в хотел „Хилтън\", зала „Мусала\", ще се проведе открита дискусия на тема: „Публично-частно партньорство като стратегически решения за противодействие на киберзаплахи\".***БургасОт 11.00 часа в сградата на „Кариерен център\" към ДРСЗ-БУРГАС на ул. „Патриарх Евтимий\" № 35 А ще се проведе съвместната пресконференция на ДРСЗ - Бургас, ДБТ-Бургас, РДСП - Бургас и ДОИТ - Бургас.***Бургас.От 20.30 часа на сцената на Летния театър ще се състои официална церемония, на която ще бъде връчена наградата „Емил Чакъров\" на диригента Григор Паликаров.***Варна.От 10.00 часа в зала „Варна\" на общината ще се проведе встъпителна пресконференция в рамките на проект „Модернизация и реконструкция на рибарско пристанище „Карантината\", местност „Карантината\", район „Аспарухово\".***Долни чифлик.От 10.00 часа в сградата на Община Долни чифлик ще се проведе разяснителна среща във връзка с африканската чума по свинете.***Ловеч.От 10.00 часа се събира постоянната комисия по общинска собственост, устройство на територията, комунални дейности, екология и транспорт към Общински съвет-Ловеч. От 11.00 часа се събира постоянната комисия по икономическа политика, туризъм и приватизация. От 13.00 часа ще работи постоянната комисия по жалби и контрол на решенията на Общински съвет и мониторинг на обществени и възлагателни поръчки, както и постоянната комисия по социална, демографска и жилищна политика. От 16.00 часа в заседателната зала се събират членовете на комисията по развитие на селските райони, земеделие и гори.***Пловдив.В 11.00 часа в сградата на Община Асеновград кметът д-р Емил Караиванов ще участва в редовна пресконференция по актуални теми от работата на общинската администрация.***Търговище.От 11.00 часа в зала 28 на Община Търговище ще се проведе начална пресконференция по Проект № BG05M9OP001-2.040-0083-С01 \"Патронажна грижа в община Търговище\" по Процедура за директно предоставяне на безвъзмездна финансова помощ BG05M9OP001-2.040 \"Патронажна грижа за възрастни хора и лица с увреждания - Компонент 2\", по ОП РЧР 2014-2020. ", "date": "2019.08.21", "title": "Предстоящи събития на 21 август"}
