{"url": "http://www.cross.bg/oleg-tantzyor-vuzdyha-1599509.html", "text": "/КРОСС/ Руски танцьор и каскадьор изпълни уникален номер във въздуха, докато виси от балон с горещ въздух. Олег Колвак професионално се занимава с пол денс (т.нар. танци на пилон).27-годишният мъж показа железни нерви, издръжливост и професионални умения, докато изпълнява номера си в небето над Ставропол. Олег споделя, че за необичайния танц във въздуха го вдъхновила неговата майка, от която научил че само небето е граница.Това, което Олег прави, изглежда като невъзможно, но всъщност е напълно реално.\"Максимална концентрация. Няма място за грешка\", коментира танцьорът за номера си, след като публикува видеото в профила си в Инстаграм.Освен танцьор и каскадьор, Олег е и популярен модел. Споделя, че не престава да търси възможности за развитие в различни професионални сфери. ", "date": "2019.03.19", "title": "Руски танцьор с уникален номер във въздуха"}
{"url": "http://www.cross.bg/repin-galeriya-tretyakovskata-1599505.html", "text": "/КРОСС/  Третяковската галерия открива най-очакваната изложба на годината - огромна ретроспектива на Иля Репин (1844-1930). Това е най-големият проект от гледна точка на подготвителната изследователска работа, мащаба на между-музейното сътрудничество и обхвата на представения материал.Експозицията, разположена на три етажа на най-големите изложбени зали на Нова Третяковска галерия, демонстрира творбите на майстора, създадени от 1870-те до края на 20-те години, и обхваща повече от 50 години творчество на Репин. В допълнение към най-популярните картини, познати на всичкиоще  от детството и училищните учебници (\"Бурлаки на Волга\", \"Запорожци\", \"Тържественото заседание на Държавния съвет на 7 май 1901 г.\" и др.) са  експонирани редица други творби на майстора.Поради специалните условия за съхранение на произведенията на хартия - ограничаване на светлината и максимално допустимата експозиция - залите на графиката ще бъдат достъпни за посещение до средата на юни. Ретроспективата на Иля Репин в Третяковската галерия инициира серия от изложби, посветени на 175-годишнината от рождението на художника, която ще се проведе през 2019-2020 г. в Държавния руски музей в Санкт Петербург, в Пти пале в Париж и в художествения музей Атенеум в Хелзинки.Този международен проект има за цел не само да подчертае значението на творчеството на Репин за националната култура, но и да подчертае значението на наследството на майстора за европейското изкуство като цяло.Куратори на изложби са Татяна Виталевна Юденкова, доктор по история на изкуството, ръководител на отдел живопис от втората половина на XIX - началото на XX век и Нина Кириловна Маркова, куратор на музейни предмети от първа категория на графичния отдел на XVII - началото на ХХ век. ", "date": "2019.03.19", "title": "Третяковската галерия приюти мащабна ретроспектива на Иля Репин"}
{"url": "http://www.cross.bg/havaii-zabrana-restorantite-1599470.html", "text": "/КРОСС/ Хавай ще бъдe първият щат на САЩ, който ще забрани повечето пластмаси, използвани в ресторантите. Това цели ново законодателство за намаляване на отпадъците, които замърсяват океана, информира Асошиейтед прес.Десетки градове в страната забраниха стиропорните опаковки, но в Хавай за първи път се въвежда забрана на щатско равнище.Второ, още по-амбициозно предложение, стига по-далеч и предвижда забрана ресторантите да раздават и използват пластмасови бутилки, прибори, бъркалки, торбички и сламки.Според активисти има по-голяма вероятност да бъде прието първото предложение.Някои компании обаче твърдят, че забраната ще ги принуди да вдигнат цените, тъй като няма добри алтернативи на пластмасата.Хавай е либерален щат, в който са приети множество екологични мерки като задължително използване на възобновяема енергия и забрана на съставки в слънцезащитните продукти, които вредят на коралите. ", "date": "2019.03.19", "title": "Ресторантите в Хавай обявяват война на пластмасата"}
{"url": "http://www.cross.bg/pozvoli-vsichki-tehnologiya-1599499.html", "text": "/КРОСС/ За 5G ще се говори все повече, тъй като в близкото бъдеще предстои тази технология да стане част от нашето ежедневие. Инфраструктурата вече започва да се изгражда, а първите 5G смартфони вече са факт, макар и все още да не са масово разпространени.Преди да ви представим как технологията ще промени живота на всички ни, нека обясним какво представялва тя.5G може да се преведе като 5-о поколение на мобилните мрежи, като буквата G идва от думата \"generation\".Това е възможността за пренос на много по-голям обем от данни за много по-бързо време. На практика 5G ще доведе до революция в мобилния интернет, който ще стане изключително по-бърз, а мрежите ще могат да поемат лесно огромния трафик. Ето какви ще бъдат последствията от това:5G до голяма степен се възприема като технология за тези, които са в движение, но истината е, че промяната ще настъпи на улицата и във вашия дом или офис. На практика 5G може да елиминира нуждите от подземни или надземни оптични кабели - много от които се късат или повреждат при лоши климатични условия. Кабелите най-вероятно няма да изчезнат напълно, но техния брой ще бъде сведен до минимум.Същото важи и за вашия дом. Безжичната бърза интернет връзка ще позволи свързването на всички ваши устройства без кабел - за мнозина това ще е голяма промяна.По време на изложението за електроника в Лас Вегас белгийската компания Mimesys показа изключителен хед-сет за добавена реалност. Бързият пренос на данни в 5G се използва от белгийците, за да създадат среда, която позволява провеждането на \"холографски\" конферентни срещи с множество хора във виртуална среда. На практика това е технология, която сме виждали по филмите. Освен това Mimesys прави възможно да се срещнете с приятел, който е на хиляди километри от вас, но заради очилата с добавена реалност да изглежда, че той е до вас в стаята.Създаването на смартфон с изцяло метален корпус е невъзможно, тъй като той има необходимост от множество антени, за да улавя 5G сигнала. Това означава, че производителите ще използват пластмаса за масовите и стъкло и керамика за своите премиум модели. Макар това да означава, че телефоните ще станат по-чупливи, то добрата новина е, че ще можем да кажем сбогом на големите и разположените върху сградите GSM антени. Това ще е така, защото 5G технологията разчита предимно на насищането, което ще бъде осъществено с малки 5G \"наностанции\".Комуникацията между колите, посредством 5G мрежите, ще позволи те да станат много по-автономни. Ключовият момент е, че в градовете, където 5G плътността е висока, напълно автономните коли или градски транспорт ще станат норма, но извън тях подобен режим би бил по-труден.Според експертите в средата или най-късно в края на следващото десетилетие ще се появят напълно автономни градски автобуси, което ще позволи почти пълното елиминиране на закъсненията, по-високата им ефективност и дори масовото навлизане на нощния градски транспорт.Именно бързият пренос на голямо количество информация ще позволи на услугите като Netflix да предават 8К съдържание. Докато 8К телевизорите са налични като технология към днешния момент, причината за тяхното по-трудно навлизане е именно липсата на съдържание - и 5G ще промени това.Няма какво да се лъжем, освен снимките, които имаме на телефона, основният източник на притеснения за недостатъчно място са игрите и приложенията на нашия смартфон. Нерядко на нас ни се налага да се сбогуваме със снимки или програми, въпреки че не искаме. 5G мрежата обаче ще позволи всички приложения и особено игрите да се пренесат в облака, освобождавайки ценни гигабайти.5G ще позволи създаването на един истински умен дом или град - почти всички от предметите в него ще са свързани с интернет и ще могат да се управляват удобно от разстояние. Но заедно с това идва и рискът за тоталното следене. Събраната от вашите уреди информация за вас лесно може да се анализира от мощен изкуствен интелект, който да знае кога и каква храна ядете, как сте подредили дома си и какво правите в него, какви покупки правите и какви са житейските ви избори. Това би позволило много по-перфектното манипулиране - често извършвано не с политическа цел от правителството, а от големите корпорации, които биха искали по-успешно да ви продадат своя продукт.Свързването на всеки един уред с интернет би бил и голям подарък за хакерите, защото първо те ще могат да създават много по-големи бот мрежи и второ, имат много по-голям избор от неща, което да се опитат да хакнат, за да откраднат личната ви информация. Комфортът, който ще донесе 5G може да има солена цена, ако не бъдат взети правилните мерки. ", "date": "2019.03.19", "title": "Как 5G ще повлияе на нашия живот"}
{"url": "http://www.cross.bg/yltima-tyle-horizonti-1599507.html", "text": "/КРОСС/ Благодарение на сондата \"Нови хоризонти\", НАСА разкрива тайните на \"космическата палачинка\" Ултима Туле - най-старото и най-отдалечено от нашата планета небесно тяло, изследвано някога, пише в. \"Дейли експрес\", позовавайки се на публикация в сп. \"Космос\".Известен и като 2014 MU69, обектът Ултима Туле е на 6,4 милиарда километра от Земята. След откриването му през 2014 г. НАСА пренасочи мисията на сондата \"Нови хоризонти\" за изследване на Плутон към малкия загадъчен свят, съставен от две части и първоначално оприличен на снежен човек, а впоследствие - на палачинка.\"Данните, които продължаваме да получаваме от сондата \"Нови хоризонти\", са впечатляващи и променят идеите ни за формирането на малките тела в пояса на Койпер\", казва главният изследовател Алън Стърн, представяйки ги на научна конференция в Тексас.След близкото прелитане на \"Нови хоризонти\" край Ултима Туле на 1 януари тази година, обектът първоначално беше оприличен на снежен човек, направен от две топки. Получени впоследствие изображение от различни ъгли обаче показаха, че двете му части не са сферични, а по-скоро сплескани и издължени.Сега изследователите съобщават, че те освен това са много точно подредени една спрямо друга.\"Двата дяла имат оси - дълга, къса и средна, които се характеризират с изключително точна подредба. Невъзможно е това да е станало случайно\", казва изследователят Уилям Маккинън от Вашингтонския университет.По думите на учения необичайната подредба е знак, че двете малки тела, които са се слели, за да образуват Ултима Туле, не са се сблъскали случайно. Според него те са се формирали поотделно и са орбитирали достатъчно дълго време едно около друго, за да синхронизират най-късите и дългите си измерения.Данните показват също, че сливането на двете тела е протекло гладко, след като сблъсъкът им е станал с приблизителната скорост на енергична разходка.Учени, които изследват други характеристики на Ултима Туле, са установили, че отдалеченият обект е първият по рода с \"ултрачервен\" цвят - свидетелство за първичната му природа.Спектрографски данни насочват към наличието на вода и метанол, които се съдържат и в кометите и около протозвездите и също са признак за първичност.Специалистите разполагат и с нови детайли за повърхността на Ултима Туле, осеяна с различни кратери, възвишения, падини, както и за следи от лавини, въпреки много по-слабата гравитация в сравнение с тази на Земята.Учените отбелязват, че тепърва предстои да получат още данни за Ултима Туле. Очаква се сондата \"Нови хоризонти\" да ги предаде до края на лятото през 2020 г., преди да насочи телескопа си към междупланетната среда в пояса на Койпер. ", "date": "2019.03.19", "title": "НАСА разкрива тайните на Ултима Туле"}
{"url": "http://www.cross.bg/ivkoni-yunion-dryzhestvo-1599508.html", "text": "/КРОСС/ \"Синтетика\" АД е продала автобусния превозвач \"Юнион Ивкони\" ООД. Сделката е финализирана на 15 март 2019 г. Това се казва в съобщение на компанията до Българската фондова борса.Решението за продажба е част от пренасочване на усилията на компанията към инвестиции в недвижими имоти с по-висока доходност. КЗК разреши сделката на 1 октомври м.г.Юнион Ивкони\" поддържа 15 офиса в София и над 100 офиса в България и Европа. Разполага със собствена автобаза. Сервизните бази на дружеството са оторизирани за гаранционна и извънгаранционна поддръжка на автобусите. Персоналът на компанията е 710 души. Към датата на уведомлението пътническите автобуси, собствени или оперирани от \"Юнион Ивкони\" по лизингови договори са 376 на брой.Наскоро бе обявено, че двете най-големи компании за автобусни превози в България - \"Юнион Ивкони\" и \"Груп Плюс\" ще се обединят под шапката на ново дружество - \"Транспект\" АД. Капиталът му е 50 хил. лв. и е разпределен между двама акционери - Петър Господинов и Георги Атанасов. Очакванията са ефектът от обединяването да доведе до икономия на средства от заплати, осигуровки, поддържане на офиси, и покриване на паралелни линии.Както е известно, новосформираното дружество \"Транспект\" АД ще обедини под покрива си два от големите играчи в сектора, като осъществи концентрация чрез придобиване на едноличен контрол върху \"Юнион Ивкони\" ООД и \"Груп Плюс\" ООД. Това става ясно от уведомление до регулатора - Комисията за защита на конкуренцията (КЗК). От Комисията уточняват, че \"Транспект\" АД е новоучредено дружество и към момента не е извършвало търговска дейност.От своя страна \"Юнион Ивкони\" е транспортно-туристическо дружество, специализирано в извършване на автобусен транспорт на пътници в страната и чужбина, както и в областта на туристическите услуги, докато \"Груп Плюс\" е транспортно дружество, чиято основна дейност е съсредоточена върху вътрешен и международен пътнически автобусен транспорт. ", "date": "2019.03.19", "title": "Продадоха \"Юнион Ивкони\", сделката е финализирана "}
{"url": "http://www.cross.bg/metro-kompaniyata-bulgariya-1599502.html", "text": "/КРОСС/ МЕТРО България отбеляза 20-ия си рожден ден със специално събитие в Зала 3 на НДК, в присъствието на над 1 000 гости - партньори, клиенти, доставчици и приятели на най-големия български търговец на едро. Точно на 18 март 1999 г. магазините на МЕТРО в Пловдив и София отварят едновременно врати, за да дадат старта на модерната търговия в България.С помощта на 100 каба гайди, изпълнения на Теодоси Спасов, Иван Шопов и трио Авигея и с голям концерт на най-популярната българска група „Фондацията\", отбрана храна, поднесена от най-популярните български шеф готвачи от основния партньор на МЕТРО - Българска асоциация на професионалните готвачи, събитието на компанията даде старт на следващите 20 години от българската й история.Видео материали представиха историята и пионерската роля на МЕТРО на българския пазар, както и успеха на компанията в работата й по съхраняването и предлагането на автентични български земеделски продукти по програмата й „Отгледано с грижа в България\".В официалната част на програмата думата взеха министърът на туризма Николина Аннгелкова, посланикът на Федерална Република Германия Херберт Салбер, Атила Йенисен, главен изпълнителен директор на МЕТРО България и Хайко Хутмахер, член на Управителния съвет на METRO AG.„Нашият бизнес се гради на доверие и създаване на общност, в която всеки един намира необходимата подкрепа, за да успее. Ние знаем, колко е трудно да управляваш ресторант, хотел или магазин. Ние знаем, че вашият бизнес е вашият живот!\", каза в обръщението си към клиентите на компанията Атила Йенисен, главен изпълнителен директор на МЕТРО България. „Вие очаквате същата отдаденост и от своите бизнес партньори. Ето защо, ние сме готови да ви подкрепим по пътя към вашия успех, защото вашият успех е нашият бизнес!\", завърши Атила Йенисен и благодари за непрестанното доверие, което МЕТРО получава от партньори и доставчици. Посланик Херберт Салбер изтъкна в приветствието си приносът на МЕТРО към успешната интеграция на бизнеса към Европа и европейските пазари, а Хайко Хутмахер изрази сериозния ангажимент на МЕТРО към инвестициите на компанията на българския пазар. Министър Ангелкова изтъкна пионерската роля на МЕТРО и благодари на компанията за работата й в подкрепа на българския туризъм. Тя обясни, че за времето на своето съществуване Министерството на туризма отчита 31% ръст на чуждестранните туристи и 34% ръст на приходите.Митко Василев, главен управител на Германо-Българска индустриално-търговска камара представи ролята на МЕТРО като пионер на модерната търговия в България, подкрепил успешното развитие на прохождащия преди 20 години български бизнес и навлизането на германски инвестиции в страната.Официалните лица разрязоха огромната торта, подготвена от сладкарите на Пастри академията. В 8 различни зони гостите на събитието можеха да опитат кулинарни изкушения, приготвени от изключителния асортимент на МЕТРО - месо, млечни продукти, риба и морски дарове, екзотични плодове, суши, сладкарски изделия. Широкият винен асортимент на компанията бе представен в специална зона, в която едни от най-добрите сомелиери на МЕТРО представиха и собствени марки на световния лидер в търговията на едро, заедно с подбрани марки бира от екслукзивните артикули в бирения отдел на МЕТРО София.Две изложби - „Ретро МЕТРО\", с първи страници на вестници от откриването на магазините на компанията в Пловдив, София и Русе, както и изложбата „Съвременна българска кулинария - 20 български топ готвачи\" на българският фотограф Илиян Илиев, работещ във Великобритания, привлякоха вниманието на участниците в празника.След големия концерт на Фондацията, подарък за всички гости на събитието, празникът продължи с парти на служителите на МЕТРО, на което най-старите служители на компанията, отпреди 20 години, получиха свои награди. МЕТРО може да се похвали с близо 180 души, започнали работа в компанията от самото й основаване. Днес в МЕТРО работят около 2300 служители в 11 магазина в страната и в голямата FSD платформа за доставки на хранителни продукти за ресторантите и хотелите в София и Боровец.Специални награди - пакети за туристически пътувания от томболата сред служители на МЕТРО в цялата страна, спечелиха Юлия Борисова от МЕТРО Плевен - ваучер за 10 000 лв., а Цонка Христова, от МЕТРО Пловдив 1 и Николай Петков, МЕТРО Варна получиха ваучери за 5 000 лв.", "date": "2019.03.19", "title": "МЕТРО България отбеляза 20 годишния си юбилей "}
{"url": "http://www.cross.bg/severin-krasimirov-prokyratyrata-1599500.html", "text": "/КРОСС/ Прокуратурата внесе днес в Русенския Окръжен съд обвинителния акт срещу Северин Красимиров за жестокото убийство на телевизионната водеща Виктория Маринова през октомври миналата година.Преди минути от внесения обвинителен акт стана ясно, че 21-годишният Северин Красимиров отива на съд за три обвинения - блудство, изнасилване и умишлено убийство на телевизионната водеща Виктория Маринова. Престъпленията са извършени по особено жесток и мъчителен начин за жертвата. Тялото ѝ беше открито на 6 октомври от случайни граждани близо до тенис кортовете в Русе. За три дни полицията успя да установи извършителя и да го задържи в германския град Щаде, където Северин се беше укрил при роднини.Заключението на съдебно-медицинската психиатрична експертиза е, че Северин е с лека умствена изостаналост, импулсивен е и емоционално нестабилен, но е вменяем и е разбирал какво върши, така че може да носи наказателна отговорност.Убийството на телевизионната водеща предизвика реакции на европейските институции и на неправителствени организации зад граница. За това говори днес в Русе и говорителят на главния прокурор Румяна Арнаудова.Румяна Арнаудова, говорител на Главния прокурор: Този случай, в резултат на нашето разследване, се оказа чист криминален случай, но за съжаление петното, което бяха оставили върху авторитета на държавата, се наложи целият екип да обори само с много усърдие, с много висок професионализъм и със самообладание, което проявиха колегите, за да стигнем до истината.Още при гледането на мярката му в съда Северин Красимиров призна, че е извършил престъплението и че съжалява. Той поиска да остане в ареста, защото се страхува от отмъщение.Прокуратурата поиска най-тежкото наказание за Северин - доживотен затвор без право на замяна. ", "date": "2019.03.19", "title": "Прокуратурата поиска доживотен затвор за Северин Красимиров "}
{"url": "http://www.cross.bg/zadacha-letishte-sofiya-1599501.html", "text": "/КРОСС/ Самолет „Спартан\" от 16-та транспортна авиогрупа Враждебна на Военновъздушните сили изпълни днес донорска задача, съобщиха от Министерството на отбраната.В 6,30 часа сутринта самолетът излетя от летище София за летище Горна Оряховица с медицински екип от ВМА - София на борда за органна трансплантация от МБАЛ - Велико Търново,Осигуряването на въздушен транспорт за медицинския екип беше по искане на Министерството на здравеопазването и заповед на началника на отбраната.Самолетът кацна обратно на летище София в 11,17 ч. днес след успешно изпълнена задача.Екипажът на самолета беше в състав: командир майор Пламен Дончев, помощник-командир старши лейтенант Стилян Стоянов и борден инженер капитан Пламен Пехливанов. ", "date": "2019.03.19", "title": "Самолет „Спартан“ на Военновъздушните сили изпълни донорска задача"}
{"url": "http://www.cross.bg/lynata-seriya-polet-1599489.html", "text": "/КРОСС/ Втората серия от международния проект СИРИУС, при който шестчленен екипаж ще имитира полет до Луната в експериментални условия за 120 денонощия, стартира в базата на Института за медико-биологични проблеми (ИМБП) на Руската академия на науките в Москва, предаде ТАСС.В екипажа има четирима представители на Русия и двама на САЩ. Командир е руският космонавт Евгений Тарелкин, бордов инженер е Дария Жидова, а лекар е Стефания Федяй - и двете от Русия. Изпитатели и научни изследователи са Рейнхолд Повилайтис (САЩ), Анастасия Степанова (Русия) и Алън Миркадиров (САЩ).Една от основните задачи на СИРИУС е да бъде преценено как влияе изолацията върху здравето и психиката на участниците в симулиран полет до Луната и престой в окололунна орбита. За четирите месеца изолация ще бъдат проведени 81 експеримента в областите психология, физиология, имунитет, метаболизъм, микробиология, хигиена и телемедицина. Ще бъде проверено и действието на одобрено ново медицинско оборудване, телемедицински технологии и оказване на първа медицинска помощ в космически условия.Според плана екипажът трябва да достигне окололунна орбита, да се свърже с орбиталната станция, да кацне и да осъществи няколко излизания на повърхността на Луната и да избере място за позициониране на лунната станция. Участниците в експеримента ще носят скафандри с шлем за виртуална реалност, когато \"излизат и стъпват на Луната\".Членовете на екипажа няма да могат да общуват с роднини и приятели на Земята. Дори разговорите с командния център ще се провеждат със закъснение от пет минути. Екипажът ще трябва да се справя с непредвидените ситуации самостоятелно.Руският федерален център \"И. В. Мичурин\" е приготвил специално меню от 25 ястия за международния екипаж. Те са максимално близки до домашната храна - от супи до десерти и пресни плодове. Продуктите са с високи антиоксидантни свойства и помагат на организма да преодолява радиацията и съдействат за стабилизиране на психоемоционалното състояние при живот в затворено пространство.СИРИУС - от англ. SIRIUS (Scientific International Research In Unique Terrestrial Station) е съвместен проект на ИМБП на РАН и НАСА заедно с партньори от Германия, Франция, Италия и други страни. Той представлява серия от опити с цел подготовка за космически полет, като начало до окололунната станция Lunar Orbital Platform-Gateway (с предишното название Deep Space Gateway).Първата серия от експерименталния проект СИРИУС беше проведена през ноември 2017 г. Той продължи 17 дни. Започналата сега серия ще трае четири месеца, а третата серия през 2020 г. ще бъде осем месеца, след което предстои едногодишен експеримент. ", "date": "2019.03.19", "title": "Москва ще имитира полет до Луната"}
{"url": "http://www.cross.bg/zelenchytzi-sudurzhat-kaliii-1599488.html", "text": "/КРОСС/ Според редица специалисти съществена роля за дълъг живот в добро здраве играе храненето. Кои продукти обаче са най-полезни? Ако иска да избегне ненавременна смърт и да се радва на дълголетие, човек трябва да консумира повече продукти, богати на калий и фибри, смятат британски експертки по хранене.Според диетоложката Джулиет Келоу и нутриционистката и медицински консултант д-р Сара Брюър полезните за здраве и дълголетие вещества могат да се набавят от кореноплодните зеленчуци, пише в. \"Дейли експрес\", цитиран от БТА. Специалистките открояват пет от тях:Картофите са отличен източник на калий - минерал, който допринася за регулиране на кръвното налягане.Морковите са един от най-богатите източници на изключително полезния за очите бета-каротин.Кореноплодният зеленчук съдържа пребиотика инулин, който подпомага храносмилането.Червеното цвекло е отличен източник на подсилващата имунната система фолиева киселина.Двете разновидности - оранжеви и лилави, съдържат съответно бета-каротин и антоцианини, които се свързват с добро сърдечносъдово здраве.Богатите на фибри кореноплодни зеленчуци помагат и за регулиране на кръвната захар и теглото, както и за понижаване на холестерола.\"Тези зеленчуци съдържат разтворими фибри, които поддържат здравето на храносмилателната система и осигуряват защита срещу запек, хемороиди, дивертикулит и рак на дебелото черво. Приемът на влакнини се свързва и с понижен риск от диабет тип 2\", обясняват експертките.Повечето кореноплодни зеленчуци са богати и на калий, който в съчетание с ограничен прием на натрий понижава кръвното налягане.\"Всички кореноплодни съдържат и нитрати, които се преобразуват в азотен оксид в кръвта. Той на свой ред допринася за отпускането на кръвоносните съдове и съответно за понижаване на кръвното налягане\", допълват Джулиет Келоу и д-р Сара Брюър.  ", "date": "2019.03.19", "title": "Храните, които съдържат калий и фибри, удължават живота"}
{"url": "http://www.cross.bg/audi-godina-miliarda-1599472.html", "text": "/КРОСС/ • Оперативният резултат преди данъчно облагане и допълнителни разходи е спаднал до €4,7 милиарда; оперативната рентабилност достига до 7,9 процента.• Сигурни финансови фундаменти: €2,1 милиарда нетен финансов поток; €20,4 милиарда нетен оборотен капитал• Ръководството въвежда нова стратегия за бъдещето• CEO Брам Шрот: „Да направим Audi отново ефективна, гъвкава и устойчива на стрес компания\"• CFO Александер Зайц: „Увеличаваме целта на Audi в плана за трансформация до около €15 милиарда, за да осигурим достатъчен финансов поток за обезпечаване на електрическата ни мобилност\"• Нови дългосрочни цели за оперативна рентабилност между 9 и 11 процента след реорганизация на дилърствата• Преходна 2019 година с офанзива по отношение на електрификацията и множество предизвикателства  Audi се променя: предвид сериозните трансформации в автомобилния бранш, марката с четирите кръга залага на нова, фокусирана стратегия за увеличаване на потенциала. Причина за новата стратегия е и незадоволителната равносметка за 2018 година, която отчита Audi: засегнат от пренастройването спрямо WLTP, оперативният резултат на компанията преди данъчно облагане и допълнителни разходи е намалял до €4,7 милиарда. Съответно оперативната рентабилност е намаляла до 7,9 процента, което също е под поставените цели. С оглед на негативното влияние на дизеловата криза, която струва на компанията €1,2 милиарда, оперативната рентабилност се равнява на €3,5 милиарда или съответно 6,0 процента. При успех на плана за трансформация на Audi, производителят на премиум автомобили в голяма степен може да успее да компенсира тези негативни числа. С изваждането мултибранд-дилърствата от отчетите през 2019 година предприятието увеличава очакванията за оперативна рентабилност, планирайки тя да достигне между девет и единайсет процента. Актуалната година за Audi е поставена под знака на масираната електрификация. Предвид множеството предстоящи предизвикателства за 2019, част от които са продължение на започнали през вече отминалата година процеси, Audi предвижда оперативна рентабилност между 7,0 и 8,5 процента - значително под поставените дългосрочни цели. Очаква се продажбите на марката с четирите кръга на емблемата да отчетат умерен ръст. Компанията очаква трудности най-вече с прехода към WLTP, високите текущи разходи, големите разходи по отношение на електрификацията и все по-сложната макроикономическа рамка.  „Няма как да бъдем напълно доволни от сегашното си представяне. Audi представи забележителни продукти на пазара, но като компания ние не издържахме добре огромния стрес-тест, свързан с WLTP\", казва Брам Шрот, председател на управителния съвет на AUDI AG. „Екипът на Audi показаха истински дух в тази нелека ситуация и за 2018 година хората ни дадоха най-доброто от себе си за Audi. Именно с този дух ние искаме да поставим ново начало за Audi.\"1.812.485 продажби на марката Audi за 2018 година се равняват на 3,5 процента спад спрямо предходната година (2017: 1.878.105). Специално в Европа минусът заради намаленото предлагане поради преминаването към първата фаза на изпитателния цикъл WLTP е много осезаем. Оборотът на концерна Audi е €59.248 (2017: 59.789), което е почти на нивото на предходната година. Позитивен ефект се отчита от дебюта на Audi Q8, както и от значителното увеличение на обемите и оборотите при Lamborghini след пускането в продажба на SUV-модела Urus.Оперативната рентабилност преди данъчно облагане се равнява на 7,9 процента (2017: 8,5), което е под поставената дългосрочна цел от осем процента. За 2018 година Audi има допълнителни разходи заради дизеловата криза в размер на €1.176 милиона (2017: €387 милиона). Наред с глобата, наложена от федералната прокуратура в Мюнхен в размер на €800 милиона, тази сума включва технологични подобрения, обезщетения за клиенти и инвестиции в избягването на бъдещи проблеми. След тези допълнителни разходи оперативният резултат за 2018 година се равнява на €3.529 (2017: 4.671) милиона, а оперативната рентабилност отчита 6,0 (2017: 7,8) процента.В рамките на плана за трансформация на Audi през 2018 година бяха направени инвестиции в размер на €1,9 милиарда. В сравнение с инвестираните от предходната 2017 година €1,1 това се отразява позитивно на оперативния резултат. С помощта на стратегията за споделяне на разходите негативните влияния на преминаването към WLTP и дизеловата криза са частично компенсирани. Програмата за подобряване на резултатите включва както намаляване на разходите, така и увеличение на печалбите. „Планът за трансформация трябва да ни подпомогне в подсигуряването на по-добро бъдеще. Само така можем да осигурим достатъчно обезпечаване с ресурси и финансов поток за преминаването към електрическа мобилност\", казва Александер Зайц, ръководител с ресор финанси, вътрешен контрол и интегрирация. „Предвид прогреса, който трябва да постигнем, с течение на времето увеличаваме целта си до 15 милиарда евро.\" Audi вече са направили конкретни стъпки и очакват резултати в размер на €10 милиарда между 2018 и 2022 година. В пакета с мерки компанията гледа сериозно на увеличаването на стойността на предприятието в бъдеще. ", "date": "2019.03.19", "title": "Audi форсира своята визия за бъдещето"}
{"url": "http://www.cross.bg/trakiya-sistema-dvizhenie-1599504.html", "text": "/КРОСС/ Обединенията „ИТС Тракия\" („Алтимате\" - Букурещ, и СИСКОМ Инженеринг ЕАД) и „Тракия ИТС\" („Контракс\" АД, „Кейбъл Ком\" ООД и ЕТК ООД) са кандидатите за изпълнители на обществената поръчка за разработването и внедряването на интелигентна транспортна система на АМ „Тракия\". Проектът ще се съфинансира от Оперативна програма „Транспорт и транспортна инфраструктура\" 2014-2020 г. чрез Европейския фонд за регионално развитие. Целта е повишаване безопасността на движение по автомагистралата, спазвайки последните директиви на Европейския съюз. Индикативната стойност на поръчката е 7 261 500 лв. без ДДС.Проектът предвижда в тунел „Траянови врата\" ще бъде изградена уникална за България интелигентна система за автоматична идентификация на инциденти (Automatic Incident Detection - AID). Тя ще позволи чрез система от подвижни бариери да се управлява и пренасочва трафика в една от двете тунелни тръби, така че при настъпване на инцидент в едната тръба, трафикът да се пренасочва по другата. Съоръжението ще бъде с ново LED осветление, електронни информационни табели, светофарни уредби, хоризонтална и вертикална сигнализация, метеорологични станции при порталите на съоръжението и др.На АМ „Тракия\" ще бъдат монтирани 40 бр. електронни информационни табели (Variable message signs), по 20 бр. във всяка посока. Чрез тях шофьорите в реално време ще се информират за възникнало събитие на пътя, което е бърза, надеждна и високотехнологична възможност за своевременно уведомяване на шофьорите за актуалната пътната обстановка, въведените ограничения и алтернативните маршрути.С изпълнението на проекта за първи път ще бъдат монтирани и камери за измерване на средна скорост и мониторинг на трафика на определени участъци от АМ „Тракия\". Целта е повишаване безопасността на движение и спазване на ограниченията на скоростта.Друга новост е монтирането на сензори за претегляне на моторните превозни средства в движение (Weigh in motion). Това ще позволи да се филтрират претоварените превозни средства и да се даде възможност за повече на брой, по-бързи и по-ефективни проверки. Очаква се по този начин значително да се намали износването и увреждането на пътната настилка и съоръженията на автомагистралата.", "date": "2019.03.19", "title": "Две фирми се конкурират за изграждане на транспортна система на АМ „Тракия“"}
{"url": "http://www.cross.bg/momchilovtzi-pekin-selo-1599490.html", "text": "/КРОСС/ Форум \"Чарът на Момчиловци и Родопа планина\" ще се състои на 26 март в Пекин, съобщи кметът на Момчиловци Сийка Суркова. Родопското село, станало известно в азиатската държава като марка на кисело мляко, ще бъде представено пред дипломати, хора от бизнеса и от академичните среди. Участниците във форума ще бъдат запознати с проекта за курортно-туристическо ядро \"Момчиловци\", за осъществяването на който се търсят инвеститори.Събитието в Пекин се организира от кметството на родопското село, със съдействието на българския студент Калоян Георгиев, \"посланик на добра воля\" на Момчиловци в китайската столица, уточни Суркова. Очаква се на форума да присъстват представители на 15 държави. В Китай колоритното смолянско село вече е познато и като \"мястото на дълголетието\", след като фирмата производител на млечните продукти с неговата марка инвестира и в мащабна рекламна кампания на родопското мляко.Местните традиции, красивата и съхранена природа, туристическият потенциал на Момчиловци и Родопите ще бъдат основни акценти в презентацията в Пекин. ", "date": "2019.03.19", "title": "Момчиловци ще покаже чара на Родопите в Пекин "}
{"url": "http://www.cross.bg/zashtita-zhalba-danni-1599503.html", "text": "/КРОСС/ На 20.03.2019 г. (вторник), в 11:00 часа, водачът на листата на БСП за европейските избори и говорител на ПГ на \"БСП за България\" Елена Йончева и представители на ръководството на партията и парламентарната група ще внесат жалба в Конституционния съд във връзка с промените в Закона за защита на личните данни, които ограничават правото на свобода на словото.", "date": "2019.03.19", "title": "БСП внася жалба в КС във връзка със Закона за защита на личните данни"}
{"url": "http://www.cross.bg/zavedeniya-godina-minalata-1599493.html", "text": "/КРОСС/ Въпреки намаляването на населението, броят на операциите у нас се увеличава. А не всички лечебни заведения, в които те се осъществяват отговарят на изискванията за минимален обем дейност. Това показват анализите на „Индекс на болниците\" по три основни хирургични дейности в страната - неврохирургия, кардиохирургия и ортопедия. Данните са за 2018 г. и отразяват финансираните случаи на лечение от НЗОК.С 1176 са се увеличили операциите в областта на неврохирургията у нас за година, показват данните на „Индекс на болниците\". Общо 14 015 интервенции са били осъществени в 115 лечебни заведения през миналата година срещу 12 839 в 116 клиники през предходната. В тях влизат операции по шестте основни клинични пътеки в тази област - при травми на главата, онкологични и др. заболявания, при гръбначни проблеми, както и на черепно-мозъчните нерви. Заедно с консервативното лечение на пациентите, случаите в лечебните заведения са достигнали 28 086 или с 1 603 повече. Тези от тях, при които се е наложило повторно лечение през миналата година са били 1839 или процентът на рехоспитализациите е бил 6.5. Въпреки високият брой на лечебните заведения, които имат договор неврохирургични отделения, в много малка част от тях се осъществяват високотехнологични операции на главата - само в 12. Те са концентрирани в София, Пловдив, Варна, Плевен и Панагюрище. Големи гръбначни операции също се извършват на малко места - 26.Основната част от дейността на останалите лечебни заведения е фокусирана в консервативното лечение на травми на главата и интервенции при проблеми на черепномозъчните нерви. Въпреки медицинските стандарти, броят на операциите, осъществявани по различните клинични пътеки в болниците варира от 1 до над 1000. Подробности за всяко лечебно заведение може да намерите в таблицата .За година у нас са се увеличили и ортопедичните операции. От 75 180 през 2017 г, през миналата те са достигнали 76 559. В тях влизат всички интервенции на долен и горен крайник, както и алопластиките. Броят на болниците, в които са извършени от 95 става 98. В Най-големите интервенции на долен крайник се осъществяват в 39, а на горен в 34. И в тази сфера, въпреки изискванията на медицинските стандарти, обемът на дейността на лечебните заведения е изключително неравномерен. В отделните клиники той варира от 1 операция по някои клинични пътеки за цяла година до над 1000. Броят на рехоспитализациите през миналата година в областта на ортопедията е бил 9204 или това са 12% от всички случаи. Конкретните данни за всяко лечебно заведение може да видите в таблицата .Ръст се отчита и в броя на кардиохирургичните операции при възрастни в страна. От 6000 през 2017 г. през миналата година те са станали 6276. Няма промяна в лечебните заведения, в които са се извършвали, като броят им остава 10. Над 50% от интервенциите пък са се осъществили само в три от болниците в София и Пловдив. И тук не всички лечебни заведения отговарят на изискванията за минимален обем интервенции на година. Подробности може да видите в таблицата .  ", "date": "2019.03.19", "title": "Броят на операциите в страната расте"}
{"url": "http://www.cross.bg/harmanli-godishna-bila-1599511.html", "text": "/КРОСС/ 53-годишна жена е била пребита до смърт и захвърлена в изоставен парцел в Харманли.Тялото на жената е открито от случайно преминаващ минувач.Жертвата е била с множество наранявания по главата, които най- вероятно са довели до смъртта й. Убийството е станало през нощта.Жената е живяла сама и често е злоупотребявала с алкохола.В полицията в Харманли днес на разпит бяха привикани над 20 души, от близкото обкръжение на жертватаНа този етап няма задържани лица, работи се по всички възможни версии, обясни Нина Николова - говорител на МВР Хасково. ", "date": "2019.03.19", "title": "53-годишна жена е починала след побой в Харманли"}
{"url": "http://www.cross.bg/zhena-ybita-izdirva-1599510.html", "text": "/КРОСС/ 37-годишна жена е убита пред дома си от мъжа, с който живее. Саморазправата става в Ботевград около 17:30.Жената е убита с нож. Нападателят, на 42 години, се издирва. Градът е блокиран от полиция. Към 17.30 ч. на телефон 112 е получен сигнал за жена с прободна рана на улица в квартал \"Васил Левски\" в Ботевград. На място незабавно са изпратени екипи на полицията и Спешна помощ, съобщи МВР.Установена е самоличността и е констатирана смъртта на 37-годишната жена. По първоначални данни, 42-годишен мъж от града е нанесъл смъртоносни удари на съпругата си при битов скандал. Полицията издирва заподозрения. ", "date": "2019.03.19", "title": "Мъж уби жена си след саморазправа и избяга "}
{"url": "http://www.cross.bg/klichko-dolara-oferta-1599497.html", "text": "/КРОСС/ Бившият световен шампион по бокс в свръхтежка категория Владимир Кличко е получил оферта за три двубоя срещу сериозна сума.Стрийминг платформата DAZN предлага на украинеца 80 милиона долара, съобщава sport.ru.Според предложения договор първият бой на Кличко трябва да бъде в Германия срещу боксьор от топ 10 в ранглистата. Следващите срещи ще бъдат на стадион „Уембли\" срещу Антъни Джошуа и Тайсън Фюри.Това е втора оферта на DAZN като предишната беше на стойност 40 милиона долара. ", "date": "2019.03.19", "title": "Предлагат 80 млн. долара на Владимир Кличко за 3 мача"}
{"url": "http://www.cross.bg/ychilishte-rezhim-pomoshti-1599506.html", "text": "/КРОСС/ Депутати от ГЕРБ внасят в парламента законодателни промени, с които се цели по-строго обвързване на някои социални помощи за семейства с редовното посещение на децата им в задължителната предучилищна форма на образование и в училище. Това обявиха на пресконференция в парламента председателят на ПГ на ГЕРБ Цветан Цветанов и министрите на труда и социалната политика - Бисер Петков, и на образованието и науката - Красимир Вълчев.Предложението на ГЕРБ за промяна в Закон за семейните помощи за деца е - ако едно дете има 3 дни отсъствия от предучилищната група в детската градина или 5 учебни часа неизвинени отсъствия в един месец от една учебна година, то семейството се лишава от месечна помощ за дете за срок от 1 година. Сегашният режим предвижда при същия брой отсъствия лишаване от помощта само за съответния месец.\"Предлагаме един изключително строг режим, целта е да ангажираме родителите така, че децата да посещават редовно училище\", заяви зам.-председателят на Комисия по труда, социалната и демографската политика Светлана Ангелова.Председателят на Комисията по образование Милена Дамянова добави, че това е крайна мярка в сравнение със сегашния режим, и цели да предотврати ползването на вратички и изключения.\"Промяната има една основна цел - всяко дете има право на образование, а семейството и държавата имат задължението да гарантират това право\", допълни тя и изтъкна, че не е редно тази политика да бъде възприемана като санкция, а напротив - като усилие да се утвърди училището като \"обществена и най-висша ценност\".Министър Красимир Вълчев коментира, че непосещаването на училище е главен проблем в цялата страна и навсякъде хората призовават за по-тежък санкционен режим. Той обаче подчерта, че няма да бъдат спирани всички социални помощи, тъй като някои от тях трябва да бъдат получавани въпреки всичко.Законопроекти със сходни мерки вече внесоха \"Обединени патриоти\" и \"БСП\". ", "date": "2019.03.19", "title": "Спират семейните помощи за деца, които не посещават училище или градина"}
{"url": "http://www.cross.bg/dokymenti-pensii-silistra-1599498.html", "text": "/КРОСС/ Шефът на Националния осигурителен институт (НОИ) в Силистра Милен Пенчев излиза на свобода под домашен арест, реши спецсъдът.Стоянка Симеонова, която беше задържана при същата акция, ще бъде на свобода срещу парична гаранция от 7000 лева, а Тодор Тодоров - остава в ареста. Решението на съда е окончателно. Според прокуратурата с помощта на служители на НОИ Силистра са били източвани пенсионни фондове. Желаещите максимална пенсия получавали за целта фалшиви документи.На 8 март при специализирана операция на МВР бяха арестувани 10 души, сред които и шефът на Националния осигурителен институт (НОИ) в Силистра. Те бяха задържани за издаването на фалшиви ТЕЛК-ове и документи за пенсия. В хода на операцията арести бяха извършени както на държавни служители, така и на посредници. Шестима души бяха привлечени към наказателна отговорност по случая.Под надзора на Специализираната прокуратура бяха направени претърсвания и изземвания от 14 адреса, леки автомобили и обиски на лица. Иззети бяха документи, сред които ТЕЛК-ови решения, банкови карти и извлечения от банкови документи.До момента са установени 20 души, на които са отпуснати по този начин пенсии. Предстои да се анализира документация и да се уточнят подробности. Обикновено се е установявал стаж като миньори, т.е. пенсии от 600 лева нагоре. Става дума за хора, които към момента не са имали право на пенсия или са искали да се пенсионират по-рано. Услугата се заплащала от самата стойност на отпуснатите пенсии. Членовете на групата разполагали с дебитните карти на лицата и с пълномощни. Те са посещавали пощенските клонове, от които са теглили пенсиите.Хората, които са се възползвали от тези пенсии, са били от различни прослойки, включително бивши кметове, заместник-кметове и общински съветници. За да подкрепи баща си Милен Пенчев, в съда дойде и певицата Тита, която е дъщеря на Пенчев.", "date": "2019.03.19", "title": "Шефът на НОИ в Силистра излиза на свобода под домашен арест "}
{"url": "http://www.cross.bg/glava-durzhaven-prezidentut-1599495.html", "text": "/КРОСС/ Президентът на Казахстан Нурсултан Назарбаев (78 г.) обяви днес, че подава оставка след 3 десетилетия на поста, предаде ТАСС.„Взех решение да прекратя правомощията си като президент\", обяви дългогодишният лидер в обръщение към народа, излъчено по местните телевизии. Той обаче остава председател на Съвета за сигурност на централноазиатската държава.В края на февруари Назарбаев обеща да отдели няколко милиарда долара за социални програми и заплати за държавните служите на фона на засилващо се обществено недоволство преди редовните избори за държавен глава догодина. Той спечели пeтия си мандат през 2015 г. с 98 процента от гласовете и се очакваше да се кандидатира за нов през 2020 г. До провеждането на избори и.д. държавен глава ще бъде председателят на горната камара на парламента Касим-Жомар Токаев. ", "date": "2019.03.19", "title": " Президентът на Казахстан подаде оставка след 30 години на поста"}
{"url": "http://www.cross.bg/ninova-godina-promeni-1599496.html", "text": "/КРОСС/ От претенцията на управляващите за правителство на стабилността остана управление на хаоса във всички системи в държавата. Това каза лидерът на БСП Корнелия Нинова по време на пресконференция в централата на партията във връзка с промени във формулата за образуване на пенсиите.Според нея така не може да се управлява държава. По думите й хаос има с касови апарати, с електронни регистри, а сега и в пенсионната система.По-рано днес премиерът Бойко Борисов привика социалният министър Бисер Петков, шефовете на НОИ и синдикатите за обяснение за новата формула за пенсиите.Скандалът с намалените пенсии избухна преди месец, когато хиляди хора разбраха, че ще получат много по-малко пари при пенсионирането си.От тази година влязоха в сила промени, които според последните анализи на НОИ ще ощетят 31% от новите пенсионери тази година. Причината е, че т. нар. \"индивидуален коефициент\", който участва в пенсионната формула, се изчислява по нов начин. Според новите правила вече не се избират трите най-силни години преди 1997 г., не влиза и доходът между 1997 г. и 1999 г. Вземат се предвид само осигуровките от 2000 г. насам.\"В момента цари пълен хаос. Тепърва щели да изчисляват какъв ще е ефектът, колко хора ще бъдат засегнати, колко пари ще трябват\", коментира Нинова и каза на управляващите, че това се прави преди приемането на закона. Според нея управляващите противопоставят една група българи на друга. \"От 2015 година БСП е последователна срещу тази реформа, внесохме и предложихме алтернативна пенсионна реформа.Самостоятелен законопроект на Кодекса на социалното осигуряване, с което знаете какво е нашето виждане за пенсионната реформа. Нищо от това не беше прието. Всичко беше отхвърлено и през 2015 и 2018 година\", обясни лидерът на БСП.По думите й днес управляващите заявяват, че няма да има ощетени и че такава е волята на премиера. \"Само че питам ние премиерско- волева република ли сме или законова парламентарна. Ако искат нещо да правят - то това не зависи от волята на премиера, а от промени в законите, които това мнозинство с този премиер приемат два пъти. Налагат се промени в Кодекса за социално осигуряване, за които предупреждаваме от 2015 г., че ще настъпи този хаос\", допълни още Нинова.  ", "date": "2019.03.19", "title": "Нинова: Премиерско- волева република ли сме или законова парламентарна"}
{"url": "http://www.cross.bg/pogrebnyak-zayavi-macha-1599484.html", "text": "/КРОСС/ Бившият руски национал Павел Погребняк бе разкритикуван от президентството на Владимир Путин заради според мнозина расистко изказване.Нападателят, чиято кариера мина през Спартак Москва, Зенит, Щутгарт, Фулъм и Рединг, заяви, че не разбира защо чуждестранни футболисти получават правото да играят за Сборная.Такъв е случаят с бразилеца Марио Фернандес, който бе титуляр на Мондиал 2018, а нападателят Ари също записа два мача с националния тим. \"Не виждам смисъл в това и не разбирам защо Ари получава руски паспорт. Смешно е, че черен играч представлява руския национален отбор.Марио Фернандес е добър, но също имаме Игор Смолников в тази позиция. Можем да се справим без да използваме чужденци\", категоричен е Погребняк, който има 33 мача за Русия.Според сайта sports.ru нападателят, който в момента се подвизава в Урал (Екатеринбург), може да получи наказание от 10 мача за изказването си. Часове по-късно Погребняк оправда думите си: \"Нямам нищо против чернокожите футболисти. В интервюто изразих личното си мнение, че в руския национален отбор искам да гледам играчи, които са родени и отраснали в нашата страна. Това е всичко. Не съм искал да обиждам никого\".Президентът на Урал Григори Иванов заяви, че съотборниците и клубът застават зад думите на нападателя и е категоричен, че повечето руснаци споделят вижданията на Погребняк.От президентството осъдиха думите на играча, като това направи съветникът на Владимир Путин по въпросите за правата на човека Михаил Федотов.\"Вярвам, че всеки футболист, който играе добре и има руско гражданство, има право да защитава цветовете на националния отбор. Цветът на кожата, очите, косата и всичко друго не е определящ\", заяви Федотов пред \"Москва 360\". ", "date": "2019.03.19", "title": "Руски национал: Смешно е тъмнокож да играе за Сборная"}
{"url": "http://www.cross.bg/sdelka-stoiinev-gerb-1599491.html", "text": "/КРОСС/ \"Хаосът в държавата има своята цена и може би утре в парламента ще има сделка. Тази сделка ще бъде между Цветанов и Марешки, затова искаме да знаем, какъв е предметът й\". Това каза зам.-председателят на ПГ на \"БСП за България\" Драгомир Стойнев на пресконференция. Той заяви, че социалистите искат да разберат- каква ще бъде цената за оцеляването на кабинета на ГЕРБ.  \"Без тази сделка между ГЕРБ и \"Воля\" кабинетът пропада\", коментира народният представител. Стойнев заяви още, че българският народ трябва да знае параметрите и политическата цена на тази сделка и затова БСП иска медиите да присъстват на тези разговори, а не те да се правят на затворени врати. \"Това е сделката на годината  тя не може да бъде осъществена на тъмно и задкулисно, както досега\", категоричен бе Драгомир Стойнев.  ", "date": "2019.03.19", "title": "Стойнев: Без сделката между ГЕРБ и \"Воля\" кабинетът пропада"}
{"url": "http://www.cross.bg/pensiite-nyama-formyla-1599494.html", "text": "/КРОСС/ Волята на премиера е да не се допуска ощетяване на нито едно лице, ние ще продължим разговора за това как ще се изпълни това решение. Това каза министърът на труда и социалната политика Бисер Петков след среща с премиера Бойко Борисов и синдикати в Министерски съвет във връзка с новата формула за изчисление на пенсиите. Петков обясни, че по време на срещата управителят на НОИ е представил изчисления на ефекта от новата формула. По думите му данните показват, че около 60% от бъдещите пенсионери ще имат положителна промяна, за 11% няма да има, а за близо 30% пенсиите ще бъдат намалени.\"Целта на реформата, беше да се обвърже по-тясно измерването на пенсиите и тя да се изчислява на база осигуряване\", изтъкна министър Бисер Петков.На тази среща бяха обсъдени всички възможности, за да няма бъдещи ощетени пенсионери. \"Говорим за бъдещи пенсии и за ефекта от една промяна, която е от 2014 г. и влиза в сила тази година.\", изтъкна той.\"Искам ясно да кажа, че всички интерпретации, спекулации, че ще има намаляване на пенсиите са неверни. Те не са неточни, те са неверни. Никой няма право да намалява пенсиите не на 30%, не на 1%, на един български пенсионер\" заяви Томислав Дончев.\"Най-важното е да успокоим хората, за които пенсията е единственият доход. Позволете ми да го кажа за трети път- няма да има намаляване на пенсиите на нито един български пенсионер\", изтъкна вицепремиерът.10 млрд. лв. е бюджетът за фонд \"Пенсии\" към НОИ, средствата са напълно достатъчни за изплащане на пенсиите. Това каза управителят на Националния осигурителен институт (НОИ) Ивайло Иванов след среща с премиера Бойко Борисов. Няма да се допусне намаляване на пенсиите. В нито един момент не е стоял въпросът за намаляване на пенсиите\", увери Иванов. Той припомни, че до този момент няма нито една пенсия, отпусната по новата формула.\"Министърпредседателят беше съвсем ясен по този въпрос и разпореди да не се допусне такова нещо\", посочи Ивайло Иванов.\"В НОИ бюджетът е 11 млрд. лв., като 10 млрд. за Фонд \"Пенсии\". Средствата, необходими за задълженията за изплащане на пенсии, са напълно в достатъчни, за да покрият всички необходими разходи на НОИ\", отбеляза той.Според президента на КТ \"Подкрепа\" Димитър Манолов се създава изкуствено напрежение в обществото и то трябва да бъде туширано. \"Ние стигнахме до извода, че трябва да бъдат предприети мерки, и в двата варианта да няма ощетени в очакванията си. Все едно при каква разлика\", допълни той. Манолов уточни, че разликите на база симулация, които са правени в новата формула за изчисления на пенсиите, превишават 3 до 5 %. Той поясни, че при една пенсия от 450 лв., тази разлика ще бъде около 20-тина лв.Премиерът Бойко Борисов ни възложи да обсъдим още веднъж възможностите, за да бъдат включени и трите години от 1997 до 1999 г. във формулата за изчисление на пенсиите, каза Ася Гонева, член на Надзорния съвет на Националния осигурителен институт (НОИ) от КНСБ.\"Искам да изкажа огромното си разочарование и съжаление за начина, по който биват интерпретирани едни данни, намиращи се на страницата на НОИ, които са симулация на базата на конкретни наистина данни. Фактът, че говорим за симулация показва, че говорим за едни очаквания как би могло евентуално да се отрази новата формула при отпускане на пенсията при елиминиране на тези години, които могат да бъдат манипулирани, които създават нова трудова кариера на недобросъвестни лица и бизнесмени, които да печелят от това и да елиминират едно конюнктура, която в годините от 1997 до 1999, някой за няколко месеца е имал огромен доход, а от 1 януари 2000 г. е слязъл да плаща от минималния си осигурителен доход\", коментира тя.Тези очаквания за 30-тина процента от бъдещите пенсионери, за които би могло да се получи някакво намаление на индивидуалния коефициент, не на пенсията, би могло да бъде категорично елиминирано, защото както е известно, всяка година средният осигурителен доход в пенсионната система нараства. Именно средният осигурителен доход в системата стои във формулата за определяна на пенсията\", отбеляза Гонева.\"Поради създавалата се обстановка от изключително непрофесионални хора, не знам по какви подбуди, които подвеждат и медиите и обществото, беше проведена тази среща, и г-н Борисов възложи на министъра, НОИ, организациите, които сме представени в Надзорния съвет на института, да обсъдим още веднъж възможностите, които бихме предложили на правителството за някаква корекция в Закона, която да накара служителите, които се занимават с пенсионно производство, да ги задължим да правят изчисления на базата на сега действащия текст, като вземат предвид и трите години от 1997 до 1999 г., но само на данни от персоналния регистър. Това, което е доказано, че е приносът на съответния осигурен работещ. Ако се появи разлика, каквато и да е тя, то да бъде отпуснат по-благоприятният размер\", посочи тя.Ася Гонева обясни, че ще се направи възможното да се предложи един работещ текст, за да се успокои обществеността, че никой няма намерение да я ощетява.Скандалът с намалените пенсии избухна преди месец, когато хиляди хора разбраха, че ще получат много по-малко пари при пенсионирането си.От тази година влязоха в сила промени, които според последните анализи на НОИ ще ощетят 31% от новите пенсионери тази година. Причината е, че т. нар. \"индивидуален коефициент\", който участва в пенсионната формула, се изчислява по нов начин. Според новите правила вече не се избират трите най-силни години преди 1997 г., не влиза и доходът между 1997 г. и 1999 г. Вземат се предвид само осигуровките от 2000 г. насам.Отпадането на трите най-добри години преди 1997 г. е решение от 2015 г., влязло в сила сега. Аргументът за отпадането на другите три е, че тогава не е имало максимален осигурителен доход, регистрите за този период са непълни, а \"стимулите\" за измама - големи. Така се стигало до случаи на нереално високи пенсии.За 31% от новите пенсионери тази година \"индивидуалният коефициент\" ще е по-нисък средно с 8% спрямо старата формула, а за близо 57 на сто - ще е по-висок с около 4%.По-рано днес председателят на социалната комисия в Народното събрание Хасан Адемов обясни, че намаляване на индивидуалния коефициент за пенсиите ще има при хора, които преди 1997 г. се се осигурявали върху максимални или над максималните осигурителни доходи, а след 2000 г., ако са се осигурявали върху минималния осигурителен доходи, имат периоди, в които не са се осигурявали ", "date": "2019.03.19", "title": "Министър Петков : Премиерът нареди да няма ощетени пенсионери "}
{"url": "http://www.cross.bg/efektivnost-energiiino-energiiinata-1599487.html", "text": "/КРОСС/ Българската стопанска камара - съюз на българския бизнес съвместно с Агенцията за устойчиво енергийно развитие и Софийската енергийна започват изпълнението на дейности по изпълнението на проект по Оперативна програма „Добро управление\". Целта е да се проучат съществуващите практики и често срещаните затруднения в прилагането на законовата нормативна уредба, както и да се съберат предложения за оптимизирането й в областта на енергийната ефективност, да се подобри сътрудничеството между административните структури, неправителствения сектор и предприятията за облекчаване на бизнес средата.Правната и административна структури на енергийната ефективност в България са напълно изградени.Общите пречки при изпълнението на политиките за енергийна ефективност включват:Високи първоначални инвестиционни разходи;Недобра информираност за политиката и законодателството в областта на енергийната ефективност сред бизнеса и гражданите;Недостатъчен капацитет за участие в обществени обсъждания, дискусии и използване на други инструменти за  въздействие;Недостатъчно използване на инструменти като енергийни обследвания, добри практики и бенчмаркинг, ЕСКО услуги (договори с гарантиран резултат), удостоверения за енергийни спестявания  и други.Националните цели в областта на енергийната ефективност към 2020 г. са 16.9 млн.тне първично енергийно потребление и 8.6 млн.тне крайно енергийно потребление.Националната цел от намаляване на първичното енергийно потребление с 41% през 2020 г. спрямо 2005 г. е постигната на 75% (към края на 2017 г.).Индустриалните потребители (промишленост и строителство) имат принос от 28% от брутната добавена стойност в националната икономика и ползват 28% от крайното енергийно потребление. Числов измерител за енергийната ефективност на индустрията е намалението с 29% на потреблението на енергия (КЕП) за десетгодишен период (2007-2017 г.).Положителен ефект от сътрудничеството между БСК, АУЕР и СОФЕНА се очаква в популяризиране и представяне на добри практики и иновативни решения относно енергийния пазар и управлението на енергията;  създаване и поддържане на информационни платформи; изпълнение на задълженията за енергийни спестявания; хоризонтални мерки за енергиен мениджмънт и интелигентни измервания, организационни и поведенчески мерки, систематичен подход за управление на енергията.", "date": "2019.03.19", "title": "БСК стартира проект по енергийна ефективност"}
{"url": "http://www.cross.bg/chetirima-raneni-sled-ataka-s-nozh-v-norvezhko-ychilishte-1599476.html", "text": "/КРОСС/ Въоръжен с нож нападател е ранил учител и трима други души от персонала на училище в норвежката столица Осло днес, съобщи местната полиция, цитирана от Ройтерс.Органите на реда заявиха, че нападателят е задържан, но мотивите му все още не са ясни. И четиримата пострадали са приети в болница с леки наранявания. ", "date": "2019.03.19", "title": "Четирима ранени след атака с нож в норвежко училище "}
{"url": "http://www.cross.bg/fondatziya-plovdiv-kyyumdzhieva-1599475.html", "text": "/КРОСС/ Тютюневият склад, в който е офисът на фондация „Пловдив 2019\", осъмна тази сутрин с хомофобски надписи, които вече са почистени. Сигналът за вандалския акт е подаден в полицията и в Общината.Вероятната причина за случилото се е финансираният от фондацията проект „Балканска гордост\", който представя фотографии, артефакти и аудио-визуални инсталации от прайд шествията в големите балкански градове, включително София.Негов автор е фондация „Глас\", която организира гей парада в София.Заради този проект от ВМРО и БСП поискаха оставката на артдиректора на „Пловдив 2019\" Светлана Куюмджиева.Това е чист вандалски акт срещу една сграда на 100 години, това заяви артдиректора на „Пловдив 2019\" Светлана Куюмджиева. Тя подчерта, че гей парад няма да има в Пловдив, а изложба в рамките на програмата на фондация Пловдив 2019. Куюмджиева се пошегува, че един от надписите срещу нея е един от малкото случаи, в които фамилията й е правилно написана. Според нея за сега няма индикации проектът на фондация Глас да не се проведе. ", "date": "2019.03.19", "title": "Офисът на \"Пловдив 2019\" осъмна с хомофобски надписи "}
{"url": "http://www.cross.bg/prezident-ykraiina-moskva-1599474.html", "text": "/КРОСС/ В Кремъл биха искали постът президент на Украйна да бъде зает от трезво преценяващ реалността и политически мъдър човек. Това заяви днес говорителят на руския президент Дмитрий Песков, цитиран от РИА Новости. Според него Москва ще бъде доволна да види начело на Украйна лидер, „който да не е президент на войната, а президент на мира\". Тъй като за Русия е важно да изгради двустранни отношения с всички съседни държави.При действащия президент Петро Порошенко отношенията между Москва и Киев бяха лишени от всякакви перспективи, каза Песков.По-малко от две седмици преди изборите за държавен глава в Украйна на 31 март в анкетите продължава да води антисистемният кандидат Владимир Зеленски. 41-годишният актьор играе президента на страната в сериала „Слуга на народа\" и е издигнат от партия със същото име, която бе регистрирана преди година.Скорошен сондаж отрежда второто място на бившата премиерка Юлия Тимошенко, следвана с минимална разлика от Петро Порошенко.Ако никой от тях не успее да спечели на първи тур, втори ще има на 21 април. ", "date": "2019.03.19", "title": "Кремъл би искал политически мъдър президент на Украйна "}
{"url": "http://www.cross.bg/rityal-plovdivchanka-blagopolychie-1599477.html", "text": "/КРОСС/ Възрастна пловдивчанка „плати\" 4 500 лева за ритуал за благополучие. 85- годишната баба поканила в дома си непозната жена, за да извърши ритуала.След като гадателката си тръгнала жената констатирала липсата на парите и подала сигнал във Второ РУ. По случая е образувано досъдебно производство.Авторката на посегателството се издирва. ", "date": "2019.03.19", "title": " 4 500 лева даде възрастна пловдивчанка за ритуал за благополучие"}
{"url": "http://www.cross.bg/kaloyan-pargov-gerb-1599479.html", "text": "/КРОСС/ Крайно време е кметът Йорданка Фандъкова и ГЕРБ да обърнат внимание на проблемите на шофьорите и да започнат да ги решават, вместо всеки ден да дават оценки на БСП и предизборно да ни обвиняват в популизъм и във всичките грехове на света. Това каза председателят на БСП - София и на групата на социалистите в СОС Калоян Паргов по повод изказвания на столичния кмет в последните дни.\"Нещо не разбирам. Ако нашата подкрепа за работещите в градския транспорт беше популизъм, защо кметът лично по спешност увеличи заплатите на шофьорите с извънреден доклад на миналата сесия, попита Калоян Паргов. - Ако кметът и ГЕРБ си вършеха работата, хората нямаше да протестират и да търсят БСП за помощ. Какъв популизъм може да бъде това?!\".Калоян Паргов добави, че с колегите му от групата на БСП в СОС и в градската организация ще продължат да помагат на гражданите, въпреки опитите на ГЕРБ да манипулират и изкривяват фактите. \"Това очевидно е единственият начин да принудим управляващите да си вършат работата, която им е задължение, коментира той. - След като 10 години работиха за собствения си имидж, убеждавайки хората, че работят за тях, резултатите наистина станаха видими в последните година-две. Да докарат ватманите и шофьорите в градския транспорт до ситуация на нетърпимост, да умират по време на работа, да допуснат дружествата да останат без водачи и да се оправдават сега, че това е проблем на цяла Европа, това ако не е пълно безхаберие...\".Председателят на столичните социалисти подчерта, че за разлика от ГЕРБ, представителите на БСП винаги са били на разположение на гражданите и са полагали усилия да помагат за решаването на проблемите им, дори в ролята си на опозиция. \"А после гледам как Цветан Цветанов и Йорданка Фандъкова се хвалят колко работели за гражданите и как останалите партии си били приписвали техните заслуги, коментира Калоян Паргов. - Бих им препоръчал да се постараят да си свършат работата и да оставят хората сами да преценят чия е заслугата. С вота си през есента\". ", "date": "2019.03.19", "title": "Калоян Паргов: Време е Фандъкова да спре да раздава оценки на БСП"}
{"url": "http://www.cross.bg/pensiite-dobavki-donchev-1599480.html", "text": "/КРОСС/ Имаме амбицията да осигурим 50-53 млн. лв. за великденски добавки за пенсионерите, каза пред журналисти в Министерския съвет вицепремиерът Томислав Дончев. Той съобщи, че това вероятно ще бъде взето като решение още тази седмица.Добавките към пенсиите за Великден и Коледа са традиционни. За последните коледни добавки правителството осигури почти 52 млн. лева, а ги получиха 1 290 600 пенсионери. Допълнителната сума обикновено е в размер на 40 лева и се изплаща на пенсионери, на които пенсията или сборът от пенсиите заедно с добавките и компенсациите към тях е в размер до 348 лева включително, т.е. до размера на линията на бедност за 2019 година. През 2018 г. прагът на бедност беше 321 лв.Преди да се вземе решението за празнични добавки към пенсиите финансовият министър Владислав Горанов обикновено обяснява ситуацията така: \"Работим върху това, правят се изчисления. Вижда се, че от трансферите за Държавното обществено осигуряване е реалистично да се очакват спестяванията, което да даде възможност на правителството в тази посока\".Томислав Дончев участва днес в срещата с премиера, социалния министър, управителя на НОИ, представители на синдикатите по темата за промяна в пенсионната формула и влиянието й върху размера на пенсиите. След срещата се разбра, че премиерът Бойко Борисов е наредил да не се допуска ощетяване на нито едно лице, като разговорите за това как да се изпълни това поръчение, ще продължат. По новите правила се очаква за около 60% от бъдещите пенсионери пенсиите да се увеличат, за 11% да няма промяна, но за близо 30% - да намалеят.\"Искам ясно да кажа, че всички интерпретации, спекулации, че ще има намаляване на пенсиите са неверни. Те не са неточни, те са неверни. Никой няма право да намалява пенсиите не на 30%, не на 1%, на един български пенсионер\" заяви Дончев. \"Най-важното е да успокоим хората, за които пенсията е единственият доход. Позволете ми да го кажа за трети път - няма да има намаляване на пенсиите на нито един български пенсионер\", категоричен е вицепремиерът. ", "date": "2019.03.19", "title": "Правителството ще отпусне великденски добавки за пенсионерите"}
{"url": "http://www.cross.bg/evro-sala-miliona-1599482.html", "text": "/КРОСС/ Италианската опера \"Ла Скала\" ще върне повече от 3 милиона евро в Саудитска Арабия, след като договорката за финансиране с кралството предизвика негативна обществена реакция, съобщи БиБиСи (BBC). Планът щеше да позволи на саудитския министър на културата да заеме място в борда на миланската \"Ла Скала\".Сделката за партньорство беше критикувана от обществени групи за защита на правата и от политици.Докладът за спазването на човешките права от Саудитска Арабия е под внимателно наблюдение след убийството на журналиста Джамал Кашоги в саудитското консулство в Истанбул през октомври.\"Ние единодушно решихме да върнем парите\", заяви пред журналисти президентът на операта Джузепе Сала, който е и кмет на Милано, след заседание на борда в понеделник. \"Ще видим дали има други възможности за сътрудничество\", каза Сала.Вече получените 3 милиона евро са първи транш в рамките на предложение за петгодишно партньорство със саудитското министерство на културата на стойност 15 милиона евро. Но планът предизвика остри критики, включително от членове на управляващата в Италия партия Лига.Лидерът на партията и вицепремиер Матео Салвини призова операта да отмени сделката, а управителят на област Ломбардия, който също е член на Лига, поиска творческият директор на операта Александър Перейра да бъде уволнен.Джузепе Сала обаче каза, че Перейра, който е договорил сделката, ще запази работата си. ", "date": "2019.03.19", "title": "Миланската \"Ла Скала\" разваля сделка за €15 млн. с Рияд и връща €3 млн. "}
{"url": "http://www.cross.bg/pensiyata-pelin-yvrezhdaniya-1599481.html", "text": "/КРОСС/ Криминално проявена, откраднала пенсията на мъж с увреждания, е задържана след активни действия на елинпелинските полицаи Работата по случая започнала на 7 март, когато в РУ- Елин Пелин постъпил сигнал, че жител на с. Лесново е станал жертва на джебчийска кражба в размер на 300 лева. Тъй като потърпевшият имал загуба на говор след претърпян инсулт, служителите на реда изяснили с помощта на негови близки, че престъплението е било извършено около 9.30 часа, непосредствено след като той е получил пенсията си. Криминалистите предприели активни оперативно-издирвателни действия, включително и преглед на записи от охранителни камери. В хода на разследването било изяснено, че мъжът  бил заговорен в центъра на селото от група жени и докато отвличали вниманието му, една от тях ловко извадила парите от джоба на якето му. Съвсем скоро самоличността й била установена и криминално проявената извършителка от Луковит попаднала в полицейския арест за срок до 24 часа. В снетите й сведения 37- годишната направила пълни самопризнания за деянието си. Служители на РУ- Елин Пелин посетиха възрастния човек в дома му и лично му предадоха отнетата сума.", "date": "2019.03.19", "title": "Джебчийка открадна пенсията на мъж с увреждания"}
{"url": "http://www.cross.bg/nyama-fandukova-dopysna-1599478.html", "text": "/КРОСС/ Кметът на София Йорданка Фандъкова отправи критика към фирмата, която ремонтира градинката до Народното събрание.Заради некачественото изпълнение ще бъде спрян договорът, докато изпълнителят не отстрани дефектите, категорична е Фандъкова:\"Как няма да съм ядосана? Това е абсолютно възмутително. Няма как да се съглася с твърденията на изпълнителя, че двете градинки са готови. Категорично няма да допусна да се платят пари за недобре свършена работа. Нито общината, нито кметът редят павета, но няма да допусна и ще защитя по всякакъв начин европейските средства, които с толкова труд успяхме да осигурим за тези проекти\". ", "date": "2019.03.19", "title": "Фандъкова критикува фирмата, ремонтирала градинката пред парламента "}
{"url": "http://www.cross.bg/partii-otcheti-smetnata-1599483.html", "text": "/КРОСС/ Сметната палата напомня на политическите партии, че до 31 март трябва да представят финансовите си отчети за 2018 г. и декларациите по образец със списъци на физическите лица, направили дарения. Тъй като крайният срок през тази година се пада в неделя, последната възможност за партиите да предадат отчетите си, е 1 април, понеделник.  Информация и образци на необходимите документи могат да се намерят в интернет страницата в раздела „Контрол-партии\".Две седмици преди крайния срок само 29 партии от всичките 131 регистрирани към момента партии, които са задължени да представят отчетите си пред Сметната палата, са го направили.Финансовите отчети трябва да се представят в Сметната палата на хартиен и електронен носител. Това задължение се отнася за всички регистрирани партии, които не са прекратили дейността си с влязло в сила решение на Софийския градски съд.През 2018 г. е прекратена дейността на 19 партии по информация от регистъра на политическите партии в Софийски градски съд (към днешна дата).Съгласно Закона за политическите партии, годишен финансов отчет, който не отговаря на изискванията относно формата, съдържанието и начина на представянето му, както и когато не е придружен с декларацията със списъка на дарителите, се смята за неподаден.До 15 април Сметната палата ще публикува на интернет страницата си представените от политическите партии финансови отчети за 2018 г. и списъците на дарителите им, наименованията на партиите, които не са подали отчети в срок, както и списък на партиите, получили държавна субсидия през предходната година.Последиците от непредставяне или непредставяне в срок на годишните финансови отчети и декларациите със списък на дарителите, са:- налагане на  имуществена санкция на политическата партия в размер от 5 000 до 10 000 лв.;- загубване правото на държавна субсидия до провеждането на следващи избори за народни представители;- възможност  Софийският градски съд да постанови разпускане на политическата партия, когато не са представени в Сметната палата годишни финансови отчети  за две последователни години.", "date": "2019.03.19", "title": "До края на март политическите партии подават годишни отчети в Сметната палата"}
{"url": "http://www.cross.bg/tzvetanov-gerb-plosht-1599486.html", "text": "/КРОСС/ Нов апартамент на цял етаж в една от най-луксозните сгради в София - това е новата придобивка на зам.-председателя на ГЕРБ Цветан Цветанов. В колекцията му от недвижими имоти, освен с жилище, се обогатява и с „ВИП асансьор\", който отвежда шефа на ПГ на ГЕРБ и семейството му от личния им гараж в сградата директно в дома им, . Разкритието е направено съвместно с експерти на гражданската организация „Антикорупционен фонд\".Цветан Цветанов се е сдобил с новия апартамент през  2018 г., като е прехвърлил на фирмата-строител на новия имот два от своите стари апартаменти. И макар на практика имотите му да са намалели с един, имуществото на председателя на ПГ на ГЕРБ се е увеличило значително. Сделката поражда редица въпроси, като най-смущаващият от тях е, как квадратният метър в лускозната сграда излиза на семейство Цветанови едва 627 евро, при положение, че цените там започват от 2600 евро на кв. м.От \"Свободна Европа\" са отправили писмено този въпрос към лидера на ГЕРБ в НС, но не са получили отговор. За сметка на това се е потвърдила автентичността на документите, с които медията разполага.Апартаментът на Цветанов се намира в наградената през 2017 г. „Сграда на годината\". Това е кооперация на фирма „Артекс\" на име „Летера\", известна още като „Къщата на буквите\". Зданието се намира в столичния квартал \"Изток\", на улица „Латинка\".Апартаментът е разположен на последния, шести етаж и заема площ от от 240 кв. м. Към него има и двоен гараж и преддверие с „ВИП асансьор\". Така новата недвижима собственост на заместник-председателя на ГЕРБ се оказва с обща площ от малко над 315 кв. м.За да се сдобие с апартамента в лускозната сграда, Цветанов разменя с „Артекс\" две от старите си жилища на улица „Елемаг\" в кв. „Изток\", като приписва на фирмата 190 кв. м. жилищна площ и две паркоместа. Освен това бившият вътрешен министър доплаща 100 000 лева на строителната фирма.Замяната е извършена на стойността на данъчната оценка на новия имот, която е 386 654 лева (в тази сума влизат двата стари апартамента с паркоместа и доплатените от Цветанов 100 000 лева). Изчисленията показват, че по документи новият имот е с цена 1227 лева на кв. м.Данъчната оценка съществено се различава от пазарната цена на подобни имоти, констатират експертите на гражданската организация „Антикорупционен фонд\", с които \"Свободна Европа\" работи заедно за установяване на фактите.В подкрепа на този извод са и медийни твърдения на директора на \"Артекс\" Весела Мирянова, която заявява, че имотите им се продават на цени, достигащи до 3000 евро за кв. м. Което означава, че цената, която семейството на заместник-председателя на ГЕРБ е постигнало е с 2400 евро по-малко от обичайните.Имотите на Цветан Цветанов влязоха в общественото внимание през 2010 година. Тогава стана известно, че само за две години семейството на бившия вътрешен министър е придобило с неясно данъчно минало 6 недвижими имота в София през 2007 и 2008 година с обща площ 358 квадратни метра и на обща стойност над 462 000 лева. През 2013 г. последва и данъчна проверка на Цветанов, която не установи нарушение. Но пък бившият шеф на Националната агенция по приходите (НАП) - Красимир Стефанов стана депутат от ГЕРБ. ", "date": "2019.03.19", "title": "Цветан Цветанов си купил нов луксозен апартамент"}
{"url": "http://www.cross.bg/nakazanie-smurtnoto-erdogan-1599485.html", "text": "/КРОСС/ Турският президент Реджеп Тайип Ердоган днес за пореден път изрази готовност за връщане на смъртното наказание в Турция, предаде ТАСС, цитирана от БТА. Допуснахме грешка, когато отменихме смъртното наказание. Струва ми се, че това е било грешка. Защо? В нощта на 15 юли (2016 г., при опита за преврат) загинаха 251 наши граждани, войници, полицаи. Даже ако те (превратаджиите) прекарат живота си зад решетките (при строг режим), ме дразни фактът, че трябва да ги храним. Ако в тази връзка парламентът ни вземе решение за връщане на смъртното наказание, аз ще го одобря, каза Ердоган, който говори на предизборен митинг в град Ерегли, информира турската телевизия НТВ.През август миналата година турският лидер изрази готовност за връщане на смъртното наказание в Турция.Дискусиите за връщането на смъртното наказание в Турция бяха възобновени след опита за преврат на 15 юли 2016 г. Президентът не изключва възможността за провеждане на референдум по този въпрос.Ердоган и днес коментира терористичния акт в Нова Зеландия, при който в две джамии бяха избити 50 мюсюлмани, а а много други ранени.\"Ако правителството на Нова Зеландия не направи това, което е необходимо, ние ще го направим. В такъв случай ще водим преговори с правителството на тази страна. Терористът трябва да понесе най-сурово наказание\", добави Ердоган.Турски медии съобщиха за трима ранени турски граждани при стрелбата. Депутати от основната турска опозиционна Народнорепубликанска партия (НРП) пък заминават за новозеландския град Крайстчърч, където миналата седмица бяха извършени нападения срещу две джамии, предаде междувременно Анадолската агенция.Заместник-председателят на НРП Юнал Чевикйоз съобщи вчера, че трима народни представители от формацията, които ще посетят двете джамии. Ако има възможност, те ще посетят нашите граждани, които бяха ранени при нападенията, посочи той. ", "date": "2019.03.19", "title": "Eрдоган: Отмяната на смъртното наказание беше грешка"}
{"url": "http://www.cross.bg/grazhdanite-obshtestveno-problem-1599492.html", "text": "/КРОСС/П О З И Ц И ЯНА ОМБУДСМАНА НА РЕПУБЛИКА БЪЛГАРИЯКато национален омбудсман заявявам категоричната си позиция срещу новата формула за изчисляване на пенсиите, която по данни от Националния осигурителен институт ще ощети над 31% от гражданите, които се пенсионират след 1 януари 2019 г.За този проблем алармирах още през октомври 2018 г. в становището си по проекта за Закон за бюджета на държавното обществено осигуряване ( тук: ), адресирано до председателя на Народното събрание и председателите на парламентарните комисии по труда, социалната и демографска политика и по бюджет и финанси.В позицията си предупредих, че при изчисляване на размера на пенсиите, с проекта се предвижда да се вземат предвид само доходи след 1 януари 2000 г., вместо от 1997 г., т.е. от момента, когато реално действа електронният регистър на НОИ. По този начин гражданите освен с невъзможността за избор на най-благоприятни години след 1997 г., са лишени и от допълнително още три години осигурителен доход.В същото становище настоях всички важни решения и нормативни промени, особено тези, свързани с реформирането на такъв деликатен сектор като държавното обществено осигуряване, да бъдат извършвани по нормативно установения ред, след обществено обсъждане, както и при наличие на предварителна оценка на въздействието. От началото на годината в институцията на омбудсмана са постъпили жалби от засегнати граждани по същия проблем, за което своевременно съм сезирала министъра на труда и социалната политика.За съжаление предупрежденията ми не бяха взети предвид и резултатът е налице - силно обществено напрежение, тревога и обострено чувство за погазена справедливост и ограбване на осигурителния доход на гражданите. На този фон предварителните данни на НОИ за „неутрален ефект\" от новата формула, въведена „на тъмно\", са безпочвени, най-малкото защото тя ще засегне над 31 % от бъдещите пенсионери. По информация на НОИ през 2019 г. над 67 000 души ще придобият право на пенсия за осигурителен стаж и възраст, като от тях ощетени с по-ниски пенсии ще бъдат над 31%  или близо 21 000 души.Като решение на възникналия проблем смятам, че трябва да се предостави възможност за гражданите да имат право на избор по коя формула да бъде определен размерът на пенсиите им. В случай, че не бъдат предприети законодателни промени за разрешаването на проблема, в качеството си на омбудсман ще сезирам Конституционния съд за установяване на противоречието на нормата с Конституцията на Република България. ", "date": "2019.03.19", "title": "Мая Манолова: Дайте право на гражданите да избират формулата за пенсионирането си"}
{"url": "http://www.cross.bg/skatov-alpinistut-vsichko-1599467.html", "text": "/КРОСС/ Алпинистът веган Атанас Скатов атакува третия по височина връх в света - Канчендзьонга със своите 8586 метра.По думите му осемхилядникът е в труден район, а маршрутът е опасен.„Аз не обичам да проучвам върховете предварително, и сега е така - не съм го проучвал. Искам да отида и да усетя всичко сам\", каза Скатов в предаването „Тази сутрин\" по bTV.„Това ще ми бъде 17-а експедиция, макар че никога не можеш да бъдеш в максимална степен подготвен, винаги може да има изненади. Но трябва да се мисли позитивно, вярвам, че всичко ще бъде идеално и ще успея\", подчерта алпинистът.Той смята да се катери без употреба на изкуствен кислород, което ще направи начинанието още по-трудно. „Но когато планината реши да те допусне, тя ще те допусне до върха и ще се върнеш жив и здрав\", убеден е той.Връх Канчендзьонга е бил изкачван от Боян Петров. ", "date": "2019.03.19", "title": "Алпинистът Атанас Скатов атакува третия по височина връх в света "}
{"url": "http://www.cross.bg/bulgariya-fotoizlozhba-ata-1599455.html", "text": "/КРОСС/ Фотоизложба „България в НАТО\" ще бъде представена в Народното събрание по повод 15-ата годишнина от членството на България в Алианса. Експозицията, която е организирана от Комисията по отбрана със съдействието на Националния военно-исторически музей, ще бъде открита на 20 март 2019 г. в 11.30 часа в Северното фоайе.Изложбата е в рамките на Парламентарно измерение на отбелязването на 15-ата годишнина от присъединяването на Република България към НАТО.Фотографиите са правени от български военнослужещи при участието им в мисии и операции на Алианса. ", "date": "2019.03.19", "title": "Фотоизложба „България в НАТО“ ще бъде открита в Народното събрание"}
{"url": "http://www.cross.bg/kristofur-ministur-sreshta-1599459.html", "text": "/КРОСС/ Между правоохранителните органи на България и ФБР е установено стратегическо партньорство, което имаме готовност да развиваме и задълбочаваме, бяха единодушни в оценката си министър Младен Маринов и директорът на ФБР Кристофър Рей. Официалната програма на визитата в САЩ започна със среща във ФБР.  Двамата обсъдиха продължаване на оперативното взаимодействие по конкретни случаи, както и съвместната работа по противодействие на киберпрестъпността. Те оцениха като забележителни постигнатите резултати. Установили сме редовен обмен на информация, в това число в борбата с международния тероризъм и продължаваме съвместната си работа, заяви директорът на ФБР. В този контекст министър Маринов изрази надежда за продължаване на обучението и техническата помощ за укрепването на капацитета на ГДБОП за борба с киберпрестъпността. Той отправи покана към Кристофър Рей за участие в откриването на предстоящата през септември т.г. в София конференция на випускниците на ФБР. Тогава  България ще бъде домакин на годишната среща на Европейската секция на Асоциацията на завършилите Академията на ФБР (FBINAA).", "date": "2019.03.19", "title": "Работна среща на министър Младен Маринов и директора на ФБР Кристофър Рей "}
{"url": "http://www.cross.bg/mladite-bulgari-hristov-1599468.html", "text": "/КРОСС/ През 2019 г. стартира нова кампания на „Движение за национална кауза\"(ДНК), съобщи в предаването „Тази сутрин\" Иван Христов от обществения съвет на кампанията.Тя започва 19 март и има за цел да мотивира младите хора да станат родители, без да отлагат момента. Също да им помогне да вземат информирано решение за това какви рискове крие закъснялото родителство и да постави на дневен ред нови практики за взаимодействие между бизнеса и младите българи у нас и по света.Първата стъпка в тази посока ДНК прави като създава Обществен съвет. В него участват родолюбиви и успешни българи с различни професии и успешна кариера, които ще бъдат мотора на неправителствената организация. Това са Милен Врабевски, Радослав Янков, Владо Николов, Калоян Георгиев, Димитър Цоцорков, Димо Спасов, Пенко Пенков, Иван Христов и Андрей Арнаудов ", "date": "2019.03.19", "title": "Нова ДНК кампания ще поощрява младите хора у нас да станат родители"}
{"url": "http://www.cross.bg/pytin-krim-kiev-1599469.html", "text": "/КРОСС/ Руският президент Владимир Путин проговори на украински, предаде Риа новости.  На голям митинг в Крим, Путин отправи въпрос към управляващите в Киев на техния език. \"З глузду з'їхав, чи шо?\", каза руския президент, което се превежда като \"Да не сте си загубили ума\"?Путин заяви, че руският и украинският народ не са в конфликт, а просто Кремъл не може да комуникира със сегашните управляващи в Киев. Президентът на Русия е в Крим по повод 5 години от установяването на руска власт над полуострова.Той официално откри нова топлоелектрическа централа, която да даде енергийна независимост на Крим от Украйна, а след свечеряване, отиде на тържествен митинг. ", "date": "2019.03.19", "title": "Путин проговори на украински "}
{"url": "http://www.cross.bg/holivyd-tarantino-andzhelis-1599471.html", "text": "/КРОСС/  Сони Пикчърс\" публикува първия официален постер към предстоящия филм на Куентин Тарантино \"Имало едно време в Холивуд\", който бе обявен за пръв път през февруари 2018 г. и e с насрочена премиера за 26 юли тази година.На постера са основните звезди - Брад Пит и Леонардо ди Каприо, облечени в стил 60-те и изобразяващи съответно героите си Клиф Буут и Рик Далтън. Това е първият филм, в който двамата си партнират.Тарантино, който е режисьор, продуцент и сценарист на проекта, казва пред \"Холивуд рипортър\", че това е \"история, която се развива в Лос Анджелис през 1969 г., в апогея на хипарския Холивуд\". Той допълва още, че е работил по сценария пет години, а и е живял в Лос Анджелис през по-голямата част от живота си, включително и през 1969 г., когато е на седем години. Режисьорът споделя, че се вълнува да разкаже история за онзи Лос Анджелис и Холивуд, който вече не съществува. \"Не мога да бъда по-щастлив и за динамичния екип на Ди Каприо и Пит като Рик и Клиф\", казва още Тарантино. Във филма се включва и Марго Роби в ролята на покойната актриса Шарън Тейт. ", "date": "2019.03.19", "title": "Леонардо ди Каприо и Брад Пит в новия филм на Тарантино \"Имало едно време в Холивуд\""}
{"url": "http://www.cross.bg/gradove-myasto-minalata-1599456.html", "text": "/КРОСС/ Париж, Сингапур и Хонконг оглавиха заедно класация за най-скъпите за живот градове, предаде Би Би Си. За първи път три града споделят първото място в 30-годишната история на проучването на „Икономист интелиджънс юнит\", което сравнява цените в 133 населени места.Френската столица миналата година бе на второ място.Авторът на доклада Роксана Славчева посочва, че Париж е в челната десетка от 2003 г. и е „изключително скъп\" за живот. Средната цена на дамска подстрижка например е 119,04 долара. За сравнение тя струва $73,97 в Цюрих и $53,46 в Осака.„Европейските градове имат по-високи цени за домакинство, лична грижа и в категория забавление\", отбелязва Славчева.След трите класирани на първо място следват градовете Цюрих, Женева, Осака, Сеул, Копенхаген, Ню Йорк, Тел Авив и Лос Анджелис.Най-евтиният град пък е венецуелската столица Каракас, където едно кафе струва $0,62. Преди него са Дамаск и столицата на Узбекистан Ташкент.София се е издигнала с 29 места в сравнение с миналата година до 90-та позиция заради увеличението на цените на хранителни стоки, комунални услуги и на забавленията. ", "date": "2019.03.19", "title": "София е 90-а в класация за най-скъпи градове"}
{"url": "http://www.cross.bg/zagora-stara-iiovcho-1599454.html", "text": "/КРОСС/ Мизерия в родилното отделение. Запечатаха стая и тоалетна в АГ болница в Сара Загора след сигнал в рубрика ни „Моята новина\". Екип на NOVA отиде на място, за да провери при какви условия се раждат децата там. Падаща мазилка, счупени тръби, мръсни тоалетни и липса на топла вода. Такива стаи посрещат родилките в Стара Загора.Да, тази стая, която беше показана, е една от стаите, които съществуват в АГ комплекса. Разпоредена е проверка. На база на тази проверката е запечатана стаята, за да не се извършва лечебно диагностична дейност вътре. Пациентите са пребазирани в другите стаи на болничния комплекс. Сградата разполага с достатъчно такива. Условията не са луксозни, но са нормални и позволяват извършване на лечебна дейност. И да се надяваме, че това няма да продължи прекалено дълго време, заяви директорът на УМБАЛ „Проф. Стоян Киркович\"  проф. д-р Йовчо Йовчев.Ремонт там не е правен от 2011 година. До седмици обаче щяло да бъде готово новото АГ отделение в университетската болница. Старата болница ще бъде закрита.Тя ще престане да съществува въобще като част от структурата на УМБАЛ \"Проф. Д-р Ст. Киркович\", т.е. няма да извършваме в нея повече лечебна дейност, заяви проф. д-р Йовчо Йовчев.Липсата на ремонт директорът обяснява с липсата на пари. На никой не му е приятно да се лекува в едни условия, които са от далечната 2011 година. На мен също не ми е приятно да излизам с репортажи, че виждате ли условията не са толкова благоприятни за лечение, но за разлика от други лечебни заведения, ние нямаме доплащане на услугата. Ако парите, които можеха да бъдат събирани от гражданите под формата на платено раждане, сигурно щяха да стигнат и за ремонт на съществуващата АГ сграда, каза още д-р Йовчо Йовчев.За миналата година в АГ болницата в Стара Загора са се родили над 1200 деца. ", "date": "2019.03.19", "title": "Запечатаха мизерни стаи в АГ - болницата в Стара Загора"}
{"url": "http://www.cross.bg/kyustendil-prokyratyra-dzhambazki-1599450.html", "text": "/КРОСС/ Прокуратурата започна разследване на членове на скандално известна фамилия на Гольовците. Кланът е в основата на побоя в Кюстендил от миналия месец, при който има един убит български гражданин, а много са ранени.Тогава българският евродепутат и заместник-председател на ВМРО Ангел Джамбазки и общинският съветник, председател на „Патриоти за София\" в Столичния общински съвет Карлос Контрера внесоха сигнал до главния прокурор Сотир Цацаров, министъра на вътрешните работи Младен Маринов и председателя на КПКОНПИ Пламен Димитров относно богатото криминално досие на „Гольовците\" и с настояване да започне разследване срещу членове на клана за различни престъпления.В отговора на главния прокурор на сигнала на Джамбазки и Контрера се казва, че е образувана проверка срещу лица, живущи в кв. „Изток\" - гр. Кюстендил. Както и че Окръжната прокуратура - гр. Кюстендил ще възложи проверка на отдел „Противодействие на икономическата престъпност\" в ОД на МВР гр. Кюстендил за лихварство, сводничество, търговия с наркотични вещества и акцизни стоки, неистински ТЕЛК решения. От пространен отговор на Окръжна прокуратура - Кюстендил става ясно, че в махалата са установени множество нарушения на данъчното законодателство, а материалите са отделени в нарочна преписка, като е възложено на МВР и Районна прокуратура - Кюстендил да образува наказателни производства по събраните данни.От началото на месец март резултатите и по отношение на фалшивите ТЕЛК решения са вече налице. Районната прокуратура - гр. Кюстендил върна писмо до Ангел Джамбазки и Карлос Контрера, в което се казва, че по подадения от тях сигнал е възложена проверка. Тя е относно издадени НЕЛК и ТЕЛК решения на лица от гр. Кюстендил, кв. „Изток\".Резултат и отговори се чакат, а те са ясни от години - „Гольовци\" са организирана, йерархична структура, която от десетилетия се занимава с противообществена дейност. Припомняме, че малко след случая в Кюстендил в столичния квартал „Орландовци\" се проведе специализирана полицейска операция срещу част от клана „Гольовци\", при която бяха задържани 14 лица, в т.ч. и двама служители на 2-ро РУ за покровителство на организираната престъпна група. ", "date": "2019.03.19", "title": "След сигнала на ВМРО прокуратурата погна „Гольовците“"}
{"url": "http://www.cross.bg/sledva-proekta-obrazovanie-1599457.html", "text": "/КРОСС/ Българската стопанска камара подкрепя необходимостта от съществени промени в условията за получаване на социални помощи и обвързването им с участие в различни форми на ограмотяване, придобиване на начално и основно образование, и професионална квалификация, като представяме следните бележки и предложения по цитирания законопроект:В §1 от проекта, получаването на месечни социални помощи е обвързано с полагане на общественополезен труд, участие в програми за ограмотяване, повишаване на квалификацията или прилагане на мерки за въздействие и превъзпитание. Това общо правило изключва жените в майчинство, които нямат статут на трайно безработни лица, но за които са оценени съответни образователни и квалификационни потребности. Припомняме, че редица изследвания на МОТ определят публичните разходи за образование на жените-майки, особено на тези с т. нар. ранни раждания, като  инвестиции с най-висока социална и икономическа обществена възвращаемост. В тази връзка, предлагаме всички майки до определена навършена възраст - напр., 40-45 г., за които са установени значителни образователни и квалификационни дефицити - липса на начално и основно образование и базова професионална квалификация, съответно - са дефинирани специфични цели и задачи в индивидуални планове за действие по чл. 19 на Закона за насърчаване на заетостта или по новата ал. 5 на чл. 12б, предложена с §2 на проекта на ЗИД на ЗСП,  да бъдат обхванати в курсове за ограмотяване и/или повишаване на квалификацията. След допълнителна оценка следва да бъдат осигурени необходимите бюджетни и човешки ресурси за поемане на дневната грижа за отглежданите деца по време на участие на техните майки в образователни и квалификационни курсове в системата на училищното  образование, избрани ЦПО или други подходящи сгради, осигурени от общините. Допълнително следва да бъде специфицирана минимална възраст на отглежданите деца, след която задължително се прилагат съответните мерки като условие за получаване на съответните социални помощи. Това ще допринесе за ефективна реализация на тази целева група на пазара на труда, за подобряване на равнището на образованост и социализация на децата в техните семейства, за ограничаване на ранното отпадане от образователната система,  респ. - за изпълнение на специфичните препоръки и други ангажименти на страната към ЕС. Повишаването на образованието и квалификацията на майките с т. нар. ранни раждания ще спомогне също за ограничаване на мащабите на разширяващата се маргинализация и на броя на икономически неактивните и безработни лица. В по-общ план, кръгът на обхванатите лица, също така, не следва да бъде ограничаван само до регистрираните в бюрата по труда трайно безработни лица.2.\tВ §2 се предлага създаване на нова ал. 5 към чл. 12б. Необходимо е да бъде направено разграничение между съдържанието на посочената \"ежегодна оценка\", която съдържа констатираните потребности на целевите групи, и „плана за действие\" по смисъла на чл. 19 от Закона за насърчаване на заетостта, който съдържа цели и задачи за съответното лице.3.\tВ §3 от проекта липсва уредба на последиците след изтичане на едногодишния срок на 50-процентно намаляване на месечните помощи. Не е уредено дали помощта се прекратява, спира или подновява и при какви условия - например, включване във втори курс за придобиване на следваща (основна) образователна степен или допълваща квалификация.4.\tВ проекта на ЗИД на ЗСП следва да бъдат включени и легални дефиниции на част от използваните понятия, например, за „общественополезен труд\", за да се избегнат бъдещи противоречиви тълкувания, породени от терминологичния апарат на закона.5.\tПредварителната оценка на въздействие към проекта на ЗИД следва да бъде детайлизирана, като бъдат включени количествени и стойностни оценки, вкл. на потенциална численост на основните целеви групи, необходимите бюджетни средства, оценените ползи и др.  ", "date": "2019.03.19", "title": "Становище на БСК по Закона за социалното подпомагане"}
{"url": "http://www.cross.bg/yefa-ronaldo-simeone-1599460.html", "text": "/КРОСС/ Европейската футболна централа УЕФА ще глоби Кристиано Роналдо за непристойно поведение на заседанието си на 21 март, съобщава Би Би Си.Нападателят на Ювентус ще бъде санкциониран за неприличен жест след като отбеляза третия си гол при победата с 3:0 срещу Атлетико (Мадрид) на осминафиналите на Шампионската лига миналата седмица.Роналдо демонстративно се хвана за гениталиите, като по този начин копира жеста на треньора на Атлетико Диего Симеоне от първата среща в Мадрид, завършила 2:0 за „дюшекчиите\".УЕФА санкционира Симеоне 20 000 евро за поведението му. Очаква се глобата на 34-годишният португалец да е подобна. ", "date": "2019.03.19", "title": "УЕФА ще глоби Роналдо за непристойно поведение "}
{"url": "http://www.cross.bg/tehnologiite-dnes-oblastta-1599461.html", "text": "/КРОСС/ „Жената днес\" - най-авторитетното българско списание със 75-годишна история, ще бъде домакин на визионерска среща за жените, технологиите и времето - най-ценният ресурс днес. Заедно с Женския форум за идеи ви каним на един умен разговор за бъдещето под мотото „Жени. Технологии. Време\" на 21 март от 10.00 ч. в Литературен клуб „Перото\", НДК.Събитието ще бъде открито от вицепрезидента на България г-жа Илияна Йотова. Ще бъдат представени за първи път и резултатите от социологическо проучване на „Галъп Интернешънъл\" по поръчка на Samsung и „Жената днес\" за  нагласите и навиците на българите спрямо технологиите в живота им, както и за връзката „жени-технологии-време\".Форумът „Жени. Технологии. Време\" ще се състои от три панела, всеки от които ще е посветен на една от трите части на темата. Панелите ще протекат като диалог между участниците с модератор.Модератор на първия дискусионен панел „Жени\" е журналистът и радиоводещ Симеон Колев. В него ще участват: Гергана Паси, посланик на новите технологии, инициатор и основател на Дигиталната Национална Коалиция (ДНК), бивш министър по европейските въпроси; Севдалина Василева, изпълнителен директор и член на УС на Fibank (банката с иновативни продукти в областта на женското предприемачество и дигиталното образование), ментор на предприемачи и стартиращи компании в областта на новите технологии, и Веселка Вуткова, директор „Корпоративни комуникации\" във VIVACOM, с предишен опит в Sony Mobile Communications, Германия, като регионален мениджър на международните комуникационни кампании на японския гигант за Централна и Източна Европа, Близкия изток и Африка.Вторият панел, кръстен „Технологии\", ще бъде модериран от Соня Славчева, комуникационен специалист и блогър в областта на технологиите. В него ще се включат - Лиза Василева, управител на Storytel за България, един от лидерите на европейския пазар на аудиокниги; Мария Пеева, филмов преводач, блогър, автор, майка на четири деца и баба, по-известна в интернет пространството като Мама Нинджа;  д-р инж. Боряна Манолова, главен изпълнителен директор на световния технологичен гигант \"Сименс\" и председател на Съвета на жените в бизнеса; и Нора Кальонска ПР мениджър в OLX, част от глобалната OLX group.Модератор на третия панел „Време\" ще е издателят и журналист Мира Баджева. В тази част от дискусията ще погледнем визионерски на времето и технологиите, ще говорим за дигиталната трансформация, за изкуствения интелект и сложните връзки между човека и машината. В разговора ще участват социолозите Андрей Райчев, Първан Симеонов и психологът Ани Владимирова.Генерален спонсор на събитието е Бритиш Американ Табако България! ", "date": "2019.03.19", "title": "Форум \"Жени. Технологии. Време! Бъдещето днес\" в НДК"}
{"url": "http://www.cross.bg/istoriya-damyanov-igor-1599464.html", "text": "/КРОСС/ Почина министърът на образованието в правителството на НДСВ (2003-2005 г.) доц. д-р Игор Дамянов, съобщи \"24 часа\".Игор Дамянов е роден на 1 август 1953 години в град Лом. Средното си образование е завършил в София; дипломирал се е като историк в СУ \"Климент Охридски\", а от 1985 г. е доктор по история. От ноември 1978 г. е преподавател в катедра \"Международни отношения\" в Университета за национално и световно стопанство (УНСС), а от 1991 г. - редовен доцент по \"Нова и най-нова обща история\" към същата катедра \"Международни отношения\". Чете лекции по история на международните отношения, политическа история на Европа и САЩ и история на балканските страни.От 1996 до 1999 г. Дамянов е зам.-декан на факултет \"Международна икономика и политика\"; пред този период ръководи и дирекция \"Бакалавърска степен на обучение\". През ноември 1999 г. е избран за първи зам.-ректор на УНСС, отговарящ за учебната работа. От март 2001 г. става директор на Центъра по публична администрация към Института за следдипломна квалификация при УНСС. ", "date": "2019.03.19", "title": " Почина бившият министър на образованието Игор Дамянов "}
{"url": "http://www.cross.bg/srubskite-bosna-surbiya-1599462.html", "text": "/КРОСС/ Балканите го интересуват, той е отишъл там и герои на сръбските крайни националисти фигурират в неговия пантеон: извършителят на клането в Крайстчърч съживи раните на един район, травмиран от междуетническите войни през 90-те години на миналия век. На кадри, разпространени в интернет и описани като заснети в колата, която е управлявал на път към двете новозеландски джамии, в които уби 50 души, австралийският десен екстремист Брентън Тарант слуша песен, възхваляваща босненския сърбин Радован Караджич. Този подбудител на етническо прочистване ще разбере в сряда дали правосъдието потвърждава присъдата му от 40 години затвор за жестокостите по време на конфликта от 1992-95 г. /около 100 000 убити/, най-вече за геноцид, извършен в Сребреница срещу босненските мюсюлмани. Сред имената, които Тарант бе изписал на пълнителите на оръжията си, фигурират няколко герои на сръбските националисти, известни с борбата си срещу Османската империя: Марко Милянов и Новак Вуйошевич, православни воини от XIX в.; Милош Обилич, рицар, убит по време на битката при Косово поле /1389/ - основополагаща за сръбската национална и религиозна идентичност; или средновековният княз Стефан Лазар, статуя на когото, издигната през 2016 г. в сръбската част на разделения град Митровица в Косово, сочи с пръст към зоните с преобладаващо албанско и мюсюлманско население. По телевизионния канал Ен1 посланикът на Босна и Херцеговина в Австралия Мирза Хаджич посочи, че в тази песен, прославяща Караджич, \"От Бихач до Петрово\", се казва, че \"трябва да се убият турците\" - дума, с която православните сръбски крайни националисти назовават обичайно босненските мюсюлмани. През османския период Балканите са били в продължение на пет века зона на контакт и на конфликти между мюсюлманския и християнския свят. Споменаването на османското минало е постоянна тема на сръбските крайни националисти. \"Република Сръбска в Босна няма никога да бъде Турция\" - е класически лозунг на политическите митинги в сръбската съставна част на тази страна, която продължава да бъде разделена на основата на общностни линии. Според местните власти Тарант е посетил района в края на 2016 г. - началото на 2017 г., като е бил в Черна гора, Сърбия, Босна и Хърватия, а след това в България през ноември 2018 г. Той е отишъл също и в Турция. Ислямската общност в Босна оцени като \"особено обезпокояващо\", че \"убиецът е започнал своето кърваво начинание под звуците на песец, възхваляваща военните престъпления в Босна\" и \"е очевидно вдъхновен от същата екстремистка идеология\" като поддръжниците на идеята за Велика Сърбия през 90-те години. В Косово бившият министър на външните работи Петрит Селими също посочи, че Тарант се е \"вдъхновил от една специфична форма на национализъм за превъзходство на бялата раса, чиито корени са в Сърбия\". Последната междуетническа война в бивша Югославия /1998-99/ - конфликът между косовските албански бунтовници и сръбските сили, отне живота на 13 000 души, в голямото си мнозинство албанци. \"Войните и геноцидът, извършен от сръбските идеолози, са станали извор на вдъхновение за крайната десница навсякъде по света\", написа Петрит Селими в Туитър. В Сърбия, както и в Босна, сръбски отговорни представители се надигнаха срещу това, което те разглеждат като смесване на различни неща. Босненският министър на външните работи Игор Църнадак, който е босненски сърбин, осъди \"антисръбската истерия\" и изтъкна, че е \"безотговорно да се прави връзка между ненормални действия на един объркан и болен човек и цял един народ\". Милорад Додик, сръбският член на колективното босненско председателство /той споделя председателството с един боснески мюсюлманин и един хърватин - бел.АФП/, критикува една \"отблъскваща кампания\" срещу неговата общност. В Белград външният министър Ивица Дачич подчерта факта, че \"Сърбия няма нищо общо\" с това клане. Да се прави някаква връзка нанася \"вреда на сръбските интереси\",  посочи той. Колкото до крайнодесния националист Воислав Шешел, който е осъден за престъпления срещу човечестово, но все още е депутат в Белград, той лансира тезата за антисръбски заговор: \"Диаболизирането на сърбите ще продължи, докато нашата страна не капитулира\".", "date": "2019.03.19", "title": "Клането в Крайстчърч съживява раните на Балканите"}
{"url": "http://www.cross.bg/surbiya-vychich-iieremich-1599463.html", "text": "/КРОСС/ Президентът на Сърбия Александър Вучич е поискал да бъдат освободени всички арестувани по време на демонстрациите на опозицията, съобщава вестник \"Данас\", цитиран от БТА. Няма да има помилване само за онези лица, които внесли в сградата на РТС моторен трион и са заплашвали журналисти. Няма да има помилване и за онези, които са били и заплашвали с нож полицаи на протеста пред президентството на Сърбия, пише сръбското издание.Вучич е поискал от отговорните институции да бъдат приети всички жалби на арестуваните и осъдените заради насилственото нахлуване в сградата на националната телевизия РТС и по време на протестите пред президентството на Сърбия, с изключение на онези, които са извършили най-тежки престъпления.Вестникът припомня, че ученици и преподаватели от Философската гимназия в Белград са протестирали вчера, настоявайки да бъде освободен техния съученик Павле Цвеич, арестуван в неделя сутринта за участие в гражданските протести. Протестиращите заявиха, че дават 48 часа за освобождаването на техния приятел или ще призоват ученици от останалите училища да се присъединят към протеста.\"Данас\" отбелязва, че представители на Съюза за Сърбия са призовали отговорните институции и президента Александър Вучич да освободят арестуваните заради безредиците на протестите и са обявили, че в противен случай ще организират мирни протести и дежурства пред президентството.Председателят на Народната партия Вук Йеремич заяви, че всички искания на опозицията и гражданите, които протестират в цяла Сърбия, са се свели само до едно - оставка на президента на Сърбия и председател на Сръбската прогресивна партия Александър Вучич при споразумение за честни и демократични избори. Йеремич обяви, че е възможна радикализация на протестите в смисъл на гражданско неподчинение, ако това искане не бъде изпълнено.Най-безболезненият модел за излизане от сегашната криза е насрочването на честни и почтени избори, със свободни медии шест до девет месеца преди тяхното произвеждане, е заявил Йеремич, цитиран от в. \"Данас\". Ако властта отхвърли това искане, моето мнение е, че би трябвало да влезем в различни форми на гражданско неподчинение - от прекъсване на обучението в университетите до блокада на пътища и институции, заявил Йеремич пред радио-телевизия Войводина. ", "date": "2019.03.19", "title": "В Сърбия се готвят за гражданско неподчинение до оставка на Вучич"}
{"url": "http://www.cross.bg/prezidentut-nasrochi-za-maii-izborite-za-evroparlament-1599452.html", "text": "/КРОСС/ Със свой указ президентът Румен Радев насрочи за 26 май 2019 година изборите за членове на Европейския парламент от Република България.", "date": "2019.03.19", "title": "Президентът насрочи за 26 май изборите за европарламент"}
{"url": "http://www.cross.bg/orlandovtzi-gara-posoka-1599442.html", "text": "/КРОСС/ Във връзка с ремонтни дейности на ул.\"Каменоделска\" се забранява се влизането на пътни превозви средства, както следва:- от 20. 03. 2019 г. до 11.05.2019 г. по западното пътно платно и релсовия път на ул. „Каменоделска\" между ул. „Първа българска армия\" и ул. „Малашевска\", като движението на превозни средства се извършва двупосочно в източното пътно платно на улицата в същия участък;- от 30. 04. 2019 г. до 11.05.2019 г. по източното пътно платно на ул. „Каменоделска\" между ул. „Малашевска\" и ул. „Грънчарска\", като движението на превозни средства ще се извършва двупосочно в западното пътно платно на улицата в същия участък;- от 30.03.2019 г. до 11.05.2019 г. по обособеното трамвайно трасе на ул. „Каменоделска\" между ул. „Първа българска армия\" и трамвайно ухо „Орландовци\".Във връзка с ремонта временно се променят маршрутите на трамвайни линии №№ 3, 4 и 18, както следва:- трамвайна линия № 3 - в посока кв. „Орландовци\" от бул. „Христо Ботев\" надясно по ул. „Струга\", наляво по бул. „Княгиня Мария Луиза\" до пл. „Централна гара\", наляво по бул. „Христо Ботев\" и по маршрута си до гара „Захарна фабрика\";- трамвайна линия № 4 - в посока кв. „Орландовци\", при ул. „Козлодуй\" направо по бул. „Княгиня Мария Луиза\", направо под надлез „Надежда\", кв. „Триъгълника\" до метростанция „Хан Кубрат\" - двупосочно;- трамвайна линия № 18 - в посока кв. „Орландовци\", при ул. „Козлодуй\" направо по бул. „Княгиня Мария Луиза\" през пл. „Централна гара\" до надлез „Надежда\" и обратно по маршрута до пл. „Журналист\".Разкрива се временна автобусна линия № А-ТМ4 с маршрут от пл. „Централна гара\" по бул. „Княгиня Мария Луиза\", наляво по ул. „Козлодуй\", наляво по ул. „Каменоделска\" до автостанция „Орландовци\" - двупосочно.Закрива се спирка „Католически гробища\" с код: 6281 - на 20 м след входа на „Централен гробищен парк\" на ул. „Каменоделска\" в посока пл. „Централна гара\" за автобусни линии А-ТМ4, 20, и 21/22.Премества се съществуваща спирка с код: 2332 - „Централен гробищен парк\" напред в посока пл. „Централна гара\" след кръстовището с ул. „Малашевска\" за автобусни линии №№ А-ТМ4, 20, и 21/22.Разкрива се временна спирка с код: 6283 - „Католически гробищен парк\" в началото на ул. „Кестен\" в посока автостанция „Орландовци\" за автобусна линия № А-ТМ4. ", "date": "2019.03.19", "title": "Промени в движението заради ремонт на трамвайните релси на столичната ул. „Каменоделска“ "}
{"url": "http://www.cross.bg/berievski-nikolaii-elena-1599444.html", "text": "/КРОСС/ \"Елена Йончева доказа, че е силна личност. С работата си в Народното събрание тя показала, че се бори за справедливост и срещу корупцията \". Това заяви пред БСТВ председателят на МО в БСП Николай Бериевски. Като примери той посочи разследването на некачественото строителство на оградата по границата ни с Турция. \"Главният прокурор в свое участие каза, че наистина има нарушения в този случай. Очаква се да видим обаче- какви ще бъдат резултатите от установяването на тези нарушения\", коментира той. Бериевски подчерта, че там са били използвани европейски средства. \"Нашата борба е и за изсветляване на неправилното харчене на тези средства\", каза още той. Николай Бериевски каза, че БСП е демократична партия, в която всички решения, включително и изборът на водач на листата, се взимат демократично на заседания на органите на партията.  Той обясни, че Елена Йончева е била избрана с 95 гласа на 75 за Сергей Станишев. \"Бюрата за гласуване бяха поставени пред залата и гласуването се извършваше пред очите на всички членове на Националния съвет, затова няма да приема някои твърдения за нечестен избор\", категоричен бе лидерът на младите социалисти. Николай Бериевски заяви, че Европа е пред ключова битка за бъдещето на хората и да пребори разединението, което е налице в момента, за което е показателен и ръстът на националистическите партии. По думите му Сергей Станишев вече има своята роля на европейската сцена като лидер на ПЕС, за да ръководи социалистите от всички страни.", "date": "2019.03.19", "title": "Николай Бериевски: Елена Йончева доказа, че е силна личност"}
{"url": "http://www.cross.bg/personal-tyristicheski-sezon-1599443.html", "text": "/КРОСС/ Преди началото на активния туристически сезон хотелиерите и ресторантьорите отново са изправени пред стар проблем - липсата на квалифициран персонал. Каква е причината пак да не достигат хора?Според Константин Занков - гост в сутрешния блок на БНТ и експерт от Институт за анализи и оценка на туризма.причината е много краткия сезон. Това е основното нещо, което ни притеснява, защото ние имаме един тримесечен, което определено е проблем, коментира той. Успешната формула за един успешен туристически бизнес е да работи около 10 месеца в годината. Идеята е, че той започва от месец април или март когато се правят конгресен туризъм, тимбилдинг туризъм, спортни подготовки, вече минава в летния туристически сезон, есента отново се правят събития, конгресен туризъм. Вече после имаме зимни празници и вече хотелът затваря за някакви реновации и така нататък, през месец януари и февруари. Какво правим? През цялата година комплексът стои затворен и няма как да се заплаща на персонал и в следващия момент идва Великден и започваме тепърва да подбираме персонал, да обучаваме персонал, което определено няма как да бъде една устойчива формула. ", "date": "2019.03.19", "title": "Липса на кадри бележи началото на летния туристически сезон"}
{"url": "http://www.cross.bg/teatur-mart-kyltyrata-1599445.html", "text": "/КРОСС/ 26 представления и 10 изключително интересни съпътстващи събития са част от програмата на Софийския театрален салон през месец март. Той е част от Календара на културните събития на Столичната община за 2019 г., както и част от Националния културен календар и се провежда с подкрепата на Министерството на културата на Република България.На 18 март (понеделник) от 17:00 ч. в парка пред Народния театър ще бъде открита документална изложба, посветена на85-годишнина от рождението на обичания от поколения актьор Димитър Манчев. В рамките на 28 табла ще бъдат изложени над 80 фотографии и материали, които са старателно подбрани от над 300 обработени документа. Куратор на изложбата е театроведът Тинка Николова, а огромно съдействие в предоставянето на материалите са оказали Сатиричният театър „Алеко Константинов\", Българската национална филмотека и сина на бележития актьор - Росен Манчев. Изложбата може да бъде посетена до 1-ви април.На 18 март (понеделник) от 19:00 ч. ще бъде даден и официален старт на Софийския театрален салон с документалния спектакъл „Апарт\", създаден по текстове от книгата „Артисти със сребро в косите\", издадена през 2017 г. от Пощенска кутия за приказки и Съюза на артистите в България. Малко преди началото на спектакъла своите приветствия ще поднесат председателят на САБ - Христо Мутафчиев, както и съорганизаторите от Столичната община и Министерството на културата. Събитието ще се осъществи с любезното домакинство на Националния дворец на културата и театър \"Азарян\".Същата вечер в Европейската столица на културата - Пловдив ще бъде представен и номинираният за „ИКАР\" 2019 в категория „Майсторско-техническо осъществяване\" спектакъл „Драконът\". Продукцията е дело на Варненския театър, а режисьор е Явор Гърдев. Представлението, част от афиша на Софийския театрален салон, ще допринесе и за разширяването на обхвата на програмата на ЕКС Пловдив 2019.На 21 март (четвъртък) от 11:00 ч. в Националната библиотека „Св. св. Кирил и Методий\" ще бъде проведена дискусия в подкрепа на образованието по театър за деца в училище. Кампанията е вдъхновена от проекта „МЕДЕЯ\" на сдружение „Легал арт център\" и също е значима част от програмата на Пловдив - Европейска столица на културата 2019. Проектът се осъществява с подкрепата на Националния фонд „Култура\" и се реализира в партньорство със Съюза на артистите в България, Нов български университет, Пловдивския университет „Паисий Хилендарски\" и Софийската градска художествена галерия.Екип: Снежина Петрова, Теодора Симова, Пламен Хаджипетров и Илко Ганев. Целта на публичната дискусия е да обобщи съществуващия опит и да очертае поредица от стъпки за създаване на устойчив модел за включване на обучение по театър в училищна среда. Резултатите от Дискусията ще бъдат представени в рамките на изложба „ТЕРЕН МЕДЕЯ\" в СГХГ - 17 - 20.04.2019г.Малко по-късно вечерта ще бъдат връчени и традиционните награди за млади актьори, работещи в сферата на кукленото изкуство СИВИНА. От 19:00 ч. в Столичния куклен театър, под режисурата на Стефан Димитров, церемонията по връчването на куклените отличия ще почете и Международния ден на кукления театър - 21 март.Три различни събития със свободен достъп за деца са програмирани на 23 март (събота) в Столичния куклен театър. От 11:30 ч. пред театъра ще проведе традиционния Парад на куклите, в който актьори, музиканти и студенти от куклените специалности в НАТФИЗ ще забавляват най-малките зрители. От 13:00 ч. във фоайето на театъра ще се проведе специалното ателие #CLIPCLAPTHEATRE, с водещи - Снежина Петрова и Ася Иванова. Екипът на ателието са разработили комбинация от пляскания с ръце и термини от старогръцката драма като наричат условно обучението „игралка\". Акцията ще увлече и вдъхнови не само децата, но и техните родители и придружители. А от 16:00 ч. (събота) и от 14:00 ч. (неделя) ще се проведат двучасовите Куклено-театрални ателиета, в които художници-сценографи и актьори ще изработват заедно с деца и родители кукли за театър. Най-любопитните и най-смелите ще имат възможността да се разходят зад кулисите на театъра и да разгледат всички потайности, които крие сцената.На 25 март (понеделник), от 10:30 в зала \"Европа\" на ул. Париж 1, ще бъде проведена дискусия, организирана от Гилдията на театроведите и драматурзите към САБ, на тема: \"Съвременната Арт сцена: Проблемът за оценката.\"Участници ще бъдат: Тони Николов, Венелин Шурелов, Ясен Василев и Николай Йорданов, а модератор ще бъде театроведът Асен Терзиев.На 27 март (сряда) от 11:00 до 18:00 ч. на площада пред Народния театър стартира демо версията на българското представяне на Пражкото сценографско квадриенале PQ2019 - KONGLOMERAT поVRвай в театъра! Посетителите на събитието ще имат възможност да преоткрият театъра през „очите\" на виртуалната реалност. Изложбата ще предложи на всички нов тип изживяване, чрез усещането да си „във\" спектакъла, между актьорите на сцената, в досег с театралната предметност.Софийският театрален салон ще завърши с дългоочакваната церемония по връчването на наградите „ИКАР\" 2019. И тази година сцената на Народния театър ще се окаже тясна, за да побере творците и техните най-високи постижения за изминалия театрален сезон. Най-престижните награди за сценични изкуства у нас ще бъдат раздадени за 45-и път и ще отличат творци в 23 категории. Водещи на вечерта ще бъдат очарователните актьори София Бобчева и Александър Кадиев. Специален гост на наградите ще бъде Лили Иванова, която ще получи извънредния „ИКАР\"  за изключителен принос към музиката и културата. С участието си Лили Иванова ще допринесе за подпомагане на Здравния фонд към САБ. ", "date": "2019.03.19", "title": "Започва Софийския театрален салон 2019"}
{"url": "http://www.cross.bg/ivan-dimitrov-pritezhavane-1599448.html", "text": "/КРОСС/ В Пловдивския окръжен съд започва делото срещу д-р Иван Димитров, който преди повече от година простреля смъртоносно мъж, влязъл да краде в гаража му. Веднага след ареста на медика имаше няколкодневни протести с искане за оневиняването му.Д-р Иван Димитров, рентгенолог в болница „Пловдив\", е обвинен в убийство, извършено при превишаване на пределите на неизбежната отбрана, подсъдим е и за притежаване на огнестрелно оръжие и боеприпаси без разрешение.Първоначално той отричаше да знае нещо за убития Жоро Джевизов, по прякор Плъха. В хода на разследването обаче стана ясно, че се е опитвал да прикрие факти, а в последствие направи признания. След три денонощия в ареста медикът беше освободен с мярка за неотклонение подписка.Ако лекарят бъде признат за виновен, може да получи присъда до 5 години затвор, а за незаконно притежаване на оръжие - от 2 до 8 години. ", "date": "2019.03.19", "title": "Съдят лекаря, прострелял смъртоносно гаражен крадец "}
{"url": "http://www.cross.bg/pochistvane-detski-obshtinski-1599446.html", "text": "/КРОСС/   Традиционната кампания - Пролетно почистване на Столична община започва от 20 март 2019 г. и  ще продължи до 15 април  2019 година.Кампанията ще протече на два етапа :Първи етап: „ Включи се и  почисти  своя квартал\" от 20.03. - 31.03.2019 г. - почистване на  прилежащите територии към жилищни сгради, еднофамилни къщи, дворове, паркинги, държавни и общински учреждения, паркове, детски и спортни площадки, градинки, междублокови пространства, училищни дворове, детски заведения, разлепени листовки по стълбове, дървета, елтабла, боядисване на ел. табла и др. съоръжения.Втори етап: „ Чиста и зелена София, без пластмасови отпадъци\" от 01.04.- 15.04.2019 г. - почистване и озеленяване на общински  територии  и тревни площи  по улици и булеварди,  деретата и  корита на реките, като превенция на риска от наводнения.  Затревяване на свободни общински места, насипване  с  чакъл, трошен    камък, поставяне на кашпи на детски площадки и междублокови градинки, засаждане на  дървета, нискостеблени храсти и цветя в градинки и паркове, възстановяване на пейки  /подмяна на счупени летви/ и боядисване на същите; премахване на изоставени, ръждясали табели от стълбове по улици и булеварди, територии около манастири, крайградски места и  зони за отдих.Създадена е организация за координиране дейността по пролетното почистване, като на телефона на оперативния център  987 55 55  и 93 77 566 в периода на кампанията, гражданите ще могат да подават своите сигнали, предложения и др., за времето от 09.00 до 17.00 ч.За кампанията по пролетното почистване са  осигурени 50 000 бр. чували и 20 000 бр. ръкавици, които ще се раздават в районните  инспекторати по места. Старт на кампанията ще дадат децата от 51-во  СУ „Елисавета Багряна\" - район „Красно село\" с дейности по почистване, засаждане на дървета, растителност, възстановяване и боядисване на пейките за отдих в училищния двор.   ", "date": "2019.03.19", "title": "Започва пролетното почистване на София"}
{"url": "http://www.cross.bg/predpriyatiya-kolev-finansirane-1599447.html", "text": "/КРОСС/ Въпреки че енергоемкостта в България намалява, страната все още значително изостава от средното за ЕС ниво, каза пред БНР зам.-председателят на Българската стопанска камара (БСК) Камен Колев.„Към момента единица продукция в България се произвежда с над 2 пъти повече енергия в сравнение със средното равнище за ЕС. Това е сериозен проблем, който се отразява върху конкурентоспособността на икономиката, а в същото време и възможност за постигане на значителни икономии, водещи до повишаване на конкурентоспособността на нашите членове на индустрията\", обясни той в предаването „Преди всички\" на програма „Хоризонт\".По думите му несигурността на цените на електроенергийната борса в края на миналата година допълнително налага необходимостта от повишаване на тази енергийна ефективност в индустрията.Колев подчерта, че предимно малките и средни предприятия срещат такива пречки и именно към тях е насочен проектът, който днес БСК ще представи. Проектът е с европейско финансиране и е на тема „Повишаване на гражданското участие в процесите на формулиране, изпълнение и мониторинг на политики и законодателство в областта на енергийната ефективност\".По думите му пречките са свързани преди всичко с високите първоначални инвестиционни разходи.„Въпросът е това, което е изпълнено от тези предприятия и всички задължени лица, предприятия, които дават своето енергийно обследване, да бъде систематизирано, така че да се предостави една смляна информация за всички малки и средни предприятия - те да знаят, когато се насочат към някакви мерки, какъв ще бъде евентуално очакваният резултат като енергийни спестявания\", коментира зам.-председателят на БСК. Той поясни, че това ще се прави на база на българския практически опит.Според него част от законодателството създава излишни административни трудности. Затова от БСК ще предложат и конкретни промени в нормативната уредба и законите, касаещи сферата.„Искаме да направим законодателството по-разбираемо, по-лесно за прилагане. Искаме да изведем анализи, които да помогнат на бизнеса при вземането на решение, да направи тези стъпки по-бързи и евтини и разбира се, това да се отрази в тяхната конкурентоспособност. Искаме да уредим нормативната уредба при т.нар. договори с гарантиран резултат. А това означава облекчаване на достъпа до финансиране. Тук не се изисква финансиране, а се заплаща от икономията на енергия. Всяко предприятие и бизнес структура ще има достъп до тези мерки. Въпросът е да се предложи методиката, по която това да става\". ", "date": "2019.03.19", "title": "Камен Колев, БСК: Значително изоставаме от ЕС по енергоемкост "}
{"url": "http://www.cross.bg/manolova-tzaribrod-ombydsmanut-1599449.html", "text": "/КРОСС/ Омбудсманът Мая Манолова и сръбският ѝ колега Зоран Пашалич организират днес обща приемна в Цариброд.В града, населен предимно с етнически българи, Манолова ще разговаря с кмета на община Димитровград Владица Димитров.На срещата ще присъства и посланика ни в Сърбия Радко Влайков. ", "date": "2019.03.19", "title": "Омбудсманът Манолова и сръбският ѝ колега с обща приемна в Цариброд "}
{"url": "http://www.cross.bg/bulgariya-godina-plovdiv-1599451.html", "text": "/КРОСС/ За поредна година ЕVN България беше официален гост на тържествената церемония по дипломиране на випуск 2018 в Технически университет София - Филиал Пловдив. Компанията награди общо 14 студенти - отличници на випуска с образователно-квалификационна степен магистър и бакалавър.Събитието се проведе на 15 март 2019 г. в сградата на университета в Пловдив. Следвайки своята политика да подкрепя развитието на младите бъдещи специалисти в областта на енергетиката, компанията беше предвидила специални награди за абсолвентите отличници и първенци в своите специалности в направления електротехника и информационни технологии. И тази година някои от отличилите се млади инженери бяха избрали ЕVN България за свой бъдещ работодател.EVN България има дългогодишна практика да насърчава младите специалисти, като им дава различни възможности да придобият практически опит в реални условия в рамките на компанията. Най-търсена от студентите е лятната стажантска програма на EVN „Младежи с бъдеще\", която се организира ежегодно вече 14 години поред. Тази година желаещите да участват могат да подадат своите документи за кандидатстване в срок до 30 април 2019 г. на електронен адрес: internship@evn.bg ", "date": "2019.03.19", "title": "EVN България награди дипломанти от ТУ София – Филиал Пловдив"}
{"url": "http://www.cross.bg/lecheva-zayavi-vesela-1599434.html", "text": "/КРОСС/ \"Трябва да уцелиш в десетката като застанеш пред хората с конкретна кауза, която да облечеш с платформа, с политика и с личност, която да води тази кауза. С Елена Йончева ние ще успеем\". Това заяви пред Нова телевизия зам.-председателят на ПГ на \"БСП за България\" Весела Лечева. Тя подчерта, че Елена Йончева е по-добрият избор- когато искаш да убедиш хората, да спечелиш тяхното доверие, няма как да залагаш начело на листата човек, който е обременен от миналото. По думите й трябва да се отчитат променящите се обстоятелства и да има реална представа за това, което търсят българските граждани. \"Освен своето ядро, БСП иска да спечели доверието и на широката периферия\", заяви тя. Весела Лечева коментира, че е била показателна и конференцията във Велико Търново, където гласуването е преминало тайно и членовете й са се обърнали с апел към Сергей Станишев да отстъпи встрани в този момент, когато партията има нужда от силно лидерство и друг водач. \"Сергей Станишев може да бъде много полезен на партията и без да е водач, дори и само като президент на ПЕС и има своето място в нея\", подчерта тя. Лечева заяви, че това, което е предложила Корнелия Нинова на БСП -  ограничаването на мандатите е било много необходимо. Според нея така не се стига до саморазправа и не се  предизвикват спорове и напрежение. \"Три мандата са достатъчно, за да можеш да изявиш своите умения и да твориш в политиката. Човек не може цял живот да бъде във върхова форма в дадена сфера. А е важно в партията да продължат разговорите и обсъжданията. Страшно е мълчанието\", заяви тя.Попитана за възможните варианти за водач на листата на ГЕРБ, Лечева отговори: \"Основната борба на левицата е с политиката, която ГЕРБ води в последните 10 години на отдалечаване от интересите на българските граждани и задълбочаване на негативните тенденции. Няма значение кой ще изразява тази политика.\"  ", "date": "2019.03.19", "title": "Весела Лечева: С Елена Йончева ще уцелим в десетката на изборите"}
{"url": "http://www.cross.bg/bila-kotka-ydrya-1599433.html", "text": "/КРОСС/ Пореден случай на агресия срещу животно - мъж удря и рита котка пред магазин в Радомир. Охранителните камери са записали случая.Кашпата пред магазина е била едно от любимите места на котката, която е била бременна. Именно от там млад мъж, който е в компанията на други мъже, я хваща и буквално я удря в земята, а след това е я рита.Мариана Андреева е подала сигнала и е качила клипа в социалните мрежи. По думите ѝ бездомната котка е там от няколко месеца и е много гальовна и мила.Котката е била в тежко състояние, с травма на коремната област и сериозен кръвоизлив. Спешно е оперирана, а кървенето е спряно. В момента е в стабилно състояние и се чувства все по-добре. Загубени са обаче котетата, които е носила. Загубена е и матката на животното, която е била разкъсана при удара.Следващите интервенции са с цел животното да се запази от шока, който е преживяло, каза ветеринарният лекар, който се грижи за негоХората, които работят в магазина, събират пари за нейното възстановяване. Полицията все още разследва случая. Лицата, записани от камерите, не са криминално проявени. Ако бъдат признати за виновни, могат да получат до 3 г. затвор и глоба между 1000 и 5000 лв. ", "date": "2019.03.19", "title": "Отново агресия срещу животно: Мъж удря и рита бременна котка пред магазин в Радомир"}
{"url": "http://www.cross.bg/sistema-dvizhenie-trakiya-1599431.html", "text": "/КРОСС/ Агенция „Пътна инфраструктура\" отваря днес офертите в обществената поръчка за разработване и внедряване на интелигентна транспортна система на АМ „Тракия\". Проектът ще се съфинансира от Оперативна програма „Транспорт и транспортна инфраструктура\" 2014-2020 г. чрез Европейския фонд за регионално развитие. Целта е повишаване безопасността на движение по автомагистралата, спазвайки последните директиви на Европейския съюз. Индикативната стойност на поръчката е 7 261 500 лв. без ДДС. В тунел „Траянови врата\" ще бъде изградена уникална за България интелигентна система за автоматична идентификация на инциденти (Automatic Incident Detection - AID). Тя ще позволи чрез система от подвижни бариери да се управлява и пренасочва трафика в една от двете тунелни тръби, така че при настъпване на инцидент в едната тръба, трафикът да се пренасочва по другата. Съоръжението ще бъде с ново LED осветление, електронни информационни табели, светофарни уредби, хоризонтална и вертикална сигнализация, метеорологични станции при порталите на съоръжението и др. На АМ „Тракия\" ще бъдат монтирани 40 бр. електронни информационни табели (Variable message signs), по 20 бр. във всяка посока. Чрез тях шофьорите в реално време ще се информират за възникнало събитие на пътя, което е бърза, надеждна и високотехнологична възможност за своевременно уведомяване на шофьорите за актуалната пътната обстановка, въведените ограничения и алтернативните маршрути. С изпълнението на проекта за първи път ще бъдат монтирани и камери за измерване на средна скорост и мониторинг на трафика на определени участъци от АМ „Тракия\". Целта е повишаване безопасността на движение и спазване на ограниченията на скоростта. Друга новост е монтирането на сензори за претегляне на моторните превозни средства в движение (Weigh in motion). Това ще позволи да се филтрират претоварените превозни средства и да се даде възможност за повече на брой, по-бързи и по-ефективни проверки. Очаква се по този начин значително да се намали износването и увреждането на пътната настилка и съоръженията на автомагистралата. Офертите ще бъдат отворени на 19 март (вторник) в 14 ч. в сградата на АПИ.", "date": "2019.03.19", "title": "Отварят офертите за изграждането на интелигентна транспортна система на АМ „Тракия“"}
{"url": "http://www.cross.bg/pensiite-karadzhov-protzenta-1599435.html", "text": "/КРОСС/ След първия ми текст, който написах във Фейсбук по темата за новата формула за изчисляване на пенсиите, ми се обадиха много хора, част от тях дойдоха и донесоха свои изчисления, в които има някъде около 300-400 лева, дори един от примерите беше за 480 лева намаление на пенсиите, което е над 200 процента. Това каза в сутрешния блок на БТВ „Тази сутрин\" бившият депутат Гроздан Караджов. Според него новата формула изобщо не е била правена като реформа, с необходимото обсъждане и с необходимото разяснение. Никъде в медиите и в парламента няма да видите разчет, в който да се покаже ясно, че тези 37 процента, които вчера бяха променени на 31 процента, ще бъдат засегнати и второ, че ще бъдат засегнати с толкова сериозни суми, каза още бившият депутат. Според него мотива, че всички биха избрали трите си най-добри години е фалшив мотив и с него е била вкарана въпросната промяна и е било казано, че това се касае за много ограничен кръг от няколко хиляди тариката, да ги наречем, които са си правили фалшиви документи и по този случай ние сега трябва да направим тази реформа, коментира още Караджов. Сега става ясно, когато новите пенсионери започват да си взимат пенсиите, че такива драстични са разликите, каза още той. Само за тази година потърпевшите от новата формула за пенсиите ще са към 22 000 души. Това ще продължи в следващите 15 години, като цифрата на тези хора ще намалява, но не с много. По мои сметки държавата ще спестява по над 1 милиард. Това е опит НОИ да прехвърли проблемите от болната глава на здравата. На тези хора трябва да се даде шанс и да си изберат по коя от двете формули да се изчислява пенсията им. Те нямат никаква вина. Държава трябва да поеме своята отговорност и да доплати. Цялото общество е разтресено. Това е дин грабеж. Никога не съм получавал толкова обаждания на засегнати хора. Може да има сериозни протести, прогнозира Караджов.Гост в студиото беше и Драгомир Драганов, директор на Дирекция \"Анализ, планиране и прогнозиране\" в НОИ, който защити различна теза. Запознати сме с аргументите на г-н Гроздан Караджов. Осигурителната система е базирана на определени принципи, които трябва да се спазват. Размерът на пенсията зависи от различни фактори. Един от факторите е времето на пенсиониране, друг е стажа. 2015 година бе взето решението за отпадането на най-добрите 3 години. В Кодекса за социално осигуряване ясно бе записано, че това влиза в сила от 1 януари 2019 година. Не сме ние, които можем да коментираме една евентуална промяна. НОИ няма тези правомощия, разкри Драганов. ", "date": "2019.03.19", "title": "Новата формула за изчисляване на пенсиите ги намалява с над 200 процента"}
{"url": "http://www.cross.bg/brunzalov-lekari-nikolaii-1599436.html", "text": "/КРОСС/ Не само бизнесът, но и личните лекари са притеснени от въвеждането на новата системи на касовите апарати.Неприемливо е лекарските кабинети да бъдат приравнени с търговски обекти, каза в сутрешния блок на БТВ „Тази сутрин\" д-р Николай Брънзалов -  Национално сдружение на общопрактикуващите лекари в България. Кое налага промяната в лечебните заведения, на мен все още не ми е ясно, посочи той. В тази наредба има много неща, които ни смущават, по простата причина, че чисто търговски еквилибристики са пренесени в медицинската практика, допълни д-р Брънзалов. С този нов софтуер ще може да се проверява т. нар. складова наличност. Ние нямаме друга складова наличност освен електронните здравни досиета на българските граждани, допълни той. Според  него има риск от изтичане на информация. При положение че по някакъв начин се получи повреда или липса на връзка, ние трябва да преустановим работа, подчерта още д-р Брънзалов. По думите му до момента няма обяснен авариен режим какво ще се прави, ако това се случи. Ние сме за подобряване на фискалния контрол, но наредбата в този вариант е неприложима в медицинската дейност в България, отбеляза д-р Николай Брънзалов. Личните лекари настояват за допълнителни разговори с НАП. ", "date": "2019.03.19", "title": "Д-р Николай Брънзалов: Ще имат ли достъп от НАП до здравните ни досиета"}
{"url": "http://www.cross.bg/elena-simov-aleksandur-1599438.html", "text": "/КРОСС/ \"БСП избра великолепен водач на листата си. Елена Йончева е символ на нещо ново, на енергията за борба с корупцията. За това и хората я харесват и подкрепят\".  Това заяви пред bTV народният представител от ПГ на \"БСП за България\" Александър Симов. На въпрос за повдигнатите обвинения към нея от страната прокуратурата, той отговори: \"Елена е с повдигнати обвинения, защото се опитват да й запушат устата. Шайката, както нейни членове я определят, която управлява сега България не може да понесе нейните разкрития\"По думите му с Елена Йончева БСП има сериозни шансове да спечели евроизборите и затова не трябва да се позволява заради отделни личности партията да изглежда разединена. \"БСП е консолидирана. Резултатът от изборите неприятно ще изненада всички които сега твърдят, че не е\", категоричен бе той.  Александър Симов коментира, че предложението на Станишев Националният съвет да избере и двамата с Елена Йончева едновременно, не е било прието добре от голяма част от членовете му. Според него  причината е, че може би е било тълкувано не като предложение, с което да се постигне обединение на партията, а по-скоро като предложение за сделка. \"Само след няколко седмици ще се проведе отново заседание на Националния съвет на партията, на което ще бъдат избрани и останалите в листата на левицата\", допълни той.Симов отхвърли твърденията, че изборът в неделя не е бил честен. \"Това е реалният избор на Националния съвет на БСП и резултатите са достатъчно красноречиви. Сблъскаха се две политически тенденции и едната победи, няма нищо по-нормално. Реалната демокрация работи при нас, има реален процес по избор\", каза още той. Александър Симов подчерта, че твърденията за настроения в БСП срещу ПЕС не са истина: \"Това, че не сме съгласни с конкретни политики на ПЕС и заявяваме твърдо своите позиции, не означава нищо подобно. Означава само, че ние не сме ГЕРБ и не приемаме всичко, което ни се спусне, както правят те с ЕНП\", заключи Александър Симов.", "date": "2019.03.19", "title": "Александър Симов: Елена Йончева е символ на енергията за борба с корупцията  "}
{"url": "http://www.cross.bg/kraiistchurch-atakata-napadatelyat-1599440.html", "text": "/КРОСС/ Премиерът на Нова Зеландия Джасинда Ардърн обеща да не позволи нападателят, убил 50 души в две джамии в град Крайстчърч в петък, да получи известността, към която се стреми, съобщиха световните агенции.Според Ардърн вероятно една от причините Тарант да извърши атаката е била именно спечелване на популярност.На извънредно заседание на парламента, свикано след най-смъртоносното нападение в историята на страната, премиерът обеща нападателят да понесе цялата строгост на закона и призова сънародниците си да окажат подкрепа на опечалената мюсюлманска общност, предадоха световните агенции.В Нова Зеландия днес се подготвят първите погребения на жертви на атаката.Редица новозеландски компании премахнаха рекламите си от социалните мрежи, след като нападателят от Крайстчърч показа на живо атаката във Фейсбук и публикува в Туитър линкове към манифеста, в който изложи своите идеи.Същевременно премиерът на Австралия Скот Морисън призова правителствата по света да окажат натиск върху технологичните гиганти, за да решат проблема с разпространяването на екстремистки идеи в интернет.Апелът бе отправен, след като нападателят от Крайстчърч - Брентън Тарант, показа на живо атаката си и разпространи в социалните мрежи свой манифест. ", "date": "2019.03.19", "title": "Премиерът на Нова Зеландия обеща да не допусне известност на стрелеца в Крайстчърч "}
{"url": "http://www.cross.bg/kyuchek-detzata-ychenichki-1599437.html", "text": "/КРОСС/ Ученички играят кючек в клас, а учителки им ръкопляскат. Това се случва в столичното 203-то училище по време на час. Десетки родители на осмокласници искат да преместят децата си в друго училище, защото смятат, че дисциплината и учебния процес не са на ниво.Аз и други родители решихме, че трябва да реагираме. Децата ни споделяха, че в училището периодично не се провеждат учебни занимания. Учениците често гледат филми, които нямат връзка с учебния материал. Моето дете бива набедено, че е направило съответния клип с ученичките, които танцуват кючек. Адмирирам автора на видеото, но това не е детето ми, каза в ефира на „Здравей, България\", майка на едно от децата Даниела Капиева.Провела съм разговори с двете учителки, които са били в класната стая. Поискала съм писмени обяснения. От обясненията става ясно, че клипът е заснет в последната минута от часа. Една от преподавателките ми каза, че ученици са я помолили в края на часа да пуснат музика по повод рожден ден. Самият танц е бил в междучасието, каза  директорката на 203-то ПЕГ \"Св. Методий\" Таня Трапова.Предстои проверка по случая. Независимо дали в междучасие, или в час - това не е нормално, заяви експертът от РУО Георги Пашов.Снимката е илюстративна", "date": "2019.03.19", "title": "Ученички играят кючек в клас, учителката ръкопляска"}
{"url": "http://www.cross.bg/detza-maiika-reket-1599441.html", "text": "/КРОСС/ Нови жертви на бандата за рекети в Плевен. Родители застанаха пред камерата на NOVA, за да разкажат за насилието над децата им. Бандата за рекет от четирима души вече е за постоянно в ареста, но наяве излизат още шокиращи подробности за случаи, при които деца са подлагани на системен тормоз.Заплашвали са ги с думите: „Ще ти спя във входа, ще изкарам на майка ти червата, разказва майка на рекетирано дете.Всички живеят под някакъв страшен страх. Те ни заплашват с оръжие и с побоища, споделя друга майка.Родителите на тормозени деца от Плевен поискаха само едно - справедливост. Поискаха я плахо и със скрита самоличност. Две седмици, след разкритията за осъществяваните рекет, заплахи и побоища, родителите излизат с имената си, за да разкрият още скандални подробности за бандата. Една от осмелилите се майки е и Стелияна Станкова. 15-годишната й дъщеря е била обект на сексуални нападки.В момента, тя е уж малко по-спокойна, но непрекъснато е с деца около нея. Където и да отиде, все някой идва да изпраща, посреща. Все едно сме си наели бодигард, разказва Станкова. ", "date": "2019.03.19", "title": "Нови разкрития за бандата за рекет в Плевен"}
{"url": "http://www.cross.bg/kyrkymata-bolkata-kyrkymin-1599422.html", "text": "/КРОСС/ Със сигурност сте чували за поне една от многобройните безспорни ползи от куркумата за здравето. Освен със своя аромат, жълтата подправка се слави и с мощни антиоксидантни и противовъзпалителни свойства. А това превръща куркумата в основен враг на стареенето, болките и схващанията.Всъщност куркумата представлява прах от изсушен корен на растението Куркума Лонга. То произхожда от Югоизточна Азия и благодарение на устойчивостта си може да бъде отглеждано на почти всяка точка на света. Това, което прави подправката толкова добър приятел на здравето, е нейната активна съставка - полифенолното съединение куркумин. То е добре познато в областта на фармакологията със своето комплексно действие в борбата с възпаленията и свободните радикали.Именно на куркумина се дължат противовъзпалитените свойства на куркумата. А това превръща подправката в отлично натурално решение при проблеми със ставите - приемът ѝ може да стопира развитието на възпалението и значително да облекчи болката. Изследване, публикувано в изданието The Journal of Alternative and Complementary Medicine през 2009 г., сравнява действието на куркумин и ибупрофен при 107 човека, които страдат от артроза на коленните стави. Резултатите са категорични - активната съставка на куркумата се справя с болката и възпалението не по-зле от ибупрофена. А това превръща жълтата подправка в природен аналгетик, който може да има голяма ползва в борбата със ставните заболявания.Друго изследване, публикувано в The Journal Phytotherapy Research, е още по-категорично - куркумата е по-ефективна от конвенционалните противовъзпалителни лекарства. Участниците, приемали куркумин в продължение на осем седмици, са регистрирали 44% намаляване на болката - с 2% повече от това при пациентите, приемали за същия период от време фармацевтични продукти. Освен това куркуминът е повлиял по-добре на общото възпаление и не е показал нежелани странични реакции. За да се прояви комплексното действие на куркумата върху възпалението и болката в ставите, е необходимо екстрактът от растението да се приема в определени дневни дози.За целта специалистите съветват да потърсите специална добавка, която гарантира достатъчна концентрация на куркумин, като например RXB Turmeric. При дългосрочен прием на такъв тип хранителна добавка, болката, дискомфортът и сковаността при ревматоиден артрит и остеоартрит се повлияват изключително добре. ", "date": "2019.03.19", "title": "Ползи от куркумата за ставите"}
{"url": "http://www.cross.bg/severin-viktoriya-suda-1599439.html", "text": "/КРОСС/ Окръжната прокуратура в Русе ще внесе в съда обвинителен акт срещу Северин Красимиров за убийството на Виктория Маринова. Пред съда и пред медиите Северин Красимиров призна, че е виновен. Заяви, че съжалява и че е готов да излежи присъдата си.\"Не мога да повярвам, че аз съм го направил. Съжалявам! Виновен съм!\", каза обвиняемият за убийството на журналистката Виктория Маринова преди началото на съдебното заседание на 19 октомври, на което се гледа мярката му за неотклонение.Северин разказа, че на фаталния 6 октомври той и Виктория се сблъскали случайно на алеята край Дунав. Нямал намерение да я напада и да я убива. Ударил я обаче няколко пъти, а след това не помни нищо. Той твърди, че нямал съучастници, нито поръчители. ", "date": "2019.03.19", "title": " Прокуратурата внася в съда обвинението срещу Северин Красимиров за убийството на Виктория"}
{"url": "http://www.cross.bg/milyankova-cholov-irena-1599423.html", "text": "/КРОСС/ Отнеха незаконно придобито имущество за 547 507 лв. от модела Ирена Милянкова и бившия й мъж Росен Чолов.Решението на Софийския апелативен съд е по искане на Комисията за противодействие на корупцията и за отнемане на незаконно придобитото имущество (КПКОНПИ).Бизнесменът е осъден да плати 16 660 лв. юрисконсултско възнаграждение и 984 лв. разходи за експертизи.От модела и бизнесмена са отнети левовата равностойност на дружествени дялове и суми по сметки в различни банки, както и паричната равностойност на двуетажна сграда с двор в София. Имотът не може да им бъде отнет, тъй като е купен с банков заем.През целия проверяван 10-годишен период Чолов и Милянкова, с която е живеел на съпружески начала, не са имали достатъчно законни доходи, за да покриват разходите си, включително и вноските по ипотечния кредит, сочат изчисленията на КПКОНПИ.През 2013 г. Росен Чолов беше привлечен като обвиняем за това, че в периода 2003-2013 г. е ръководил организирана престъпна група за трафик на хора с цел проституция. Според прокуратурата той и съучастниците му са набирали млади момичета, на които предлагали работа в модна агенция. Офертите били за участия в ревюта, фотосесии и видеоклипове. На по-късен етап започвало и склоняването да предлагат сексуални услуги с обещанието за добро възнаграждение.Освен като модел, Ирена Милянкова е популярна и с участието си в телевизионен сериал.   ", "date": "2019.03.19", "title": "Държавата отне имущество за над половин милион от актрисата Ирена Милянкова и бившия й мъж"}
{"url": "http://www.cross.bg/razstoyanie-doktor-hiryrgiya-1599424.html", "text": "/КРОСС/ Китайски хирург изпълни първата в света мозъчна операция от разстояние, благодарение на 5G технология с пациент, който е бил на 3 000 км от опериращия го доктор.Д-р Линг Джъпей дистанционно е имплантирал невротрансмитер в мозъка на пациента си в събота, съобщават китайските медии.Хирургът е управлявал инструментите намиращи се в пекинска болница от клиника в югозападен остров Хайнан, отдалечен на разстояние 3 000 км. Хирургът е казал, че операцията е продължила 3 часа и е завършила успешно. Пациентът е страдал от паркинсон и е споделил, че се чувства добре след революционната операция.Докторът е използвал компютър, свързан с мрежа от следващото поколение 5G, която изгражда китайския гигант „Хуауей\". Скоростта на мрежата позволява връзка почти в реално време, твърди доктор Линг.„Можеш почти да усетиш пациент, който е на 3 000 км. разстояние\", казва той.Настоящата 4G мрежа не позволява провеждането на хирургически операции заради забавяне във видео сигнала и дистанционното управление. Новата технология изглежда е успяла да реши тези проблеми, посочва хирургът.Дистанционната хирургия може да позволи на хора от бедни райони или военни зони да получат помощ от доктори в целия свят. 5G направи своя дебют в дистанционната хирургия през януари, когато китайски лекар успешно оперира животински дроб в Медицинския университет във Фудзиен, докато той бе на югоизточния бряг на Китай. ", "date": "2019.03.19", "title": "Китаец оперира мозък от 3000 км"}
{"url": "http://www.cross.bg/remont-platnoto-varna-1599432.html", "text": "/КРОСС/ До 25 май т. г. е предвидено да завърши ремонтът на 10,4 км от АМ „Хемус\" в платното в посока София (от км 389+717 до км 400+100). Това е участъкът между пътен възел „Неофит Рилски\" и естакада „Девня\". Движението ще се извършва двупосочно в платното за Варна и скоростта е ограничена до 90 км/ч. Необходимо е шофьорите да карат внимателно и да спазват стриктно въведената временна организация по време на строителните работи. Ремонтът включва фрезоване на асфалтовата настилка, демонтаж на стари и монтаж на нови бордюри, полагане на нов асфалт, ремонт на отводнителни съоръжения, профилиране на банкети, нова хоризонтална маркировка. Общата индикативна стойност на предвидените ремонтни дейности е 6,8 млн. лв. Те се извършват по договора за текущ ремонт и поддържане от „Автомагистрали-Черно море\" АД.", "date": "2019.03.19", "title": "Магистрала „Хемус“ е в ремонт до 25 май в област Варна"}
{"url": "http://www.cross.bg/model-tesla-vsichki-1599425.html", "text": "/КРОСС/Феновете на Tesla бяха много ентусиазирани от представянето на новия Model Y, но част от анализаторите не споделят това вълнение, дори напротив. Към тях се присъединиха и акционерите, тъй като в петък акциите на компанията паднаха с 5%.CNBS проследи реакциите и отбеляза, че Емануел Роснер от Deutsche Bank намира събитието за „нищо впечатляващо, липсващо му всякаква изненада\". Адам Джоунс от Morgan Stanley предполага, че приликите между Model 3 и Model Y ще доведат до това, че кросоувърът ще канибализира продажбите на базовия седан. Причината е, че всички, абсолютно всички в индустрията гледат основно към кросоувърите, като дори и Ferrari разработва такава каросерия. Изданието Barrons посочва, че екип анализатори на Cowen заявява, че кросоувърът не е достатъчно вълнуващ, за да повиши търсенето или ентусиазма към Tesla. Те наричат събитието \"усилие за набиране капитал и брандинг опит.\"Други не са доволни от времевия диапазон, даден за пазарния дебют. Премиерата на модела се прави по средата на март 2019 г., докато на пазара Model Y няма да се появи преди есента на 2020 г. А клиентите, които ще чакат базовия Model Y, ще трябва да изчакат до пролетта (ако Мъск си удържи на обещанието), за да се сдобият с кросоувъра срещу $39 000.До появата (евентуално) на базовата модификация, Model Y Long Range ще струва $48 200, а натъпкан с всички екстри - $64 200 (пробег 300 мили, 480 км). Най-скъпият Model Y Performance ще струва $64 200, а с сички екстри - $75 700 (280 мили, 450 км). Същият ще набира от 0 до 96 км/ч за 3,5 секунди. ", "date": "2019.03.19", "title": "Tesla Model Y: нищо ново и интересно"}
{"url": "http://www.cross.bg/chlenove-petgodishnata-rabota-1599427.html", "text": "/КРОСС/ Централната избирателна комисия ще представи отчет за петгодишната си работа. Мандатът на сегашните членове изтича в края на тази седмица.Народното събрание трябва да гласува нов шеф, двама заместници и секретар, а останалите членове на ЦИК се назначават с указ на президента.", "date": "2019.03.19", "title": "ЦИК ще представи отчет за петгодишната си работа"}
{"url": "http://www.cross.bg/vestnik-transplantatziya-informira-1599421.html", "text": "/КРОСС/Часове след изявлението на Петков НОИ публикува на сайта си предварителни резултати от „последваща оценка на ефектите от влезлите в сила разпоредби на Закона за бюджета на държавното обществено осигуряване за 2019 г.\". Ощетените вече не са 37%, както твърдеше НОИ преди месец, а 31,3%. И това институтът го оценява като „неутрален ефект\", допълва „Сега\".„Близо 150 хил. пенсионери работят\", информира „Монитор\" като се позовава на данни на НОИ за 2018 г. Броят на българите, които трябва да се трудят и след пенсионирането расте от 2014 г. насам, като през последните години са скочили с 18 500, уточнява вестникът.„Бумагите, които изискват чиновниците от гражданите и фирмите за предоставяне на административни услуги, ще бъдат намалени чрез грандиозна реформа\", информира вестник „Труд\". За целта са публикувани за обществено обсъждане промени в Административнопроцесуалния кодекс. Идеята е хората да престанат да бъдат „куриери\" между различните служби и да носят бележки от един чиновник на друг, посочва изданието.„Над 8 хил. българи се нуждаят от бъбречна трансплантация\", съобщи началникът на клиниката по нефрология и трансплантация на Александровска болница проф. д-р Емил Паскалев, цитиран от вестник „Дума\". Той обясни, че в момента 670 българи над 18 г. са бъбречно трансплантирани. В листа на чакащите на Изпълнителната агенция по трансплантация за присаждане на бъбрек са 1016 души, но това не е реална бройка, категоричен е нефрологът. По думите му всеки осми човек в България е с бъбречно заболяване.„У нас по-бързо е да се заразиш с морбили, отколкото да се ваксинираш\", пише в заглавие на първата си страница вестник „24 часа\". Всекидневникът обяснява, че ваксините за възрастни у нас не са безплатни, както за децата, но липсват в здравните заведения, където би трябвало да се поставят. Не се продават и в аптеките. 45-годишен здрав столичанин, стреснат от епидемията от морбили, е разказал пред „24 часа\" как е платил 135 лева, за да е сигурен, че няма да бъде повален от опасната шарка. Оказва се обаче, че поставянето на ваксина по този начин реално e на черно, отбелязва изданието. ", "date": "2019.03.19", "title": "Преглед на вестниците "}
{"url": "http://www.cross.bg/stanishev-sergeii-bryuksel-1599466.html", "text": "/КРОСС/ Сергей Станишев остана без детелина за късмет в деня на св. Патрик. Нещо повече. Той претърпя двойна загуба. В ранните часове на  деня той преживя първото си разочарование след  провала на  Марош Шефчович на президентските избори в Словакия. Енергийният еврокомисар е ключова фигура в ПЕС и Брюксел, но на родна почва претърпя съкрушителна загуба от една екозащитничка - Зузана Чапутова, която е новобранец в политика, но има всички шансове в края на месеца да стане първата жена - държавен глава в Братислава. Часове по-късно  Сергей Станишев получи втори удар - от БСП, след като загуби битката за  водачеството в червената евролиста. И то отново от жена, прохождаща в политиката. Която лично той  представи на естаблишмънта в Брюксел още като премиер, приемайки овациите за влизането на България в Евросъюза преди 12 години. Тогава Елена Йончева беше неговата фаворитка. Днес тя, макар и семейна приятелка, влезе в ролята на партиен опонент - избраницата на партията, която трябва да се пребори както за запазване на партийното статукво, така и за победата на БСП на предстоящите избори. Сергей Станишев даде лидерски урок на Корнелия Нинова. Показа как се правят нещата по европейски: яви се на пленума с играчка рицар - подарък за сина на Елена. Издаде, че малкият пожелал дара, когато с майка му били на гости на семейство Станишеви. Така даде елегантен знак, че Елена не му е враг, че не води с нея партийни битки. Станишев поиска още пленумът да избере и първия, и втория в листата. За да се сложи точка на партийната интрига Елена или Сергей. И ясно показа, че джентълменти ще приеме второто място. Но Нинова не го разбра. За нея подреждането на евролистата е част от дребната й битка да се утвърди като железния лидер, който командва. Маха, сваля, реди - всичко решава тя. Затова и прекрачи границата като каза, че за нея Станишев изобщо няма място в листата. Ответният удар не закъсня. Думите, с които Станишев напусна пленума: „Не приеха протегната ръка, битката продължава\", прозвучаха като проклятие. Интригите в Брюксел са пословични, апаратните игри също. Ако Станишев поиска, ще помете Нинова. Има вече и знанието и опита и евролостовете за това. За мен не е самоцел да водя листата на БСП, каза преди пленума Сергей Станишев и още тогава сложи точката в интригата кой печели гласовете на Столетницата. Но остави въпроса защо дългогодишният лидер на социалистите  допусна да го вкарат  в тази  куца битка. Тъй като дузина причини още от самото начало подсказваха, че финалът е предизвестен, а решението ще зарадва Йончева.За социалистите Станишев отдавна не е любимото момче, което върна БСП в управлението, изтри срама от времето на Виденов, оглави втората по-големина партия в Европа и дори докара в България  американски президент, който ласкаво го нарече Mr. Clean. Вторият му мандат като председател на ПЕС  укрепи позициите му в Брюксел, но отслаби тези в България. Днес никой у нас не си  спомня за успешната му кауза да създаде повече работни места за младите в Европа, но всеки помни кампанията му за приемането на Истанбулската конвенция, която претърпя пълен крах на родна почва. И която даде коз на Корнелия Нинова да го измести в сърцата на съпартийците им.Без съмнение, соцлидерката перфектно  се възползва от слабите му  места. Открито скача срещу кабинета „Орешарски\". Пренебрегва факта, Станишев сложи бившия си финансов министър като лице на предизборната кампания на БСП  през 2013 година и подсигури неочаквано висок резултат. И не пропуска да упреква Станишев за прегръдката  му  с Лютви Местан. Както и да се фиксира срещу ДПС в опит да се разграничи  и да пришие партията на Доган с ГЕРБ.Нинова от доста време вае образа  си като контрапункт на Станишев. Докато той заклеймява популистите, но критикува с половин уста Борисов, тя е острие на атаката срещу премиера и партията му. И насажда впечатлението, че това е основна разделителна линия между власт и опозиция при  социалистите. Но точно това поведение на Нинова издава страх. Защото, ако Станишев стане лице на вътрешната опозиция и започне да я организира срещу нея, звездата червената Желязна лейди бързо ще почне да залязва.Неслучайно само шепа хора в  БСП  упрекнаха  сегашната лидерка, че не отиде лично да подкрепи европейския си партиен лидер при избора му в Испания, но мнозинството в Столетницата се разгневи на Станишев, че пропуска сбирките на Бузлужда. И не забравя, че председателят на ПЕС не уважи откриването на кампанията на Румен Радев в Пловдив. Макар че,  шефът на пловдивската организация Георги Гергов тогава бе сред диригентите на събитието. А днес е първи защитник на Станишев. Яростната подкрепа на бизнесмена-политик не само не донесе победа за Сергей, но прибави поредна точка на Нинова срещу опозициятаСигурно за партийната статистика, днешното решение  има съществено  значение. Но истината е друга. Елена спечели, защото бе изборът на Корнелия. Сергей загуби, но не защото бе човекът на  опозицията. А защото е  човек на Брюксел -  живее далече, получава космически за нивото ни  доходи и остава впечатлението, че милее повече за  собственото си бъдеще, отколкото за България. Безспорно в БСП той е най-подготвеният човек за  листата. Така, както и Шефчович  спрямо Зузана. Липсата на евробиография обаче вече е предимство, а не недостатък. Най -малкото носи  надежда за жадувана промяна. Но, ако изразителят й е чист. Корнелия поведе. Но за БСП остава трудният проблем как рекламира в кампанията Йончева като „флагман на битката с корупцията\", след като самата тя като водачка на БСП за Брюксел е с обвинение за пране на пари в особено големи размери и с платена парична гаранция, за да е на свобода. По този показател Йончева не се отличава много от Евгения Банева. И тя може да е водач на листата на БСП, още повече, че съпругът й Николай е изконно свързан със Столетницата. Ако това беше ГЕРБ - Борисов отдавна да е сложил точка. Само, за да не носи партията му негативи от нападките.Дали ще има нова Европа, ще стане ясно след повече от 2 месеца. Но резултатите от днешния пленум,  са налице. Корнелия надви Станишев, но резултатът и за двамата е междинен.  Истинската битка ще е на вота. Ако ПЕС катастрофира, Станишев ще бъде детрониран опозицията. Ако БСП не спечели вота, Корнелия ще сдаде властта на опозицията. И тогава часът на ранения Сергей за реванш ще удари.А Елена има вече и обвинение, и билет за Брюксел. И чака основния си конкурент - водачът в листата на ГЕРБ. За Мария Габриел днешното гласуване не е обнадеждаващо. Колкото  и успешна да е в Европа, първото й място в бг листата изобщо не е гарантирано. А битката в ГЕРБ се очертава да е по-яростна и от тази  в Столетницата. Разликата е обаче, че в ГЕРБ тази битка никога не се води на конгреси и национални съвещания. А предварително. За нея има само слухове, които публично никой не потвърждава. На форумите на ГЕРБ всичко е цветя и рози. Защото Борисов си е научил урока и не повтаря грешките на старите системни партии като БСП. Дадеш ли публичен глас на вътрешната опозиция - свършен си. Рано или късно тя ти взема главата.Източник - в-к Стандарт", "date": "2019.03.19", "title": "Раненият Станишев"}
{"url": "http://www.cross.bg/ytreht-holandiya-ostavat-1599473.html", "text": "/КРОСС/ В Холандия знамената във всички държавни институции днес ще бъдат спуснати наполовина в памет на жертвите на вчерашното нападение в трамвай в град Утрехт, при което загинаха трима души, а петима бяха ранени.Разследването на случая продължава, работи се и по изясняване на мотивите на задържания предполагаем извършител на нападението Гьокмен Танъш (37 г.), който е роден в Турция и по данни на холандските власти има криминално досие за различни престъпления.По-рано бе съобщено за задържането на още двама заподозрени по случая. Първоначално кметът на Утрехт съобщи, че те са били освободени, но впоследствие полицията уточни, че остават ареста и че и тримата остават под подозрение.Според министъра на вътрешните работи на Холандия Ферд Граперхаус, още е рано да се каже дали предполагаемият стрелец е имал терористичен мотив и апелира да се изчакат резултатите от независимото разследване на уликите.Холандският премиер Марк Рюте заяви пред журналисти, че по случая все още остават много въпроси, но изрази увереност, че случилото се няма да засегне провеждането на изборите за съвети на провинциите, планирани за 20 март. След задържането на главния заподозрян за стрелбата нивото на терористична заплаха за провинция Утрехт беше понижено с една степен - от пета на четвърта, предадоха световните агенции. ", "date": "2019.03.19", "title": "Спуснати наполовина знамена в Холандия за жертвите в Утрехт "}
{"url": "http://www.cross.bg/otkriha-tryp-na-muzh-v-starozagorski-park-1599465.html", "text": "/КРОСС/ Труп на неизвестен мъж е бил открит снощи в старозагорския парк \"Йордан Капсамунов\" в широкия център на града. Това съобщиха тази сутрин от полицията.  При извършения оглед е установено, че тялото е на 58-годишен старозагорец. Според съдебните експерти смъртта му е настъпила в резултат на прободна рана в областта на гърдите. На този етап обаче нямало улики за насилствена смърт и най-вероятно ставало дума за самоубийство.   До изсняване на причините за това е било образувано  досъдебно производство по чл.127 от Наказателния кодекс - склоняване към самоубийство.", "date": "2019.03.19", "title": "Откриха труп на мъж в старозагорски парк "}
{"url": "http://www.cross.bg/izdirvaneto-operatziyata-produlzhava-1599428.html", "text": "/КРОСС/ Продължава издирването на изчезналото 2-годишното дете край бургаското село Равнец. Второ денонощие продължава операцията по издирването на момчето. Малкият Юлиян е в неизвестност от вчера следобед, когато играел с други деца на рожден ден в покрайнините на селото.Вечерта майка му, която има още 13 деца, забелязала, че го няма. Сигнал в полицията е подаден три часа по-късно.Близо 100 души се включиха в операцията по издирването на детето и тази вечер.От летището в Равнец беше изпратен хеликоптер, който направи облитане на района около пет населени места.До момента няма резултат от претърсването. Полицията проверява и версията за отвличане, но до момента тя не е потвърдена. ", "date": "2019.03.19", "title": "Продължава издирването на 2-годишното дете в Бургаско"}
{"url": "http://www.cross.bg/bulgariya-gradysa-temperatyri-1599429.html", "text": "/КРОСС/ До обяд ще e предимно слънчево. Следобед над планинските райони и на отделни места в Южна България ще се развива купеста и купесто-дъждовна облачност и там ще превали краткотраен дъжд, възможно е и да прегърми. Вятърът ще се ориентира от северозапад, ще е слаб, в Северна България - до умерен. Дневните температури слабо ще се понижат и максималните ще са между 18 и 23 градуса.Над планините преди обяд ще е предимно слънчево. Следобед ще превали и прегърми. Максималната температура на височина 1200 метра ще е около 11 градуса, на 2000 метра - около 4 градуса.Утре ще преобладава облачно време и на места в Южна България ще има превалявания. Максималните температури ще са от 14 до 19 градуса. Вечерта в 23:58 ч. настъпва астрономическата пролет. В първия пролетен ден също ще има превалявания, но те отново ще са слаби и краткотрайни. Понижението на температурите ще продължи и в четвъртък максималните ще са вече от 11 до 16 градуса. През следващите дни до края на седмицата вероятността за валежи е малка и дневните стойности малко ще се повишат.", "date": "2019.03.19", "title": "Малко по-ниски температури днес"}
{"url": "http://www.cross.bg/ezero-ezeren-zona-1599453.html", "text": "/КРОСС/ Драстичен спад  с около метър на водното ниво на Шабленско и Езерецко езера установи екип на Българското дружество за защита на птиците (БДЗП) на 9-ти март по време на мониторинг на водолюбивите птици в Натура 2000 зона „Шабленски езерен комплекс\". В резултат на това голяма част от плитчините на влажните зони са пресушени. Тези места са ключови за пребиваването по време на миграция и гнездене на десетки видове водолюбиви птици, обект на опазване в Защитените местности „Шабленско езеро\" и „Шабленски езерен комплекс\", сред които белоока потапница, малък воден бик, червена чапла и много други. Тези видове вече са загубили гнездовите си местообитания, тъй като гнездят в тръстиковите масиви по ръба на водоема.Драстичният спад на нивото ще повлияе негативно и на ихтиофауната в двете езера (Шабленско и Езерецко), които губят традиционните си по-плитки места за хвърляне на хайвер. Припомняме, че Шабленския езерен комплекс и разположеното в съседство Дуранкулашко езеро са включени с Рамсарската конвенция като влажни зони с международно значение.След разговор с представители на РИОСВ, БДЗП получи устна информация, че изпускането е станало чрез прокопаване на канал в пясъчните дюни с помощта на багер и че за тази дейност има официално разрешение от РИОСВ-Варна, издадено във връзка с писмо на община Шабла по повод наводнени помещения в резиденция „Шабла\". Каналът е широк 15-20 метра, което означава, че на практика не е имало реален контрол на изтичането на езерата. Към момента този канал не е затворен и ландшафтът не приведен в първоначалното си състояние. Изтичането е преустановено по естествен път, поради изравняване на водните нива на езерата и на морето.Припомняме, че изпускането на водни маси от езерата противоречи на целта за обявяване на защитената местност и не е предвидено в плана й за управление. Изпускането на водни маси от Шабленския езерен комплекс в установените мащаби противоречи и на целите и предмета на опазване на защитената зона за птици.Втори негативен фактор е и фактът, пресушаването е съпроводено и с опожаряване на голяма част от тръстиковите масиви в района на Шабленското езеро. Мащабите на опожаряването за изключително големи - касае се за няколко стотин декара явно преднамерено опожарена влаголюбива растителност. Паленето на масивите с водна и влаголюбива растителност е забранено според заповедта за обявяване на Защитената зона. Твърде вероятно е изпускането на водни маси и последващото опожарявяне да са взаимосвързани действия, които на практика водят до унищожаване на значителна част от влажната зона.В момента е отворен канал за изтичане и на разположеното в близост Дуранкулашко езеро, но за щастие нивата на отток там са много по-слаби, поради специалното съоръжение (шлюз), изградено за тази цел.БДЗП изпрати официален сигнал до РИОСВ-Варна и МОСВ и очаква писмена информация по случая. ", "date": "2019.03.19", "title": "Нивото на Шабленското езеро спадна с близо метър"}
{"url": "http://www.cross.bg/zapodozryan-beshe-strelbata-1599430.html", "text": "/КРОСС/ Трети заподозрян е арестуван след стрелбата в трамвай в холандския град Утрехт вчера, предаде ДПА, като се позова на в. \"Телеграф\".Вчера беше арестуван предполагаемият стрелец - роденият в Турция Гьокмен Танъш. 37-годишният мъж уби трима души и рани петима, някои от които тежко.Задържан бе и втори заподозрян, но за него не бяха дадени подробности.Първоначално беше обявено, че действията на Танъш са „терористичен акт\", но по-късно през деня прокуратурата не потвърди това. Разследва се дали той не е действал по лични подбуди.Веднага след стрелбата Холандия обяви най-висока степен на тревога, като затвори училищата и засили охраната на ключови обекти. Малко по-късно нивото на опасност беше понижено. ", "date": "2019.03.19", "title": "Задържаха трети заподозрян след стрелбата в Утрехт"}
{"url": "http://www.cross.bg/chasa-provede-sofiyaot-1599418.html", "text": "/КРОСС/ София.От 09.30 часа в заседателната зала на Висшия съдебен съвет ще се проведе заседание на Съдийската колегия.***София.От 10.00 часа в сградата на „Галъп интернешънъл\" на бул. „Джеймс Баучер\" 23 ще се състои дискусия на тема „Готова ли е България за новите предизвикателства пред сигурността\". Организатор на събитието е Институтът по социология „Иван Хаджийски\" заедно с „Галъп интернешънъл\".***София.От 11.00 часа Атлантическият съвет на България организира брифинг на тема „Пет години от началото на руската агресия срещу Украйна и от окупацията на Крим\" в офиса си на ул. „Будапеща\" 34.***София.От 11.00 часа в сградата на ИА „Главна инспекция по труда\" ще се състои пресконференция, на която ще бъде представен информационен портал, на който са публикувани минималните условия на труд в Р България и е създадена възможност чуждестранни работодатели от страните от ЕС, които командироват у нас свои работници и служители, да подават нужните за това уведомления в ИА ГИТ по електронен път.***София.От 11.00 часа пети състав на Комисията за защита от дискриминация ще проведе заседание по преписка, образувана по жалба срещу „Теленор България\" ЕАД.***София.От 12.00 часа в Националния пресклуб на БТА ще се проведе пресконференция за представянето на проекта „Повишаване на гражданското участие в процесите на формулиране, изпълнение и мониторинг на политики и законодателство в областта на енергийната ефективност\", изпълняван от сдружение „Българска стопанска камара - съюз на Българския бизнес\".***София.От 12.00 часа пети състав на Комисията за защита от дискриминация ще проведе заседание по преписка, образувана по жалба срещу „А1 България\" ЕАД.***София.От 14.00 часа Централната избирателна комисия ще даде пресконференция по повод изтичане на 5-годишния мандат на Комисията.Пресконференцията ще се проведе в зала 1 на Народното събрание на пл. „Княз Александър І\" № 1.София.От 14.00 часа в сградата на Агенция „Пътна инфраструктура\" ще бъдат отворени офертите за изграждането на интелигентна транспортна система на АМ „Тракия\".***София.От 15.00 часа народният представител от „БСП за България\" Жельо Бойчев и общинският съветник Борис Цветков ще проведат приемна за граждани в постоянната приемна на БСП - София на ул. „Леге\" №10.***София.От 15.00 часа пети състав на Комисията за защита от дискриминация ще проведе заседание по преписка, образувана по жалба срещу КНСБ.***Варна.От 14.00 часа в офиса на партия ГЕРБ на ул. „Георги Бенковски\" № 1, доц. Антоанета Цветкова, председател на постоянната комисията „Здравеопазване\" в Общинския съвет ще приема граждани.***Добрич.От 10.00 часа Окръжен съд - Добрич ще заседава по дело за откриване на производство по несъстоятелност на „Евроманган\" ЕАД - село Църква, Община Балчик, заведено по молба на „Енерго Про Продажби\" АД - Варна Варна заради неизплатени трудови възнаграждения на работници и непогасени задължения за доставка на електроенергия.***Добрич.От 10.00 часа в дискусионна зала „Изида\" ще се проведе междинна пресконференция, на която ще бъде отчетен напредъкът на дейностите по \"Интегриран проект за подобряване на водния сектор в град Добрич - фаза 1\", финансиран от Оперативна програма „Околна среда 2014-2020 г.\"***Кюстендил.От 17.30 часа в конферентната зала на парк-хотел „Кюстендил\" ПП ГЕРБ организира граждански диалог „Европа в нашия дом\" на тема образование. Участие ще вземат зам.-министърът на образованието и науката Таня Михайлова и народните представители от Комисията пообразованието и науката Ася Пеева и Борислав Борисов.*** Монтана.От 18.00 часа в голямата зала на Общинския младежки дом ще започне концерт на Клуб по спортни танци „Астра\" и Мажоретен състав.***Пазарджик.От 11.30 часа, в сградата на ОД МВР-Пазарджик ще се проведе брифинг за отчета на извършеното от структурите на дирекцията за изминалата 2018 година. На него се очаква да присъстват представители на ръководството на МВР, ГДНП и ГДБОП, на съдебната власт, областната администрация.***Перник.В 08.30 ч. министърът на труда и социалната политика Бисер Петков ще гостува в кабинета на областния управител Ирена Соколова, където двамата ще обсъдят развитието на социалните услуги, както за деца, така и за възрастни в област Перник. Около 10.30 часа министърът на труда и социалната политика Бисер Петков ще даде брифинг за медиите в сградата Центъра за деца/младежи с увреждания (ул. „Владислав Граматик\" № 93). В рамките на посещението си той ще проведе срещи с кмета на Перник д-р Вяра Церовска и със служителите на дирекция „Социално подпомагане\" в града.***Плевен.От 12.00 часа в пресклуба на БТА ще се състои пресконференция по повод Световния ден на оралното здраве - 20 март и предстоящия Регионален форум \"Дентална медицина - Панорама - 2019 година\" с участието на д-р Павлин Стефанов - председател на Регионалната колегия (РК) на Български зъболекарски съюз (БЗС)-Плевен и д-р Поля Петева - секретар на Управителния съвет на РК на БЗС.***Сливен.От 14.30 часа в зала № 105 в сградата на Община Сливен ще се проведе съвместно заседание на постоянните комисии към Общински съвет - Сливен за разглеждане предложението за одобряване на Общия устройствен план на община Сливен и екологичната оценка към него.***Смолян./с. Змейца.От 10.30 часа в кметството ще се проведе информационна среща със земеделски стопани от областта, организирана от Областната дирекция на Държавен Фонд „Земеделие\" - Смолян.***Смолян./с. Барутин.От 13.00 часа в кметството ще се проведе информационна среща със земеделски стопани от областта, организирана от Областната дирекция на Държавен Фонд „Земеделие\" - Смолян.***Смолян./с. Широка лъка.От 09.30 часа в кметството ще се проведе информационна среща със земеделски стопани от областта, организирана от Областната дирекция на Държавен Фонд „Земеделие\" - Смолян.***Смолян./с. Ягодина.От 11.30 часа в кметството ще се проведе информационна среща със земеделски стопани от областта, организирана от Областната дирекция на Държавен Фонд „Земеделие\" - Смолян.***Хасково.От 10.00 часа в зала „Марица\" областният управител на област Хасково Станислав Дечев ще открие изложба, посветена на 140 години от Учредителното събрание, приело Търновската конституция и възстановило България като самостоятелна държава на картата на Европа.***Чупрене.От 10.30 часа в заседателната зала на общинската администрация екипът на ОИЦ-Видин ще проведе среща на тема „Мерки по ПРСР за земеделските стопани в област Видин\".*** Шумен.От 09.30 часа Окръжен съд - Шумен ще заседава по делото „Хитрино\".*** Шумен.От 11.00 часа на пл. „Кристал\" с поднасяне на венци и цветя пред Паметника на загиналите във войните шуменци ще бъде отбелязана 74-тата годишнина от Дравската епопея.*** Шумен.От 15.30 часа в зала 203 на общината ще заседава Постоянната комисия по Здравеопазване и социална политика към Общински съвет- Шумен.  ", "date": "2019.03.19", "title": "Предстоящи събития в страната на 19 март  "}
{"url": "http://www.cross.bg/staiikov-aresta-zaradi-1599419.html", "text": "/КРОСС/ Специализираният наказателен съд определи 500 000 лв. гаранция за свободата на Миню Стайков, съобщи NOVA. Алкохолният бизнесмен обачеще остане в ареста поне още седмица докато не се произнесе и втората съдебна инстанция.Днес Стайков поиска да излезе от ареста заради влошеното си здравословно състояние. Именно заради подробностите за личния му живот, съдът закри заседанието за медиите.Стайков беше обвинен преди половин година за пране на пари и укриване на данъци. ", "date": "2019.03.19", "title": "Половин милион лева гаранция за Миню Стайков"}
{"url": "http://www.cross.bg/rozhdenitzite-na-mart-1599417.html", "text": "/КРОСС/ Иван Вукадинов, художник, живописец Доц. д-р Иво Драганов, кинодраматург, медиен експерт Камен Колев, зам.-председател на БСК Люба Кулезич, кинокритик, журналист. Проф. Огнян Герджиков, юрист, политик, служебен премиер, председател на 39-ото НС Паскал Бояджийски, член на Комисията за предотвратяване и установяване на конфликт на интереси Д-р Цветанка Терзиева, началник отделение по ендокринология в УМБАЛ „Софиямед\"", "date": "2019.03.19", "title": "Рождениците на 19 март"}
{"url": "http://www.cross.bg/informatziya-otbelyazva-zakon-1599420.html", "text": "/КРОСС/ Руският президент Владимир Путин подписа пакета от закони, които налагат ограничения на онлайн медиите и предвиждат наказателна отговорност за оскърбления в интернет срещу държавните символи и институциите на властта на Руската федерация, предаде БТА.Критиците на Кремъл виждат в новите закони опит за задушаване на критиката и затягане на контрола върху медиите, отбелязва агенцията.В началото на този месец руският парламент одобри закон, който въвежда тежки глоби за публикуване на материали, които „оскърбяват човешкото достойнство и обществената нравственост, проявяват явно неуважение към обществото, държавата и официалните държавни символи на Руската федерация или органите, осъществяващи държавната власт\".„При забелязване на такава информация в информационно-телекомуникационните мрежи\" генералната прокуратура следва да изисква „мерки по отстраняването на такава информация, а ако тя не бъде отстранена - да се ограничава достъпът до информационните ресурси, които я разпространяват\", отбелязва ТАСС.Ако притежателят на въпросния ресурс, след като бъде уведомен от интернет провайдера, не отстрани въпросната информация в рамките на едно денонощие, провайдерът е длъжен да блокира сайта.Глобите нарастват с всяко следващо нарушение, като при две и повече нарушения се предвижда и „административен арест до 15 дни\" за „дребно хулиганство\".Друг закон предвижда блокиране на всеки, който разпространява онлайн „фалшиви новини\", сметнати за заплаха за общественото здраве и сигурност. ", "date": "2019.03.19", "title": "Путин забрани обидите срещу държавата в Интернет"}
{"url": "http://www.cross.bg/nyama-svyat-nikoii-1599412.html", "text": "/КРОСС/ Никой няма да се измъкне жив от този свят, затова, моля ви, не се отнасяйте пренебрежително към себе си!Яжте вкусна храна!Разхождайте се под слънчевите лъчи!Гмуркайте се в морето!Споделяйте истините, които криете в сърцето си като съкровища!Бъдете глупави!Бъдете мили!Бъдете странни!За друго просто няма време...РИЧЪРД ГИЪР", "date": "2019.03.19", "title": "Никой няма да се измъкне жив от този свят"}
{"url": "http://www.cross.bg/remonti-po-am-trakiya-1599458.html", "text": "/КРОСС/ Шофьорите да се движат с повишено внимание при 17-ти км на АМ \"Тракия\". В част от активната лента на магистралата, в двете посоки, се извършват ремонтни дейности по асфалтовата настилка.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.  ", "date": "2019.03.19", "title": "Ремонти по АМ Тракия"}
{"url": "http://www.cross.bg/tema-bulgariya-zaplati-1599415.html", "text": "/КРОСС/  Тема:  (Не)сигурност. Заплахи и сигурност - коментар на Димо ГяуровТема: Напрежение в Белград - какви са сценариите пред Западните БалканиТема: Туризъм и заплати. Какви заплати предлага бизнесът преди новия туристически сезонТема: 200 километра бягане по маршрута на мечтания коридор номер 8 - ултрамаратонецът Красимир Георгиев от България през Северна Македония до АлбанияТема: Яйцата на фокус. По колко яйца на ден са полезни - най-новите данни на специалистите.Тема: Кой е задържаният терорист в Париж, заподозрян за планиран атентат в София?Тема: Пари за пенсия - колко са ощетените от новата формула за изчисляване на пенсиите?- дискусия в студиотоТема: На живо - каква е съдбата на изчезналото 2-годишно дете от с. РавнецТема: Скандал в БСП - разцепи ли се БСП заради избора на Елена Йончева за водач на евролистата - в студиото депутатът от левицата Александър Симов Тема: Жестокост - отново насилие над животно, ще бъдат ли наказани извършителите?Тема: Към върха - алпиинистът-вегън Отанас Искатов агакува третия по височина връх в света.Нова телевизия,  „Здравей  България\"Тема:  ", "date": "2019.03.19", "title": "Теми и гости в сутрешните блокове на телевизиите"}
{"url": "http://www.cross.bg/hrisant-dariya-bili-1599413.html", "text": "/КРОСС/ В ІІІ век, когато жестоко били преследвани християните, един знатен човек на име Полемий пристигнал от Александрия в Рим, за да остави тук сина си Хрисант за възпитание и образование. В Рим Полемий бил приет с почести и императорът му дал званието сенатор, което значи член на държавен съвет. Младият Хрисант се учил и възпитавал при най-знаменитите философи и бидейки надарен с големи способности, той бързо преуспявал във всички науки с голямо прилежание.Между другите книги Хрисант попаднал и на светото Евангелие, което той прочел с внимание. Това четене силно подействало върху душата на момъка. Той познал, че в тая книга има истина, светлина и истинска премъдрост, защото в нея се съдържали \"думите за вечен живот\". Хрисант започнал усърдно да изучава светото Евангелие и писанията на светите апостоли. Доверието му към светските езически учители се поколебало. Той разбрал, че людете, които не са познали Христа, още блуждаят в мрак, макар и основно да са изучили цялата човешка мъдрост. Затова той започнал да си търси учител, който да може да просвети душата му чрез познаването на закона Христов. Сближил се с християни и те му посочили един благочестив отшелник, който се бил посветил Богу. Старецът приел Хрисант с любов, обяснил му истините на християнската вяра и като се убедил, че момъкът искрено е повяарвал в Христа, извършил над него свето Кръщение.Обновен от нова духовна сила и изпълнен с пламенна любов към Бога, Хрисант не искал да скрива вярата си, гласно изповядал Христа и отричал езическите богове. Това стигнало до неговите роднини и те много се разтревожили.- Гледай що прави синът ти - казали те на Полемий. - Да не би тебе да държат отговорен за неговата вина? Той хулил боговете и говорил, че някой си Иисус Христос е истински Бог. Ако царят узнае за това,ти неще можеш да се спасиш от гнева му, защото хулещият боговете престъпва закона.Полемий се разтревожил. Той повикал сина си и започнал да го убеждава да се отрече от Христа. Катов видял, че думите му са безсилни, той решил да прибегне до строги мерки: затворил сина си и го подложил на лишения, като се нядавял така да го отклони от светата вяра. Но тая мярка никак не е имала желаното въздействие; напротив, в усамотението Хрисант още по-усърдно се предал на молитва и размисъл върху дълбоките истини на християнското учение. Роднините разбрали, че такова наказание до нищо няма да доведе и казали на Полемия:- Какво правиш? Ти по тоя начин няма да отървеш сина си от християнската вяра. Християните не се боят от мъчения и затвор. Те охотно понасят страдания за своя Бог и гоненията още повече възпламеняват усърдието им. Ти по-добре обкръжи Хрисанта с богатство, разкош и удоволствие - сред радостите на света той по-скоро ще забрави своя Бог.Полемий послушал съвета. Богато украсил своя дом, освободил Хрисант от затвора и го обкръжил с всякакви удоволствия, каквито могъл да измисли. Цял ден музика и пение не млъквали в неговия дом, препълнен с млади девойки. На трапезата били сложени разкошни ястия и скъпи вина. Били взети всички мерки, за да бъде развлечен юношата и да му се внуши любов към светските наслади. Но младият Хрисант не се поддавал на изкушения; молел Бога да му даде помощ и сила, непрестанно се издигал към Него с мисъл и Бог му помогнал да устои против съблазънта и да запази чистотата на душата и мъдростта на вярата.Баща му отчаяние вече не знаел какво да прави. Роднините му казали:- Има в храма на богиня Атина една млада девойка на име Дария, която е необикновено хубава и умна. Сгоди сина си за нея и тя ще го обърне към боговете!Полемий помолил роднините си да отидат при девойката и да я уговорят да се омъжи за Хрисант. Дария се съгласила и се преместила в дома на Полемия, който със сълзи я молил да спаси сина му.На Дария се понравил младият Хрисант. Тя била необикновено добра и направила всичко, за да се понрави на юношата. Тя се обличала разкошно и се стараела да очарова Хрисант с блясъка на ума си и да го привлече към себе си чрез ласкави думи. Но Хрисант, който със цялото си сърце се стремял към Бога, оставал равнодушен към изкушенията.- Девойко! - казал й той веднъж, - колко грижливо ти украсяваш себе си, какво усърдие употребяваш, за да отвърнеш душата ми от благото начинание и да привлечеш към себе си сърцето, което е пълно с друга любов! По-добре щеше да бъде за тебе да се постараеш да придобиеш благоволението на вечния Бог, на Господа Иисуса. Както сега украсяваш тялото си със скъпоценни дрехи, така украси душата си със чистота и вяра и тогава ще намериш Самия Христос, Който ще ти приготви вечно жилище, ще впише името ти в книгата на живота и ще ти даде радост безкрайна.С изумление слушала девойката тия думи. На всички нейни увещания Хрисант отговарял с думите на християнската мъдрост и най-после светлината на истината озарила душата на младата езичница - тя повярвала и пожелала да бъде християнка. Тогава Хрисант обявил на баща си, че е съгласен да се ожени за Дария. Между другото той уговорил с нея да водят свят живот, напълно предан Богу.Скоро след това Полемий умрял. Тогава Дария, научена от Хрисант на християнския закон, приела св. Кръщение и двамата започнали да живеят само за служение Бог, и полза на ближните, усърдно проповядвайки Евангелието и обръщайки езичниците. Те се поселили в два отделни дома, устроени по подобие на манастирите. В единия дом Дария приемала повярвалите девойки, молила се с тях и изучавала Божия закон. В другия дом се поселил Хрисант с новообърнатите християни, които подобно на него се били отрекли от суетните светски удоволствия, за да се посветят напълно на Господа.Тъй минали няколко години. Най-после на римският управител донесли, че Хрисант и Дария обръщат езичници в християнската вяра. Той заповядал да уловят Хрисант и Дария и да ги предадат на мъчения, ако не се поклонят на идолите. Повелята му била изпълнена. Но Бог чудесно пазел служителите си: яките въжета, с които ги свързвали, сами се разкъсвали и железните окови се разпадали. Хрисант бил затворен в мрачна тъмница и тя изведнъж се озарила с небесна светлина. Изплашените стражари донесли за това на съдията Клавдий и той сам дошъл да провери истинността на техните думи. Приписвайки чудесата на вълшебната сила, той казал на Хрисант:- Остави твоето магесничество и лъжливата вяра и се поклони на боговете, както е прилично на твоя знаменит род!- Нима не разбираш - отговорил му Хрисант, - че на мене помага не някакво магесничество, а сила Божия? Ти щеше да разбереш това, ако учът ти и сърцето ти не бяха помрачени от мрака на езичеството.Клавдий заповядал на войниците да привържат Хрисант към един стълб и жестоко да го бият с чепати пръти. Но ударите дори следи не оставяли върху тялото на християнина. Яките пръти ставали като трева, когато се опирали до тялото на св. Хрисант. Всички били изумени. Клавдий накрай узнал, че сила отгоре пазела Хрисанта и казал на войниците си:- Престанете да го мъчите! Аз сега разбирам, че неговият Бог е велик и силен. Ние няма какво повече да правим, освен да поискаме от него прошка за нанесените му оскърбления.И Клавдий, като паднал с войниците пред нозете на светия мъченик, казал:- Ние сега разбираме, че твоят Бог е Бог истински. Заведи и нас при Него и направи ни Негови раби!\"Хрисант им обяснил, че Бог е близък до всеки човек, който със сърце Го търси. Той им говорил за Неговото могъщество, милосърдие и благост. Те всички го слушали с дълбоко внимание. След няколко дни много езичници повярвали в Бога. Клавдий, жена му Илария, синовете му Иасон и Мавър и много войници приели св. Кръщение. Това станало известно на императора, който заповядал да удавят Клавдия в морето, а синовете му и повярвалите войници да накажат смъртно. Всички те отишли радостно на смърт и били посечени с меч. Християните погребали телата им в една стара каменна гробница близо до самото място, където били посечени. Тук често идвала Илария да се моли и да плаче над гробницата на своите синове. Войниците на императора веднъж я сварили да се моли и искали да я отведат в съдилището. Тя измолила от тях кратко време за последна молитва, застанала на колене и молитвено извикала:- Владико Господи Иисусе Христе, моля Те от все сърце, присъедини ме към синовете ми, умрели за Твоето име!Едва тя завършила молитвата си, и предала Богу душата си. Християните я погребали близо до синовете й.В туй време Хрисант и Дария били предадени на нови мъчения, но както и преди сила Божия чудесно ги пазела и личбите, които Господ явявал заради тях, довели мнозина езичници към познание на истинния Бог. Тогава императорът ги осъдил на мъчителна смърт: заповядал да ги изведат вън от града при известния римски път Салария и живи да ги закопаят в земята, което било изпълнено в 284 година.Често след това християните се събирали за молитва на онова място, гдето светите мъченици Хрисант и Дария били живи погребани. Тук се извършвали чудесни изцерявания. Веднъж в деня на светите мъченици много християни се събирали на молитва в намиращата се близо пещера. Императорът узнал за това и заповядал да засипят входа на пещерата и всички християни, между които се споменават презвитер Диодор и дякон Мариан, умрели мъченически. Тяхната памет, както и паметта на Клавдий, Илария и синовете им се чества в деня на св. мъченици Хрисант и Дария - на 19 март. ", "date": "2019.03.19", "title": "Св. мчци Хрисант и Дария. Мчк Мариан дякон"}
{"url": "http://www.cross.bg/voda-piteiina-ohlazhdane-1599416.html", "text": "/КРОСС/ Когато кажем „резервоар за питейна вода\" повечето хора не мислим веднага за атмосферата. И все пак тя съдържа 13 000 кубични километра вода, което съответства на количеството сладка вода на земята, без глетчерите и тази от полюсите.Сега израелски учени предлагат нова възможност да се добива питейна вода от атмосферата. В списанието Инвайрънментъл Сайънс енд Технолоджи разказват за своя метод да се добива кондензирана вода само от водна пара, вместо както до сега от влажен въздух, което отнема много енергия за охлаждане. Първите изчисления показват, че за този метод е необходима 65% по-малко енергия.„Влажността на въздуха е важен източник на питейна вода, достъпен навсякъде на планетата\" - обяснява Дейвид Бродей от израелски институт за технологии Технион в Хаифа. - Добиването на питейна вода от амтосферата е интересна възможност, особено за сухи райони далеч от морета\".За да поддържат необходимостта от енергия максимално ниска, Бродей и неговият екип искат предварително да източат водните пари от въздуха чрез средство за изсушаване. Изчисленията показват, че методът може да е успешен: на един литър питейна вода ще е необходимо само една трета киловатчас ток за охлаждане.При изчисленията учените приемат за минимум 30% влажност на въздуха. Техният метод за добив на питейна вода предвижда той да бъде издухан в концентриран литиевохлориден разтвор, който поема водата. Когато той бъде стоплен на слънчева светлина, освобождава част от абсорбираната вода като чиста водна пара. Тогава системата за охлаждане трябва само да охлади парата. Така в сравнение с метода за директно охлаждане на влажен въздух, може да се намали потреблението на енергия с две трети. ", "date": "2019.03.19", "title": "Израелски учени предлагат нов метод за добив на вода от атмосферата"}
{"url": "http://www.cross.bg/voiina-imperator-papa-1599414.html", "text": "/КРОСС/ 238 г. - Гордиан I e провъзгласен от сената за антиимператор на Максимин Трак. Неговият син Гордиан II e сърегент. Двамата управляват само до 9 април. 238 г. е годината на Шестимата императори.1227 г. - избиране на папа Григорий IX.1366 г. - Състои се сватбата на Ото V и Катарина Люксембургска.1452 г. - Фридрих III e коронясан в Рим от папа Николай V за император на Свещената Римска империя. Това е последната коронация на император в Рим.1474 г. - Във Венеция е приет закон за защита на изобретенията - първият в света закон за защита на авторското право.1563 г. - „Едикт от Амбоаз\", край на първата Хугенотска война1895 г. - В София започва конгрес на македонските емигрантски дружества и братства в Княжество България и извън него.1911 г. - По инициативата на Клара Цеткин за пръв път се празнува Международен ден на жената в Германия, Дания, Австро-Унгария и Швейцария.1915 г. - Направени са първите снимки на Плутон, който (правилно) не е определен като планета.1920 г. - Сенатът на САЩ отхвърля Версайския договор за втори път (първия е на 19 ноември 1919).1943 г. - Италианският диктатор Бенито Мусолини официално отказва да предаде на немците италианските евреи.1945 г. - България във Втората световна война: Завършва Дравската операция на Първа българска армия.1953 г. - Церемонията по връчване на американските филмови награди „Оскар\" за първи път се излъчва по телевизията.1958 г. - В Страсбург се открива първото заседание на Европейския парламент.1962 г. - Приключва Алжирската война за независимост.1978 г. - В отговор на израелската операция Литани в Ливан, Организацията на обединените нации призовава Израел да изтегли войските си от страната и създава Временни сили на ООН в Ливан.1981 г. - Извършва се неуспешен изпитателен опит на американската космическа совалка Колумбия, вследствие на което загиват трима души и петима са ранени.1982 г. - Фолклендска война: Аржентински войници слизат на остров Южна Джорджия, предизвиквайки войната.1984 г. - Открит е големият електрифициран жп пръстен София-Горна Оряховица-Русе-Варна-Бургас-Пловдив-София.1990 г. - В Отава, Канада, започва първият световен шампионат по хокей за жени.2003 г. - Войната в Ирак (2003): Малко след 22:00 EST Джордж У. Буш се обръща към американската нация и обявява започването на въздушни удари срещу цели в Ирак.  ", "date": "2019.03.19", "title": "19 март в историята"}
{"url": "http://www.cross.bg/ytreht-tanush-gyokmen-1599426.html", "text": "/КРОСС/ Холандската полиция е задържала стрелеца, който днес уби трима души и рани девет в Утрехт, предаде Ройтерс в информация от пресконференция на кмета на града и на началниците на местната полиция и на прокуратурата.Арестът е станал при един от серията обиски, извършени през последните часове в Утрехт.По-рано беше съобщено, че главният заподозрян е 37-годишният Гьокмен Танъш, който е от турски произход. Прокуратурата потвърди, че той има криминално досие, но не посочи какви точно престъпления е извършил в миналото.Мотивите за стрелбата по трамвай в Утрехт засега остават неясни. Холандските власти продължават да не изключват версията, че нападателят е стрелял по терористични подбуди. Още не е ясно дали не е имал съучастници.Би Би Си - Турция по-рано цитира живеещ в Утрехт турски бизнесмен, според когото вероятният атентатор е роден на 2 юли 1981 г. в централноанадолската провинция Йозгат и се е сражавал в Чечня. Според източника „преди няколко години\" Танъш е бил задържан за връзки с терористичната организация „Ислямска държава\", но по-късно е бил освободен. Не е поддържал особени връзки с турската общност в града.Бащата на Гьокмен Танъш Мехмед заяви пред турски медии, че синът му трябва да изтърпи наказанието, което му бъде определено за извършеното. Той допълни, че от 11 години не е поддържал връзка със сина си. Мехмед Танъш се е развел с първата си съпруга, от който брак е роден Гьокмен, през 2008 г. и се е завърнал в Турция, където е сключил втори брак.Засилена е сигурността на седалището на правителството в Хага, а правителството води извънредни дискусии. Контратеростичната агенция на Холандия проведе кризисна среща, a в провинция Утрехт е обявено най-високо ниво на заплаха от тероризъм.Мерките за сигурност са засилени в училища, джамии и транспортни възли, сред които летищата, както и в стратегическите инфраструктурни обекти.Инцидентът с три жертви идва три дни след касапницата в Крайстчърч, Нова Зеландия, когато предполагаем бял националист изби 50 души в две джамии.Междувременно белгийските служби за сигурност проверяват анонимна заплаха за отмъщение в отговор на атентата в Крайстчърч. Преди два дни службите са засекли съобщение с призив за атентат с автоматично оръжие на „централна гара\" в страната. Съобщението е било придружено от снимка на централната гара в Антверпен и е завършвало „Аллах акбар\". В него се призовава за отмъщение за „братята мюсюлмани\", загинали при терористичния удар срещу две джамии в Нова Зеландия. Засега не се предвижда засилване на сигурността по гарите в страната.Премиерът Бойко Борисов и министърът на външните работи Екатерина Захариева изпратиха съболезнователни телеграми до холандските си колеги.По информация на посолството ни в Хага, към момента няма данни за пострадали наши сънародници. При необходимост български граждани могат да се свържат с мисията ни на следните телефони: + 31 70 350 30 51; + 31 6 5744 8073. ", "date": "2019.03.19", "title": "Полицията задържа стрелеца от Утрехт"}
