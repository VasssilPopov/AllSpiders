{"url": "http://www.cross.bg/dyshi-protesti-parizh-1613758.html", "text": "/КРОСС/ Най-малко 90 души бяха задържани в Париж хода на поредните протести на движението на жълтите жилетки, предаде БТА.Полицаите са спрели за проверка още над 1200 души и са глобили 104 души за опит за организиране на протести на неразрешени за това места.Още преди началото на протестните акции полицията обяви, че е арестувала 39 души. В 8 ч. по Гринуич силите на реда са използвали еднократно сълзотворен газ, за да разпръснат демонстранти, опитващи се да организират протест на булеварда Шан-з-Елизе. Там протестите са забранени. ", "date": "2019.09.21", "title": "Задържаха 90 души по време на протести в Париж"}
{"url": "http://www.cross.bg/zhertvite-teksas-navodneniya-1613759.html", "text": "/КРОСС/ Пет са вече жертвите на тропическата буря „Имелда\", която връхлетя щата Тексас, съобщи „Ню Йорк Таймс\", предаде БГНЕС.11-тият за този сезон циклон удари крайбрежието във вторник, а след това набра сила и предизвика сериозни наводнения.Една от жертвите е тийнейджър, който се опитвал да спаси от водата коня си. Другите трима са загинали, когато автомобилът им бил пометен от придошла река.Повече от 1000 души са спасени или евакуирани, съобщиха местните власти. Те издадоха предупреждение за опасност от наводнения, които могат да застрашат живота на хората. ", "date": "2019.09.21", "title": "Тропическата буря „Имелда” взе пет жертви в Тексас"}
{"url": "http://www.cross.bg/bulgarinut-internet-osuden-1613761.html", "text": "/КРОСС/ Българин е осъден на 9 години затвор във Великобритания заради интернет измами. От действията му може да са пострадали половин милион души и които са нанесли щети за 41,6 милиона британски лири, съобщава сайтът cps.gov.uk.37-годишният българин с инициали С.Д. е бил екстрадиран в Обединеното кралство, за да му бъдат повдигнати обвинения. Той се е признал за виновен пред съда в Саутуорк за пет престъпления.Българинът е създавал скриптове, които наподобявали истински уеб сайтове на 53 компании, базирани в Обединеното кралство. Целта била да се помогне на престъпници да измамят хората, които си мислели, че имат работа с истинските сайтове на компаниите. Те са хоствани на друг сървър под контрола на киберпрестъпник, който след това примамвал жертви, изпращайки \"фишинг\" имейли, че акаунтите им трябва да бъдат проверени. След като жертвата попълни формулярите чрез въвеждане на личната си банкови данни, те се изпращат по имейл до киберпрестъпника, който след това ги използва за измама. Българинът е предоставял и софтуер, чрез който \"фишинг\" сайтовете да не бъдат идентифицирани като рискови от уеб браузърите. Полицията стигнала до българина, след като открила имейл адрес в досиетата на осъден хакер, посочва БТВ.Мъжът е арестуван в дома му в Плевен, където живее с родителите си. Нашите власти са открили папки на компютъра му, разкриващи участието в престъпната схема. Българинът не е крал банковите данни, а единствено е предоставял средства на други да извършват подобна кражба. \"Фишинг\" измамите нанасят големи загуби на засегнатите компании, припомнят властите на Острова. Те се заканват да открият всички участници в интернет схемата и да ги изправят пред съда. ", "date": "2019.09.21", "title": "Българин е осъден на 9 г. затвор за интернет измами във Великобритания"}
{"url": "http://www.cross.bg/krisko-stana-polovinkata-1613764.html", "text": "/КРОСС/ Рапърът Криско и половинката му Цветелина станаха родители на първото си дете.Новината съобщи самият музикант, като публикува трогателна снимка с текст \"Бати стана тати\" в профила си във Фейсбук. На нея той държи своя наследник. Името и полът на новороденото все още не са известни.Певецът призна, че ще става татко в средата на юни. Той сподели по оригинален начин с клип към новата си песен „Да или не\". Във видеото половинката му показа, че е бременна. ", "date": "2019.09.21", "title": "Криско стана баща"}
{"url": "http://www.cross.bg/nasa-asteroid-zemyata-1613760.html", "text": "/КРОСС/ Най-големият астероид, който преминава на много близка дистанция до земята от век насам се е \"изплъзнал\" през системите на НАСА за засичане на небесни тела, разкриват вътрешни имейли на организацията, пише британският вестник The Independent.Астероидът с името \"2019 OK \" почти е преминал покрай Земята, без да му бъде обърнато никакво внимание. Той е прелетял само на 73 хил. км., което е пет пъти по близо до планетата ни, отколкото е дистанцията между нея и Луната, сочат документи на НАСА.Той е бил засечен на 24 юли от бразилска обсерватория само часове преди да прелети покрай Земята. Провалът на НАСА да засече стометровия астероид подчерта още веднъж нуждата от финансиране за организацията, за да засича тя по-ефективно приближаващи небесни тела.„Този обект се е изплъзнал през серия от мрежи за засичане поради ред причини\", заяви д-р. Пол Чодас, служител на НАСА.\"Та беше ли това особено потаен астероид? Чудя се колко пъти това се е случвало, без дори да разберем за астероида\", добави той.В абсолютни цифри бюджетът на НАСА за 2019 г. е най-високият за всички времена - 21,5 милиарда долара, но той е едва 0,47% от целия федерален бюджет на САЩ. За сравнение - през 1966 г. бюджетът на агенцията е представлявал 4,41% от годишния бюджет на Съединените щати.Според изявление на НАСА, ако астероидът беше навлязъл в атмосферата и ударил земята, ударната вълна е щяла да помете зона от около 80 километра. ", "date": "2019.09.21", "title": "НАСА изпусна да засече 100-метров астероид, минал близо до Земята"}
{"url": "http://www.cross.bg/amerikanskata-reaktor-avariyata-1613763.html", "text": "/КРОСС/ Завинаги е спрян единственият действащ реактор на американската атомна централа \"Трий майл айлънд\", съобщава БТА.Там през 1979 г. става най-голямата авария в американската ядрена енергетика. При аварията частично се разтопява единият от двата реактора и изтича значително количество радиация. Блокът беше запечатан в бетонен саркофаг, но продължава да е силно радиоактивен.Според компанията-собственик на централата, извеждането на спрения реактор от експлоатация може да отнеме няколко десетилетия. Разглобяването на повредения при аварията блок пък е предвидено да започнат през 2041 г. и да завършат 12 години по-късно. ", "date": "2019.09.21", "title": "Спряха единствения действащ реактор на американската атомна централа Three Mile Island"}
{"url": "http://www.cross.bg/bulgariya-radev-rymen-1613750.html", "text": "/КРОСС/ Държавният глава Румен Радев проведе среща на „Дондуков\" 2 с изпълняващия длъжността посланик на САЩ в България Джъстин Фридман.По време на срещата бяха обсъдени теми от общ интерес, както и предстоящото посещение на българския президент в САЩ за участие в 74-ата сесия на Общото събрание на ООН, борбата с корупцията и върховенството на закона в България, модернизацията на Българската армия. ", "date": "2019.09.21", "title": "Румен Радев се срещна с и.д. посланик на САЩ в България"}
{"url": "http://www.cross.bg/manolova-predi-oktomvri-1613753.html", "text": "/КРОСС/ Гражданският кандидат за кмет на София Мая Манолова днес освети още две „спешни\" обществени поръчки, които Столична община бърза да реализира дни преди местния вот.Този път става въпрос за закупуването на електробуси и зарядни станции на обща стойност от 80 млн. лв. с ДДС.„На практика тази покупка трябва да е в интерес на столичани, защото довеждащият транспорт до метрото в големите столични квартали би следвало да става именно по този начин\", каза Манолова. Тя обаче подчерта, че става дума за непрозрачно харчене на огромен финансов ресурс, защото липсва обсъждане с гражданите какви точно електробуси да бъдат закупени, както и мотиви за това защо поръчката е формулирана именно по този начин.„Възникват въпроси защо тези поръчки са обявени - едната на 27 август 2019 г., другата на 9 септември - и ще бъдат отворени буквално два дни преди изборите, на 23 и 24 октомври т. г., при това едната поръчка, забележете, която уж е спешна, е трябвало да бъде отворена на 9 октомври 2019 г. Но с промяна в параметрите на тази процедура, столичното транспортно дружество насрочва датата на отваряне на предложенията за 23 октомври 2019 г.\", подчерта кандидат-кметът.Според Манолова няма яснота защо за най-големите столични квартали се предвижда закупуването на електрически микробуси само с 9 седящи места.„Представете си „Люлин\", представете си „Овча купел\" - колко души могат да бъдат превозени в микробус с 9 седящи места. Самите условия, заложени в тези две процедури, са ограничителни, и според експерти те са подготвени за определени кандидати\", каза  Мая Манолова.„Готова съм във вторник да поставя в плик името на кандидата, който ще спечели едната поръчка, която е пренасочена от 9 октомври за 23 октомври 2019 г., забележете, за да няма време да се развихри скандал с предварително определения, спечелил кандидат. И второ, може би, очакването е, че непосредствено преди изборите, от една страна, въпросът ще бъде необратимо решен, а от друга страна, няма да има време за това да стане скандал с този кандидат.Тя попита столичния кмет Йорданка Фандъкова защо продължава да използва общински ресурс в своята предизборна кампания и допълни, че очевидно е необходимо внимателно наблюдение върху въпросните обществени поръчки на Столичната община.„Само припомням, че буквално преди дни бяха обявени - една поръчка за 500 млн. лв., друга поръчка за 50 млн. лв., а сега това е поръчка за 80 млн. лв. Всички те ще се отворят буквално няколко дни преди изборния ден. Смятам, че не е честно пред столичани г-жа Фандъкова да обявява своята партийна листа на ГЕРБ в общински лечебни заведения, вършейки уж работата си като кмет, правейки уж неотложни и важни за работата проверки, да анонсира и да обявява кандидатите в листата, използвайки позицията си на кмет\", отсече Манолова и допълни, че това не е почтено отношение спрямо гражданите на София. Преди ден, при посещение в „Майчин дом\" Фандъкова обяви, че шефът на родилното отделение проф. Асен Николов влиза в листата на ГЕРБ за общински съветници, а ден по-рано, на 19 септември, пак при посещение, този път в Първа многопрофилна болница за активно лечение - София, обяви, че кардиологът проф. Иво Петров също ще бъде съветник от управляващата партия.„Не съм упълномощавала никоя партия да говори от мое име, нито да представя гражданската ми кандидатура като междупартийна битка. Заявих ясно, че моята битка е срещу начина, по който се управлява столицата. Моята битка е срещу модела на управление. Това беше причината зад мен да застанат граждани, граждански организации, да застанат различни партии. Ако някой иска да води междупартийна битка, между една и друга партия, може би трябва да заложи на своята листа за партийни съветници или да си издигне партиен кандидат. Аз не водя междупартийни битки. Аз водя битката на гражданите срещу начина, по който се управлява столицата и моята кауза е промяна на начина на управление на столицата\", коментира Мая Манолова в отговор на въпрос на журналисти дали е съгласна със зам.-председателя на ПГ на БСП Драгомир Стойнев, че тя не може да спечели битката за София без подкрепата на социалистите. ", "date": "2019.09.21", "title": "Мая Манолова: Столичната община бърза с поръчки предизборно"}
{"url": "http://www.cross.bg/granichnite-pynktove-kapitan-1613751.html", "text": "/КРОСС/ Километрични са колоните от тежкотоварни камиони на пункта Капитан Андреево за влизане в Турция. Опашки има и от автомобили, чакащи да влязат на територията на югоизточната ни съседка, съобщи БГНЕС.Пътна полиция следи за правоспособност, за превишена скорост и употреба на алкохол и наркотици. Камери за скорост са поставени на всички натоварени пътища.Със специална организация на движението се регулира трафикът към големите градове и от граничните пунктове към вътрешността на страната. Екипи на агенцията ще следят и обичайната забрана в празничните дни за движение на тежкотоварни автомобили. Забраната не касае превоза на взривоопасни товари и живи животни.От \"Гранична полиция\" предупредиха преди ден, че ремонти има по сградите на граничните пунктове \"Капитан Андреево\", \"Златарево\", \"Видин\", \"Лесово\". Фериботната връзка Оряхово - Бекет работи в светлата част на деня заради нивото на река Дунав.Препоръката на полицаите е пътниците да си предвидят достатъчно време, да си подготвят документите и да са готови за очакваните струпвания на граничните пунктове.На 23 септември на входа за София ще има засилено полицейско присъствие. Ще има проверки за колани по автобусите. ", "date": "2019.09.21", "title": "Километрични колони от камиони се извиват на \"Капитан Андреево\""}
{"url": "http://www.cross.bg/zadurzhaha-zapodozryan-za-bombeniya-atentat-v-irak-1613754.html", "text": "/КРОСС/ Премиерът на Ирак заяви, че силите за сигурност са задържали мъж за взривяването на бомба в микробус, пълен с пътници в иракския шиитски град Кербала, предаде \"Асошиейтед прес\".Вследствие на взрива са загинали 12 души, а други петима са ранени.Все още няма подробности за заподозрения.Взривът е едно от най-големите нападения, насочен срещу цивилни, след като ДАЕШ (\"Ислямска държава\") бяха разгромени в Ирак през 2017 г.Следи се сигурността по пътищата, водещи до Кербала с добавени контролно-пропускателни пунктове. ", "date": "2019.09.21", "title": "Задържаха заподозрян за бомбения атентат в Ирак"}
{"url": "http://www.cross.bg/yaremko-ykraiina-sesiya-1613749.html", "text": "/КРОСС/  Украинската делегация отказа да участва в сесията на Парламентарната асамблея на Съвета на Европа (ПАСЕ), съобщи във „Фейсбук\" депутатът от украинският парламент от управляващата партия \"Слуга на народа\" Богдан Яремко, предава РИА Новости. \"При липсата на друга възможност за реакция към нарушенията на тази организация на собствените й принципи и при сблъска с откровеното й пренебрежение към интересите ни, Украйна засега ще се въздържи от изпращането на свои делегации в следващата сесия\", се казва в съобщението на Яремко.Според него решението е било подкрепено от мнозинството от парламентарните фракции. Есенната сесия на ПАСЕ ще се проведе от 30 септември до 4 октомври. ", "date": "2019.09.21", "title": "Украйна отказа да участва в сесиите на Парламентарната асамблея на Съвета на Европа"}
{"url": "http://www.cross.bg/dyshi-tyristi-avtobys-1613752.html", "text": "/КРОСС/ Автобус, превозващ китайски туристи, излезе от пътя и се разби в близост до Националния парк Брайс Каньон в Юта, предаде \"Ройтерс\". 4 души са загинали, а останалите 26 са ранени, няколко от тях критично, съобщават властите.Причините за катастрофата все още се изясняват.Тридесет души, включително шофьорът, са се качили в автобуса, когато той се е прехвърлил през пътя и обратно, преди да се преобърне срещу предпазна релса.Покривът на превозното средство е смазан.26-те оцелели са били откарани в различни болници с наранявания, вариращи от леки до животозастрашаващи, според говорител на патрула на магистралата в Юта. 12 до 15 души са критично ранени.Говорителят на шерифа Дениз Даструп заяви, че петима от ранените са евакуирани в болници с хеликоптер.Всичките 29 пътници в автобуса са граждани на Китай, а водачът е с китайско-американски произход. Той е сред оцелелите.Китайското посолство във Вашингтон заяви в Twitter, че изпраща дипломатически персонал в района за допълнителна помощ на жертвите.Отсечка от 23 километра от магистрала около мястото на катастрофата беше затворена в двете посоки, за да се направи път за спешния персонал и следователите на произшествия. ", "date": "2019.09.21", "title": "Автобус с китайски туристи катастрофира в Юта"}
{"url": "http://www.cross.bg/frantziya-rabotnitzi-rabotnitzite-1613755.html", "text": "/КРОСС/ ГДБОП, Специализираната прокуратура и френските правоохранителни органи една от най-големите до момента международни организирани престъпни групи за трафик на хора с цел трудова експлоатация и пране на пари.Операцията е проведена на 17 септември.Едновременните действията по разследването на българските и френските правоохранителни органи бяха извършени в пълен синхрон на територията на двете държави, съгласно споразумение за съвместен екип за разследване с участието на Евроджъст и Европол.На територията на Франция са задържани трима български и един френски гражданин. Събраните доказателства сочат, че българите организирали трафика на работници от страната в района на град Лион. Там, при четирима различни работодатели, са установени общо 167 работници, наети за сезонна селскостопанска работа - гроздобер. Задържаният французин осигурявал логистиката за престъпната дейност - отговарял за намирането на френски работодатели, както и за настаняването на работниците.Групата действала под прикритието на легален бизнес - наемане на работници по трудови договори от българско търговско дружество, което от своя страна ги командировало във Франция. Така френският работодател трябвало да плаща възнагражденията на работниците на българската фирма по банков път, а тя от своя страна - на работниците. В случая огромна част от полагащото се на работниците било присвоявано от дружеството на престъпната група. За да узаконят придобитите средства, участниците ги инвестирали в търговска дейност и недвижими имоти във Франция.Българските работници - предимно малоимотни и малограмотни хора, били набирани главно в Североизточна България. Те подписвали трудови договори с българското дружество на чужд език, без да разбират съдържанието, но с обещанието да получават по 60 евро на ден. Във Франция били транспортирани с нелицензиран превоз, където били настанявали в палаткови лагери. Там получавали авансово средства за храна, които впоследствие бивали удържани (както и разходите за транспорт). „Заплатите\" се плащали накуп в края на работния сезон и след удръжките. В крайна сметка полученото не стигало на някои от работниците дори да се приберат в България.В хода на разследването на българска територия е установено, че офисът на българското дружество, изпращащо работници във Франция, е регистриран на адрес, на който се намира празен незастроен парцел. В дома на участник в групата са намерени и иззети множество документи, доказващи престъпната дейност, и в частност - за големи парични суми за дарения между участниците в групата (от порядъка на 40 000 евро), декларации за значителни лични спестявания, фактури, касови бележки от бензиностанции, документи за купуване на големи  количества алкохол и цигари. От офиса на счетоводна къща, обслужвала дружеството на престъпната група, е иззета цялата му налична документация (в т.ч. разписки, фактури, фишове за заплати, банкови преводи и др.).Разследването във Франция се води за нелегална трудова дейност, трафик на хора, организирана престъпна група и изпиране на пари. Българското разследване е за изпиране на пари в резултат на трафик на хора с цел трудова експлоатация.  ", "date": "2019.09.21", "title": "Разбиха престъпна група за трафик на хора"}
{"url": "http://www.cross.bg/izrael-siriya-vuoruzhen-1613757.html", "text": "/КРОСС/ Сирийската държавна новинарска агенция САНА обяви, че сирийските военни са прехванали и разглобили безпилотен самолет, въоръжен с касетъчни бомби близо до границата с окупираните от Израел Голански възвишения.САНА не предоставя повече подробности за дрона, но публикува няколко снимки.Инцидентът стана два дни след като друг безпилотен самолет беше унищожен над предградието Акраба на сирийската столица Дамаск.Засега никой не е поел отговорност за дроновете.Израел често провежда въздушни удари и ракетни нападения на територията на разкъсаната от война Сирия, но рядко ги потвърждава. Израел изтъква, че удря най-вече бази на иранските сили и на \"Хизбула\" в Сирия.В съседен Ливан разследване на правителството заключи в четвъртък, че два израелски безпилотни самолета са били на нападателна мисия, когато те се разбиха в столицата Бейрут през миналия месец, като единият беше въоръжен с 4,5 кг експлозиви. ", "date": "2019.09.21", "title": "Сирия хвана дрон с касетъчни бомби край границата с Израел"}
{"url": "http://www.cross.bg/volt-vuzdyha-sofiya-1613756.html", "text": "/КРОСС/ Европейска партия Волт ще реши на 25 септември кого да подкрепи за кмет на СофияЕдинствено Мая Манолова уважи събитието на Волт и гражданите на Красна поляна, което се проведе тази сутрин на кръстовището на бул. Александър Стамболийски и ул. Булина ливада. На събитието бяха поканени водещите кандидат-кметове - Мая Манолова, Йорданка Фандъкова, Борислав Игнатов и Борис Бонев.Лидерът на Волт - Настимир Ананиев, представи част от основните си приоритети за управлението на София. Европейската партия, която се явява на местните избори като коалиция Движение ЗАЕДНО за промяна, акцентира върху три теми - прозрачност, замърсяване на въздуха и пътна безопасност.Ананиев заяви, че нуждата от прозрачност е крещяща и Волт държи на публичен онлайн регистър с гласуванията на всички общински съветници, също така публичен онлайн регистър с издадените и отменени актове на Инспектората към Столична община.Друг приоритет е достъпът на гражданите до самия Общински съвет, защото такъв в момента липсва. Гражданите трябва да имат свободен достъп, за да следят какво се случва в СОС и да упражняват пряк контрол върху общинските съветници, които са избрали.На срещата присъстваха десетки граждани на Красна поляна, които подкрепиха предложенията на Волт и поискаха подкрепа от Манолова във връзка с местни проблеми като изсичането на гората в Западен парк и „ремонта на ремонтите\", който продължава повече от година в самия парк.Манолова припозна и се подписа под приоритетите на Волт като част от коалиция Движение ЗАЕДНО за промяна и заяви, че ще ги включи в нейната платформа за местните избори, която ще бъде представена в понеделник.Вижте подписаните мерки по долу.  Хоризонталната маркировка трябва да бъде подновена в цялата столица, като се използват качествени светлоотразителни консумативи гарантиращи поне 2 години без подновяване или за сметка на изпълнителя. Премахване на изкуствените неравности тип \" легнал полицай\", които не отговарят на наредбата и замяната им с такива, които отговарят на стандарта. Срокът за премахването е бил до 2013 година, от 6 години Столична община не изпълнява наредбата. Пълен одит на знаковата уредба в столицата и повече видеонаблюдение за заснемане на нарушение като минаване на червен светофар, не даване предимство на пешеходци и т.н. Привеждане на всички пешеходни пътеки в столица във вид отговарящи на наредбата, осветени както е по закон, обградени от страната на идващия автомобил с пречупени линии от поне 8 метра за видимост, както и повдигнати острови препречващи изпреварването на спрял да пропусне пешеходците автомобил. Създаване на писта или регламентирани места за гонки в или до София за практикуване на дрифтове и други хобита на любителите на високите скорости в безопасна и контролирана среда. Създаване на публичен онлайн регистър на гласуването на общинските съветници за подобряването на информираността като цяло, свързана с отчетността и поетите пред столичаните ангажименти. Създаване на публичен онлайн регистър за дейността на столичен инспекторат, чрез което ще се премахнат порочните практики и ще бъде въведена яснота за издаваните актове и за събираемостта им, както и за отменените такива. Прозрачност на работата на общинските търговски дружества (Топлофикация, Център за градска мобилност и др.), като чрез мярката за публично обявяване на работата им ще се доведе до възможност за подобряване на доверието в управлението на публичните средства, премахването на ненужни разходи и ефективно управление на разходната част като цяло, както и насочване на освободения публичния ресурс към други дейности от обществено значение. Осигуряване на свободен достъп на столичани до заседанията на СОС, както и регламентирано гражданско участие във вземането на решения, свързани със столицата, чрез което ще се повиши доверието на гражданите към общинския съвет и към кметовете. Прозрачност и отчетност в работата на всички районни кметове, чрез изискване към тях да публикуват публични 3-месечни и 1-годишни отчети за работата си като по този начин ще се повиши нивото на информираност и отчетността относно поетите пред столичаните ангажименти. Замърсяването на въздуха, трябва да стане официален източник на смъртност в статистиката на национално и европейско ниво. В момента, замърсяването на въздуха не е официален източник на смъртност в статистиката. Ако това се реализира ще се види, че е проблем номер едно в България и Европа, което би засилило конкретните мерки за справянето с проблема, общественото внимание и наличието на данни, които да бъдат използвани при взимането на решения по проблема. Незабавно въвеждане на еко стикери за автомобили и обособяване на т.нар. „еко зони\", достъпът до които е ограничен. Зоните обхващат най-вече централната част и квартали с високи нива на замърсяване. Преминаването през „еко зоните\" следва да е разрешено само със залепен на предното стъкло специален стикер. Стикерите са три вида и съответстват на екологични стандарти - червен, жълт и зелен. Стикерите следва да се издават след проверка на регистрационните документи на превозното средство и техническата му изправност. Енергийните ваучери за ток, които получават над 200 000 българи, да бъдат променени към използване на ток за отопление, а не на дърва и въглища, които са най-големите замърсители. По този начин ще има незабавен ефект в посока подобряване качеството на въздуха. Сумата на тези ваучера трябва да бъде повишена, за да бъде достатъчна за отопление, като това повишение ще бъде компенсирано от намалената смъртност и намалените разходи в здравеопазването. Използване на нови технологии в борбата с мръсния въздух - по света се използват различни нови технологии в борбата с мръсния въздух. Най-приложимо за българските условия би било използването на асфалт и бетон, които абсорбират мръсния въздух и помагат в борбата с този проблем. Приемане на Наредба на Столична община относно чистотата на атмосферния въздух, в която да бъдат посочени като твърди горива дървата, брикетите от дърва, пелетите и пелетите от биомаса, и други подобни(80% от столичани ползват такива за отопление), като същите промени следва да бъдат въведени и в Закона за чистотата на атмосферния въздух. Също така следва да се актуализират санкциите при установяване на нерегламентирано изгаряне на битов отпадък.  ", "date": "2019.09.21", "title": "Мая Манолова подкрепи предложенията на Волт като част от коалиция ЗАЕДНО ЗА ПРОМЯНА"}
{"url": "http://www.cross.bg/indzhova-taka-evropa-1613739.html", "text": "/КРОСС/ Управленският процес у нас се свежда до избиране на хора, поставянето им в определени позиции, коментира пред БНТ бившият премиер на България Ренета Инджова, във връзка с предстоящите местни избори. „Не се занимаваме с реалните опасности над страната - ето вчера, Тръмп предупреди Европа, че ИДИЛ и тероризма като феномен, ако не се вземат мерки за решаването му, ще бъдат събрани и разположени тези терористи на турската граница с Европа. Нека нашите специалисти, анализатори и служби да проучат, да видят къде е границата на Турция с Европа\", обясни тя.Ренета Инджова коментира и предсрочното освобождаване на австралиеца Джок Полфрийман, осъден за убийството на студента Андрей Монов. „От улицата да извикате човек, ще ви каже, че всеки закон у нас е направен така, че да има възможност за изключение. Калпакчиев няма да го направи просто така\".Според Инджова, скандалът с руска намеса и шпионаж у нас, е постановка. „Димната завеса се прави така, че всеки да привиди определени причини за шашкъниите, които нашите властници правят. Сега имат да решават вътрешни проблеми на една кампания, за да си привлекат тези, които им трябват от реквизита. Тука ще се получи един много хубав ефект - русофилите ще получат самочувствие. А за пред света ние сме лоялни европартньори\", допълни Инджова. ", "date": "2019.09.21", "title": "Ренета Инджова: Всеки закон у нас е направен така, че да има възможност за изключение"}
{"url": "http://www.cross.bg/stoiinev-komentira-manolova-1613738.html", "text": "/КРОСС/ „През март месец имаше изключително важно гласуване в парламента, от което зависеше съдбата на Балканския газопровод. Това беше ключов момент, защото тази тръба можеше да мине  през Гърция и да ни заобиколи. Тогава от БСП подкрепихме минаването на газопровод през България и показахме, че можем да защитаваме националния интерес\". Това заяви зам.-председателят на ПГ на \"БСП за България\" и член на ИБ на БСП  Драгомир Стойнев пред БНТ. „Радвам се, че този проект се осъществява, въпреки че преди се говореше за 63 милиарда кубика газ , а сега за 15 милиарда. Можехме да имаме директна доставка на природен газ, а сега ще зависим от Турция\", допълни той.Относно скандалите в БНР Стойнев коментира, че неслучайно България е на 111-то място по свобода на словото, а през 2008 година сме били  на 51-во място. „Само си представете държава, където арестуват журналисти, уволняват ги, водят ги с белезници, арестуват фотографи. Какво ще си помислим за тази държава - че е в авторитарен режим\", каза социалистът. Той припомни, че директорът на БНР се избира от СЕМ. „Да не забравяме, че управляващите  избраха член на СЕМ от тяхната квота, която е  завършила Аграрна икономика с 3.89\", допълни Драгомир Стойнев.Стойнев заяви, че БСП прави всичко възможно Мая Манолова да стане кмет на София. „Мая Манолова е закърмена с левицата и тя е ляво ориентиран човек. Тя в момента привлича всички разочаровани хора. Но Мая Мая Манолова не може да спечели София без гласовете на БСП\", изрази мнение той.Относно ситуацията с варненската организация на БСП, Стойнев коментира, че това е част от промяната, която ръководството иска да наложи в партията. „Когато човек е загубил доверието на ръководството, е нормално да се оттегли. Има едно изключително малко шумно мнозинство, което постоянно работи срещу ръководството на партията докато ние се борим срещу статуквото в управлението. Те не желаят промяната, която налагаме в момента - едно младо поколение политици, което дава шанс на БСП да спечели областни градове\", коментира народният представител.По темата за освобождаването от ареста на Джок Полфрийман, Стойнев заяви,че като политик не може да коментира съдебната система, но го прави като гражданин. „Познавам бащата на това момче и разбирам каква е болката и мъката. Това е в ущърб на цялото общество\", завърши Драгомир Стойнев.  ", "date": "2019.09.21", "title": "Стойнев: Мая Манолова е ляво ориентиран човек. Не може да спечели София без БСП"}
{"url": "http://www.cross.bg/monov-hristo-kalpakchiev-1613740.html", "text": "/КРОСС/ Този съдебен състав (Калин Калпакчиев, Весислава Иванова, Виолета Магдалинчева) няма място в съдебната система. Той може да бъде прекрасен адвокат на дявола, какъвто всъщност е. Това заяви пред \"24 часа\" Христо Монов след като Софийският апелативен съд в петък пусна на свобода 6 години и половина предсрочно осъдения на 20 г. за убийството на сина му Андрей Джок Полфрийман.  \"Нека да дадем трибуна на магистратите, те да кажат защо го правят преди Деня на Независимостта? За да покажат колко са зависими от други хора и фактори\", продължи Христо Монов. \"Защо, след като затворническата администрация казва, че той не се е поправил, те приемат, че се е поправил на основание характеристика, дадена му от Българския хелзинкски комитет (БХК). Виждате ли какъв удар по държавността е това? Въобще заместиха институциите на държавата с Българския хелзинкски комитет. Ако и сега не разбираме какво се случва, не знам\", изтъкна още бащата на убития студент.По думите му убиецът нищо не е изплатил (Полфрийман, който е виновен и за опит за убийство на приятеля на Андрей - Антоан Захариев, беше осъден да изплати и 450 000 лева обезщетение). \"Той нарочно не искаше да взема възнаграждение в затвора, за да не плаща, но е толкова глупав, че да не си поднови документите. Въпреки че страната ни пак няма никаква възможност да го задържи тук, поне да плати обезщетението, тоест това, което българският съд е присъдил преди 8 години\", посочи Христо Монов. \"Сега ние ще трябва да даваме пари, ако искаме, да го съдим и да получим поне част от обезщетението. А как си представяте да търся пари от кръвта на сина ми. Но този път те минаха границите. От утре ми е много интересно как Калпакчиев ще ходи по софийските улици. Аз ще ходя спокойно. Много хора ме срещат и казват, че ме подкрепят. Дори такива, които преди 6 години, когато бях народен представител, протестираха срещу мен, ме поздравяват, стискат ми ръката и казват, че стоят зад мен. Хайде да видим, обаче, как протестърът Калпакчиев ще ходи по улиците. И пак ние ще трябва да му плащаме охраната, защото сега той ще се разреве като ощипана мома, че е заплашван\", предположи Христо Монов. Според него съдията Калпакчиев \"е недостоен по личностна структура - за него родината не е ценност\". \"Той още говори на старозагорски диалект. Калпакчиев е съдия от Софийския апелативен съд, решава хиляди съдби, а ето сега научавам, че е върнал и делото за убийството на едно 5-годишно дете. В неговата личностна структура отсъстват висши ценности като родина. Ти, като нямаш понятие за родина, как ще имаш понятие за лична чест. Нека само да премине по бул. \"Витоша\" от Съдебната палата до ул. \"Солунска\" и да види и чуе какво мислят хората за неговото решение\". Бащата на убития младеж обърна внимание и на друг от членовете на съдийския състав - Весислава Иванова. \"Да не забравяме и другата съдийка - Весислава Иванова, получила приза за Човек на годината от Българския хелзинкски комитет. Сега трябва да реагираме, защото утре всеки от нас може да бъде съден от този \"независим\" съдебен състав\", призовава Христо Монов.", "date": "2019.09.21", "title": "Христо Монов: Този съдебен състав може да е прекрасен адвокат на дявола"}
{"url": "http://www.cross.bg/stydent-namyshkan-ybiiistvoto-1613741.html", "text": "/КРОСС/ 18-годишен български студент почина в болница, след като е бил нападнат и намушкан с нож на улица в германския град Карлскрон, недалеч от Инголщад, съобщи немския сайт merkur.de.Около 20.45 часа снощи местен жител намерил българина, който живеел със семейството си в Карлскрон, да лежи на главната улица недалеч от църквата. Младежът е бил намушкан в корема и кървял обилно. Той е транспортиран в местната болница, но въпреки усилията на лекарите е издъхнал.Районът е бил отцепен от полиция и малко по-късно криминалистите са открили оръжието на убийството в тревна площ. Българският студент е бил намушкан с кухненски нож.Огледът е продължил през цялата нощ, като са използвани следови кучета. Вдигнат е бил и хеликоптер. С помощта на преводачи се извършват разпити. Извършителят на жестокото убийство обаче все още не е задържан.От германската полиция съобщиха, че е възможно убийството на българския студент да е по расистки подбуди. Властите умоляват всички, които имат информация по случая, да се свържат с полицията или прокуратурата. ", "date": "2019.09.21", "title": "Откриха убит българин в Германия"}
{"url": "http://www.cross.bg/sgradi-sofiya-sofiiiskata-1613742.html", "text": "/КРОСС/ Над 35 емблематични сгради в София отварят врати безплатно като част от инициативата Европейските дни на наследството. Мотото е „Изкуства и Развлечения\".В празничните дни на 21 и 22 септември софиянци и гостите на столицата ще имат възможността да надникнат какво се крие зад дебелите стени на министерството на вътрешните работи, зад министерството на отбраната, както и военната академия „Георги С. Раковски\".Сред емблематичните сгради в София, до които само през уикенда достъп ще бъде свободен са също така и Народния театър „Иван Вазов\", Националният исторически музей, Софийската опера и балет и Софийската синагога.Основната цел на инициативата „Европейските дни на наследството\" е да насърчи широката публика да обърне внимание и да възприемано знаковите сгради у нас не като паметник, а като живо наследство, което е неразделна част от нашия живот и с което ние си взаимодействаме. ", "date": "2019.09.21", "title": "35 емблематични сгради в София отварят врати безплатно"}
{"url": "http://www.cross.bg/tzvetanov-gerb-borisov-1613744.html", "text": "/КРОСС/ След ГЕРБ мога да кажа, че продължих напред. При мен подобни периоди винаги ме мотивират. Убеден съм, че целите, които съм си поставил, ще дадат резултат. Чисто партийно вече съм доста по-дистанциран и нямам отношение към предизборния щаб на ГЕРБ. Това заяви в сутрешния блок на bTV бившият зам.-председател на ГЕРБ Цветан Цветанов.На въпрос дали продължава да се чува с премиера Борисов Цветанов отговори, че си говорят чисто делово.,,Говорим си чисто делово с Борисов, защото ако кажа приятелски, това би било лицемерие от мое страна. Но държа да отбележа, че в никакъв случай не съм обиден на никого. Сам взех решението да се оттегля и смятам, че то бе правилно'', сподели още Цветанов.,,Дали ще правя политически проект? Това е провокативен въпрос. Считам, че с опита, който получих през годините, Евроатлантическият център е най-подходящото, което мога да направя към момента, тъй като сформирах и един невероятен екип'', добави той.,,Всеки, който участва в обществено-политическия живот на страната, той винаги предлага такива решения, които са обвързани с политика'', посочи още Цветанов.Той допълни още, че премиерът Бойко Борисов е обграден от хора, които му казват това, което той иска да чуе.,,Още през 2005 г., когато се кандидатира за кметските избори в София, аз му заявих, че винаги ще му казвам истината, пък нека той да взима крайното решение. Винаги съм вярвал, че е по-добре да бъдеш откровен и искрен и аз винаги съм бил доста прям'', обясни Цветан Цветанов и категорично обяви, че не търси никакъв реваншизъм от ГЕРБ.,,Няма такова нещо. В политиката просто трябва да оставиш всичко назад и да вървиш напред, така че нямам никакъв реваншизъм и никога не съм имал'', подчерта той.По отношение на шпионския скандал с Русия Цветанов изрази мнение, че не трябва да бъдем срещу Русия, но трябва да защитаваме европейските ценности и отбеляза, че новият Евроатлантически център ще изразява позиции, които ще бъдат облечени само във факти.,,За мен е много по-ключово да вървим към тази посока, която ни дава евроатлантическа ценност. Трябва да имаме един основополагащ трансантлатнически път и връзка за да бъде Европа по-силна'', заяви Цветанов.На запитване, касаещо пробива в НАП, Цветанов отвърна, че съдът и прокуратурата трябва дадат отговор на въпроса кой проби системата на приходната агенция.,,Искам обаче да обявя, че проектът, който създадох, няма нищо общо с пробива в НАП, защото и на такива новини попаднах. Чух още, че купувам ЧЕЗ, че купувам медии, че съм замесен и в спирането на БНР... това са все част от фалшивите новини, с които Евроатлантическият център ще се бори'', уточни той.,,По принцип решението на съда не се коментира, но смятам, че не трябва да бъдем толкова либерални спрямо хора, които са извършили убийство. От съда заявиха, че го освобождават заради добро поведение, обаче е имало едни 7 страници с мотиви той да не бъде освобождаван предсрочно'', коментира Цветанов и темата с предсрочното освобождаване на Джок Полфрийман.По думите му вече се чувства свободен. Въпреки че стои настрани от партийните дела, Цветан Цветанов изказа несъгласие с организацията за местните избори. Той коментира, че тя се е забавала с три месеца, признавайки, че на места ГЕРБ отстранява хора, които се смятат за близко до него.,,Това е грешно като концепция\", каза Цветанов и добави, че всяко едно предложение е представял на премиера, така че накрая Борисов да каже своята дума.,,В момента административният подход, несъобразявайки се със структурите на ГЕРБ, ще има тежки последствия. Изборите в София ще бъдат тежки'', прогнозира настоящия началник на Евроатлантическия център за сигурност.Според него няма и яснота кои са хората в гражданската квота за октомврийските избори. ", "date": "2019.09.21", "title": "Цветанов: Борисов е обграден от хора, които му казват това, което иска да чуе"}
{"url": "http://www.cross.bg/godina-boneva-emiliya-1613743.html", "text": "/КРОСС/ На 81-годишна възраст e починала легендарната треньорка по художествена гимнастика Емилия Бонева. Тъжната вест съобщи синът й Любомир в социалните мрежи.Емилия Бонева е дългогодишен треньор в школата на \"Славия\", а през 1982-ра година започва работа в Испания.Бонева извежда ансамбълът на Испания до Олимпийската титла през 1996 година на Игрите в Атланта. През 1994 година испанският крал Хуан Карлос връчва на легендарната българка сребърен медал за заслуги към испанския спорт.Емилия Бонева пристига в Испания през 1982 година и започва работа като мисли, че това ще е временно и за малко време.През 1984 година испанските печелят първото си отличие - бронз на ансамбъла на Европейското първенство във Виена.Ансамбълът на Испания печели Европейска и Световна титла през 1991-ва и 1992-ра година, а на Олимпийските игри през 1992-ра година в Барселона Каролина Паскуал печели сребро, а Кармен Аседо се класира на 4-то място.Емилия Бонева 15 години бе начело на националния отбор на Испания и е истинска кралица в сърцата на испанските фенове на художествена гимнастика, пишат от БФХГ и изказват своите дълбоки съболезнования към семейство ", "date": "2019.09.21", "title": "Напусна ни легендарната треньорка Емилия Бонева"}
{"url": "http://www.cross.bg/gazovi-yredbi-bytilka-1613745.html", "text": "/КРОСС/ Автомобилите с неизправни газови уредби са като движещи се бомби със закъснител на пътя, казват експерти от бранша. Предупреждават, че без бързи промени в закона, инциденти като този с взривената кола на бензиностанция в Добрич, ще продължат. При взрива на газовата бутилка преди дни загина жена, а друга беше ранена.От асоциацията на автогаз сервизите настояват срокът за регистрация на газови уредби на автомобили да се намали максимално. А шофьорите да са длъжни да информират КАТ до месец след монтирането ѝ.Една газова бутилка има между 5 и 7 години срок на годност, обясни Александър Бъчваров, собственик на автосервиз. Той не съветва шофьорите да купуват втора ръка от интернет.,,Много е важен техническият преглед. Да се преглеждат обстойно нещата- дали има изпускане и течове от редуктора, дали съединенията, през които минава газта са в достатъчно добро състояние. Бутилките трябва да се сменят периодично'', обясни Александър Бъчваров пред камерата на Нова телевизия. ", "date": "2019.09.21", "title": "Експерти: Автомобилите с неизправни газови уредби са бомби със закъснител"}
{"url": "http://www.cross.bg/lokomotiv-iskur-putnitzi-1613747.html", "text": "/КРОСС/ Десетки пътници на БДЖ оставени на гара в Искър да чакат локомотив. Влакът от София до Свиленград, който тръгва от столицата в 8:20 успя да стигне само до Искър, защото тръгнал с повреден локомотив.Първо влакът тръгнал с 30 минути закъснение, разказват гневни пътници пред news.bg. Търпението им обаче се изчерпало, когато се оказали стоварени в Искър.Хората са скандализирани, че не се знае кога ще дойде нов локомотив да ги извози към Пловдив и Свиленград.\"Не сме превозна бригада, не се занимавайте с нас\", са отговорили служителите заядливо на притеснентите хора.Някои от тях гонят прекачване на други влакове.\"Какво искате да правим, стачка ли?\", ядосани са хората\"Давайте да закриваме БДЖ\", провикна се друга пътничка. Никой ли няма да ни даде информация, продължиха да недоволстват хората.Към 10 часа на гарата пристигна локомотив, но кога ще бъде прикачен все още не е ясно.  ", "date": "2019.09.21", "title": "Бунт на гарата в Искър заради аварирал влак"}
{"url": "http://www.cross.bg/tzentur-pazardzhik-detzata-1613746.html", "text": "/КРОСС/ В Пазарджик ще бъдат изградени център за безпризорни деца и за бездомни възрастни хора. В двата социални проекта ще бъдат вложени над милион и половина лева.В момента в Пазарджик няма център за бездомни, а само център за временно настаняване, където максималният престой е 3 месеца. С новата социална услуга се цели да бъдат обхванати децата от улицата, тези които са били жертви на престъпления и са избягалите от домовете. С  тях ще работят  социални работници и психолози, като  идеята е децата отново да бъдат социализирани.Паралелно общината стартира и друг проект, който ще обхване  213 самотни възрастни хора. Те ще получават социална и здравна помощ в домовете си. Осигурени  са 11 медицински сестри  и 40 домашни помощници, които ще оказват помощ на място. Този проект е на стойност над 508 хиляди лева, информира БНР.Услугата предвижда  срещи с психолози. Проектите са по програмите „Региони в растеж\" и „Развитие на човешките ресурси\". ", "date": "2019.09.21", "title": "В Пазарджик се изгражда център за безпризорни деца"}
{"url": "http://www.cross.bg/chasa-monitor-tryd-1613729.html", "text": "/КРОСС/ в. 24 часа - Скандално: Как и кога съдиите се убедиха, че австралийският убиец вече е добър?в. Труд - Убивай българи - Калпакчиев е насрещав. Телеграф - Европа пътува във времетов. Монитор - Пращат децата в мандри, в училище правят овощни градинив. Сега - Търгът за „Български поток\" тръгва нановов. Сега - Фалшивата новина за детските градини и мръсните пари се оказа истинскав. 24 часа - Каним Владимир Путин в България догодинав. 24 часа - КАТ няма да спира тирове по празници, сами ще го правятв. Труд - София ще има детска поликлиникав. Труд - Обмислят нови акцизи за гориватав. Телеграф - Генсекът на НАТО идва у нас с огромна делегацияв. Телеграф - Откриха надпис на 100 години под кралски тронв. Монитор - Цветан Василев спонсорирал „Русофили\" с 31 хил. евро от КТБ в. Монитор - Поправката „Полфрийман\" предложена от него и прокарана от Христо Ивановв. 24 часа - 5 въпроса към бащата на убития Андрей Монов - Христо Монов: Предсрочното освобождаване на Полфрийман е удар по държавносттав. Труд - Актрисата Силвия Лулчева пред „Труд\": На 50 години съм по-щастлива, отколкото на 40в. Телеграф - Режисьорът Васил Барков: Четири месеца четох архивите на Гешевв. Монитор - Проф. д-р Петко Ст. Петков, историк във ВТУ „Св. св. Кирил и Методий\": Патриотизмът днес не е да си ярък чуждофиил или чуждофобв. Сега - Как да направим успешен преврат и да преориентираме страната в. Сега - За инвалидните колички и десните партньори на Маноловав. 24 часа - Защо тези избори не са леснив. Труд - Как се харчат 149 млрд. лева бюджетни средствав. Телеграф - Поручика отиде при героите сив. Монитор - Браво, господине! ", "date": "2019.09.21", "title": "По-интересното във вестниците"}
{"url": "http://www.cross.bg/dvizhenieto-trafikut-stranata-1613728.html", "text": "/КРОСС/ Заради трите почивни дни се очаква засилен трафик в цялата странаСъс специална организация на движението ще се регулира трафикът към големите градове и от граничните пунктове към вътрешността на страната. Пътна полиция ще следи за правоспособност, за превишена скорост и употреба на алкохол и наркотици.Камери за скорост ще бъдат поставени на всички натоварени пътища в страната. Засилени проверки ще има и на автобусите, най вече за използването на предпазни колани.От „Агенция Пътна\" инфраструктура обявиха, че движението по магистрала „Хемус\" в тунел „Витиня\" ще се осъществява в едната тръба, реверсивно. Целта е да се раздели трафикът, за да не се образуват тапи. ", "date": "2019.09.21", "title": "Хиляди тръгват на път за трите почивни дни"}
{"url": "http://www.cross.bg/manolova-leva-obshtina-1613731.html", "text": "/КРОСС/ От 11.00 часа гражданският кандидат за кмет на София Мая Манолова ще извади на светло още две „бързи\" обществени поръчки на Столичната община, този път за 80 млн. лева. Преди дни Манолова даде за пример обществената поръчка за сметосъбиране и извозване за  500 млн. лева, обявена в навечерието на изборите, при положение, че договорите със сегашните сметопочистващи фирми изтичат догодина.Обществените поръчки този път са за закупуването на електробуси и зарядни станции, като офертите ще бъдат отворени на 23 и 24 октомври, буквално дни преди изборите на 27 октомври.С „Движение ЗАЕДНО за промяна\" Манолова ще обсъди и предложените от формацията мерки относно пътната безопасност замърсяването на въздуха и прозрачността в Столичната община. Събитието ще се проведе на открито (ъгъла на бул. „Ал. Стамболийски\" и ул. „Булина поляна\"). ", "date": "2019.09.21", "title": "Манолова вади още две „бързи“ поръчки, този път за 80 млн. лева  в Столичната община"}
{"url": "http://www.cross.bg/fandukova-obshtinski-septemvri-1613732.html", "text": "/КРОСС/ В началото на септември БСП - София поиска столичният кмет Йорданка Фандъкова да излезе в отпуск и да спре да прави предизборна кампания, скривайки я зад \"инспекцията\" на различни общински обекти. Нейният отговор беше, че тя не прави кампания, а работи за софиянци и града. Последва и позиция на ГЕРБ - София, в която се напомня, че госпожа Фандъкова е законно избран, действащ кмет и излизането й в отпуск ще преустанови работата на Столична община и ще създаде затруднения за гражданите.Какво последва? Кметът Фандъкова продължи с инспекциите и \"неотложната работа в полза на софиянци\", която през последните 3 дни се изрази в представяне на лица от иновативния й бъдещ екип. Да припомним фактите - на 18-ти септември при проверка на строителството на детска градина в Курило тя представи първия си нов кандидат за общински съветник на ГЕРБ - арх. Ивайло Петков. На 19-ти септември при посещение в Първа градска, сега Първа многопрофилна болница за активно лечение, представи проф. Иво Петров като второто ново име от граждаската квота в отбора й. На 20-ти септември при посещение в Университетската АГ болница \"Майчин дом\" представи проф. Асен Николов като част от листата й за общински съветници.С цялото ни уважение към безспорния авторитет на посочените кандидати, искаме да попитаме кое наложи те да бъдат представени сега и по този начин преди законното откриване на предизборната кампания? Да, наистина, при представянето им, кметът Фандъкова не се вози на \"джипка\", а използва територията на реномирани лечебни заведения. Но това не променя безспорния факт, че тя използва общински ресурс за лични цели и партиен пиар.Госпожо Фандъкова, в представянето на бъдещата Ви листа ли се изразява незаменимото Ви присъствие в Столична община и работата Ви в интерес на гражданите, заради които не излизате в отпуск? ", "date": "2019.09.21", "title": "Фандъкова да спре да използва общински ресурс за лични цели и партиен пиар!"}
{"url": "http://www.cross.bg/zhelyazkov-rosen-kompromisni-1613730.html", "text": "/КРОСС/ На днешното заседание на Съвета на ЕС още пет страни членки подкрепиха нашата позиция за отпадане на изискването за връщане на камионите на четири седмици до мястото на установяване. Това заяви министърът на транспорта, информационните технологии и съобщенията Росен Желязков днес в Брюксел след края на срещата с министрите от единомислещите държави по Пакета Мобилност 1, които включват България, Румъния, Полша, Унгария, Латвия и Литва.„Неприемливо е да разсъждаваме как да намалим вредните емисии от една страна, а от друга да създаваме политики, които нанасят голяма щета върху климата. Нашата позиция е, че връщането на камионите на четири седмици е абсолютно недопустимо. Това е най-несправедливият, непропорционален и дискриминационен елемент в пакета, който разделя страните на Централноевропейски и периферни. Мисля че ще съберем нужната подкрепа за отпадането на това изискване\", категоричен бе Росен Желязков.По думите му има червени линии, които не можем да се съгласим да прекрачим, но трябва да се намерят компромисни решения, така както повеляват ценностите на Съюза - свободно движение на хора и на стоки, както и свобода на общия пазар. \"За това ще проведем още разговори със страните, които са извън групата на единомислещите, както и с бизнеса, за търсене на компромисни текстове и решения\", заяви още Росен Желязков.\"Продължаваме да работим с превозвачите, благодаря за всички усилия, които полагат. Заедно сме с тях в този процес, с ясното съзнание, че ще постигнем по-добро от това, което е в момента, но не можем да постигнем всичко, защото мнозинството е такова, че ако иска да приеме текстовете, каквито са, ще ги приеме\", посочи министърът.Росен Желязков допълни, че за правителството и за него темата с Пакета за Мобилност 1 продължава да е важна и приоритетна. Той изрази увереност, че Европа може да се обедини около компромисни текстове, така че да постигне поставените цели за стабилност, устойчивост, пропорционалност и справедливост.Другата седмица се очаква решение на транспортната комисия на Европейския парламент дали да започнат тристранните преговори между Европейския парламент и Съвета на ЕС, с участието на Европейската комисия. Според министър Желязков очакванията са тези преговори да продължат и през следващата година, когато предателството на ЕС се поема от Хърватия. ", "date": "2019.09.21", "title": "Министър Желязков: На Европейски съвет разсъждаваме как да намалим вредните емисии, а с Пакета Мобилност 1 създаваме политики, които нанасят голяма щета върху климата"}
{"url": "http://www.cross.bg/tzurkvata-bulgariya-evro-1613733.html", "text": "/КРОСС/ С над 1 млн. евро по програмите за трансгранично сътрудничество МРРБ развива туристическия потенциал по границата със Сърбия и Република Северна МакедонияСредновековни църкви с уникална архитектура и стенописи, панорамна гледка от един от най-високите водопади в България и най-големият въжен парк в страната. Това са само част от туристическите проекти на около час път от София, реализирани по управляваните от Министерството на регионалното развитие и благоустройството програми за трансгранично сътрудничество с Република Северна Македония и със Сърбия.С над 240 хил. евро бе разкрит потенциалът за туристическо посещение на водопада Полска Скакавица. Той се намира само на 98 км от българската столица. Феноменът е обявен за природна забележителност през 1968 г. заради изключителната природна и културна значимост. Висок е 3 метра, а денивелацията от най-високата му точка до нивото на река Струма е 70 метра. Със средствата е рехабилитиран участък от общински път, изградени са еко пътеки, обособено е място за паркиране и зони за отдих и наблюдение. Така туристите могат да видят изключително живописната гледка към долината на река Струма, скалния масив на водопада и околностите му. Посетителите имат и по-голям избор от пешеходни маршрути, по които да се запознаят с природните ресурси на района, с възможност за наблюдения на водопада от различни точки. В района има запазени уникални местообитания, в които има много редки и застрашени видове животни и растения, част от които ендемични - намират се единствено в тази част на България. Тук се срещат и много защитени от закона видове, като пепрудите Поликсена, Голямата огневка, Едрата синевка, Четириточковата еуплагия, бръмбара рогач и много други.За любителите на поклонническия туризъм, българската култура и ранна архитектура, е препоръчително да посетят Средновековната църква „Свети Архангел Михаил\" в гр. Рила, област Кюстендил. С близо 223 хил. евро в древния храм бяха направени консервация, реставрация, частична реконструкция на средновековната сграда и стенописи. Според специалистите църквата е построена преди Рилския манастир. Храмът е включен в Регистъра на Министерство на културата за недвижимите културни ценности от национално значение. „Свети Архангел Михаил\" е една от малкото добре запазени църкви на Балканите, датирани от 12 век. Изключително живописна е и възрожденската стенописна декорация, традиционно подчинена на патрона на храма - Свети Архангел Михаил. Проектът се изпълнява от общините Рила и Старо Нагоричане.Само на час от София, край Правец, туристите могат да се насладят на археологическия паметник -  църквата „Света Богородица\" от ХІV  в. Тя се намира в с. Осиково, местност „Манастира\" и е част от Осиковския манастир. Близо 310 хил. евро са вложени в реставрирането и консервирането на храма. Дейностите по проекта включват реставрация, консервация и експониране като музей на открито на църквата и по-ранни руини около нея. Православният храм представлява малка еднокорабна, едноапсидна сграда, изградена от големи и по-малки каменни блокове със спойка от бял хоросан. В североизточния ъгъл в основата на апсидата е оформена малка полукръгла ниша, символ на витлеемската пещера - протезис или жертвеник с важно обредно предназначение за светите дарове и богослужебната утвар. На западната стена има изградена втора полукръгла ниша - диаконикон. Оформянето на такава ниша в западната стена се среща рядко в църковното строителство в България. Църквата отвътре е била богато украсена с полихромна стенописна украса в техника „яйчена темпера\" и класическо „фреско\", издаваща почерка на изключително школувани зографи. На запад от църквата е разкрит притвор и останки от баптистерий - кръщелна. Пред и около църквата са открити по-ранни останки от сгради и съоръжения. По проекта е извършено укрепване на археологическата ценност и руините около нея.За търсачите на силни усещания във Вършец бе изграден най-големият въжен парк в България. Въжената площадка разполага с 45 елемента с различна трудност. По проекта са реализирани също и спортни обекти - две детски и една фитнес площадка в \"Слънчевата градина\", фитнес площадка в парка до Специализирана болница за рехабилитация \"Свети Мина\" и скейтборд площадка до минералната чешма. Общата стойност на безвъзмездната финансова помощ за община Вършец възлиза на близо 290 хил. евро. ", "date": "2019.09.21", "title": "Древни църкви, скален водопад и най-големият въжен мост в страната привличат туристи в Западна България"}
{"url": "http://www.cross.bg/shabla-festival-hvurchila-1613736.html", "text": "/КРОСС/ В края на лятото в Шабла ще се проведе вече традиционният Фестивал на хвърчилата. За 8-ма поредна година той предлага атрактивни демонстрации с хвърчила.Фестивалът е посветен на хората и птиците от Приморска Добруджа и е организиран от община Шабла и Зелен образователен център. По традиция ще се проведат най-различни арт-работилници за изработка на хвърчила, бижута и картички от естествени материали, ще се демонстрират техники за управление на хвърчило.И тази година ще има специално място, отредено за био-производители, които ще могат да предложат екологично произведени местни продукти.  ", "date": "2019.09.21", "title": "Фестивал на хвърчилата ще се проведе в Шабла"}
{"url": "http://www.cross.bg/dopulnitelni-arabiya-sili-1613734.html", "text": "/КРОСС/ Пентагонът обяви, че Съединените щати ще изпратят допълнителни военни сили и оборудване в Саудитска Арабия и Обединените арабски емирства (ОАЕ), за да подсилят сигурността им, като поне засега президентът Доналд Тръмп е взел решение да не нанася незабавен военен удар срещу Иран в отговор на атаката срещу саудитската петролна индустрия, съобщи Асошиейтед прес.Американският министър на отбраната Марк Еспър каза, че това е само първата стъпка и не изключи допълнителни действия в хода на събитията.Той заяви, че решението за допълнителни военни сили е в отговор на молби от Саудитска Арабия и ОАЕ за помощ за усилване на противовъздушната и ракетната им отбрана. По-рано президентът Тръмп обяви санкции срещу иранската централна банка и суверенния фонд на страната.  ", "date": "2019.09.21", "title": "САЩ ще изпратят допълнителни военни сили в Саудитска Арабия и ОАЕ"}
{"url": "http://www.cross.bg/prilozheniya-feiisbyk-deiistvieto-1613735.html", "text": "/КРОСС/ Фейсбук обяви, че е преустановил действието на десетки хиляди приложения заради потенциален риск за спазването на личната неприкосновеност на потребителите му след вътрешна проверка на милиони приложения, предаде Франс прес.Социалната мрежа е извършила тази проверка след скандала с Кембридж Аналитика.Миналата година бе разкрито, че британската фирма е извършвала кампании за масова манипулация с цел повлияване на американските и британските избиратели чрез приложения във Фейсбук за референдума за Брекзит във Великобритания и президентските избори в САЩ през 2016 г.  ", "date": "2019.09.21", "title": "Фейсбук спря действието на десетки хиляди приложения заради риск за личните данни"}
{"url": "http://www.cross.bg/tema-subydi-zashto-1613721.html", "text": "/КРОСС/Тема: Шпиони и визионери в страната на скандалите - говори Ренета ИнджоваТема: Мечта за правосъдие - коментар на адвокат Марин МарковскиТема: Пробойни в здравната система - разговор с д-р Мирослав НенковТема: 30 години демокрация - защо Милена Славова \"нема нерви\"?Тема: На живо: Разходка из литературна СофияТема: Дивна в съботното утроТема: \"Живите архиви\": БНТ на 60 годиниТема: Началото на телевизията в спомените на кинолегендата Иван ДжамбазовТема: Кралят Карл Кокс отново в България - Ясен ПетровТема: случая „Джок Полфрийман\" - как се стигна до освобождаването му? Контролират ли се продажбите на електронни цигари в интернет? - експеримент на „Събуди се\"Тема: Галя Щърбева ще покаже нова история в рубриката си „Да хванеш гората\" - този път на трима младежи правещи разходки с джип по пътя на траките - хит сред чужденците.Тема: Ива Софиянска-Божкова ще се срещне с Мис България 1998 Наталия Гуркова и нейната дъщеря Джорджия, която е тръгнала по стъпките на майка си и вече покорява световни конкурси за красота.Тема: Актрисата от хитовия медицински сериал „Откраднат живот\" Диана Димитрова разкрива какво могат да очакват зрителите от героинята й в новия сезон, както и защо е решила да участва в благотворителна кауза. ", "date": "2019.09.21", "title": "В сутрешните блокове днес"}
{"url": "http://www.cross.bg/hora-ylitzite-milion-1613737.html", "text": "/КРОСС/ Милиони хора по света, най-вече младежи, се включиха в глобалния протест срещу промените в климата, само в Ню Йорк на улиците излязоха над един милион души. Протестът е на път да се превърне в една от най-големите координирани демонстрации в историята, отбелязват световните медии. Следващият световен протест е насрочен за 27 септември.Акциите започнаха първо в Австралия и Нова Зеландия и продължиха в Япония, Индия, Филипините.В Африка, който според експерти е най-уязвимият на климатичните промени континент, стотици хора излязоха по улиците на столици и големи градове като Найроби и Йоханесбург.В Европа демонстрантите блокираха мост в Швейцария, излязоха по улиците и дори плажовете на Великобритания, изпълниха площадите на Полша, Украйна, Дания, а в Париж младите хора поискаха да бъдат чути от управляващите.\"Колкото по-млад е човек, толкова повече ще бъде засегнат от промените в климата, а днес почти не ни се дава думата. Времето да променим нещата е изключително малко и е много важно именно младите хора да оглавят тази борба, защото те ще са най-засегнати\", каза австралийска ученичка.Кулминацията бе огромна демонстрация в Ню Йорк, в която се включиха над един милион ученици. На нея присъства и вдъхновителката на протестите 16-годишната шведска активистка Грета Тунберг, думата взе и прочутата актриса и неуморима активистка Джейн Фонда.\"Искаме безопасно бъдеще. Много ли е? Ако никой друг не предприеме действия, тогава ние ще го направим. Но не трябва да е така. Не трябва да сме единствените, които се борят за бъдещето. И все пак, сме тук. Но ние не сме просто млади хора, които пропускат училище или някои възрастни, които не ходят на работа. Ние сме вълната на промяната. Заедно и обединени, ние сме неудържими.\"На фона на многохилядните протести в Германия и след 18-часови маратонски преговори правителството на Ангела Меркел се договори да отпусне над 100 милиарда евро до 2030 година за борба с климатичните промени. Те ще се използват за намаляване на парниковите емисии в строителството, промишлеността и транспорта, както и за насърчаване ползването на обществен транспорт и влакове.\"Не правим нищо идеологическо, а взимаме мерки срещу нещо, за което има солидни научни доказателства. Ако пренебрегнем мнението на учените и си кажем, че все някак ще се измъкнем, това няма да е справедливо към бъдещите поколения\", каза Ангела Меркел. ", "date": "2019.09.21", "title": "Над един милион протестираха в Ню Йорк срещу климатичните промени"}
{"url": "http://www.cross.bg/chasa-sofiya-sofiyaot-1613722.html", "text": "/КРОСС/ От 10.00 часа в централата на ВМРО - гр. София, ул. „Пиротска\" № 5, ет. 2., зала „Изложбена\" официално ще бъдат представени кандидатите на ПП „ВМРО - Българско национално движение\" за местните избори.***София.От 12:00 ч. кметът на София, Йорданка Фандъкова ще провери  новоизграденото междублоково пространство в „Зона Б-5\" между блоковете 15, 16 и 18.***София.От 19.30 часа в Католическата катедрала „Св. Йосиф\" на ул. „Княз Борис І\" 146, ще се състои Органов концерт в рамките на Европейските дни на наследството.***Кюстендил.От 11.00 часа на площад „Велбъжд\", ще се проведе Втори международен ретро парад за класически автомобили и мотоциклети.***Пловдив.От 11:00 часа, в Цар Симеоновата градина, с активности и забавления, посветени на нашето общо бъдеще - децата, ще завърши първият етап от кампанията #ДариЕнергия на Schneider Electric.***Стара Загора.От 12.00 часа ще бъде направена символична първа копка за цялостното обновяване на Зоопарка.***Симитли.От 12:00 часа Неврокопският митрополит Серафим ще направи първа копка на параклис крайсимитлийското село Полето.***Смолян.От 14:00 часа в Областна администрация ще се проведе заседание на Постоянната епизоодичната комисия - Смолян.***Шумен.От 9.30 до 16.30 часа в парка пред Безистена младите хора от Общинския младежки съвет организират работилница за изграждане на пейки, с които ще бъде обзаведена Младежката сфера. ", "date": "2019.09.21", "title": "Събитията в София и страната днес"}
{"url": "http://www.cross.bg/kodrat-vreme-hrista-1613724.html", "text": "/КРОСС/ Св. апостол Кодрат бил ученик на някои от апостолите, преки ученици на Господа Иисуса Христа. Бил поставен за епископ в Атина на мястото на мъченически загиналия Атински епископ св. Публий. Проповядвал словото Божие най-вече в Атина и в малоазийския град Магнезия. Подир много апостолски трудове и страдания в 130 г. св. Кодрат претърпял мъченическа смърт за вярата в Господа Иисуса Христа и бил погребан в Магнезия.Този доблестен апостолски ученик е известен още и като апологет, защитник на християнското учение.В 126 г. той написал такава блестяща апология на християнството, че император Адриан, като я прочел, издал указ да не бъде осъждан никой от християните само за това, че изповядвал вярата в Христа, без доказателства, че е извършил някакви престъпления.Апологията на св. Кодрат е изгубена. За нея споменава църковният писател Евсевий Кесарийски.В това си съчинение св. Кодрат доказва истината за божественото пратеничество на Христа Спасителя, като сочи извършените от него чудесни изцелявания на болни и възкресявания на мъртви. Той пише:\"Делата на нашия Спасител можеха да се видят по всяко време, защото те бяха действителни. Излекуваните и възкръсналите са били виждани не само тогава, когато са били изцелени или когато са били възкръснали. Те са живеели след това доста дълго време - не само през време на земния живот на Спасителя, но и подир Неговата смърт. Някои от тях доживяха дори до наше време.\"Тия думи превежда църковният писател-историк Евсевий Кесарийски. Те са малко на брой, но притежават голяма стойност.Запазило се е друго едно съчинение на св. апостол Кодрат - \"Послание до Диогнет\".Диогнет е бил образован езичник, който искал да узнае в какво се състои вярата на християните. В това послание този бележит апостолски ученик е писал за живота на християните следното:\"Те са в плът, но не живеят според щенията на плътта. Намират се на земята, но са граждани на Небето. Подчиняват се на установените закони, но със своя живот превъзхождат самите закони. Те обичат всички.\" Преподобните и благочестиви наши отци Исакий и Мелетий били епископи на Христовата Църква. Те и двамата изпълнявали едно и също светителско служение и се отличавали с богобоязливост и християнски добродетели. Тяхно непрестанно дело било да учат народа на Божествените духовни слова и да ходят по Божиите заповеди. И двамата се отличавали с благотворителност, раздавали имуществото си на бедните и се смилявали над тях, като заедно с веществения хляб ги насищали и с духовен хляб - поучения и душеполезни наставления. Със своя живот те заслужили дар на чудотворство и починали в мир на старост в различни години, но в един и същи ден. ", "date": "2019.09.21", "title": "Св. ап. Кодрат. Св. Исакий и Мелетий, еп. Кипърски."}
{"url": "http://www.cross.bg/nezavisimost-kralstvo-obedinenoto-1613725.html", "text": "/КРОСС/ 1378 г. - Цар Иван Шишман издава Рилската грамота, с която на Рилския манастир се дават 20 села, като феодални владения.1551 г. - Основан е Кралският и папски университет на Мексико.1719 г. - Състои се сватбата на пфалцграф Кристиан III фон Цвайбрюкен и Каролина фон Насау-Саарбрюкен.1862 г. - Първата българска легия в Белград е разпусната по решение на военния министър на Сърбия.1919 г. - Първи мач на ФК Янтра (Габрово) срещу тима на Горна Оряховица (1:0)1933 г. - В Германия започва съдебен процес във връзка с подпалването на Райхстага, един от обвиняемите е Георги Димитров.1937 г. - За първи път е публикувана книгата на Дж. Р. Р. Толкин „Хобитът\".1938 г. - Ураган връхлита Ню Йорк, загиват около 600 души.1964 г. - Малта придобива независимост от Обединеното кралство.1981 г. - Белиз придобива независимост от Обединеното кралство.1991 г. - Армения получава независимост от Съветския съюз.1993 г. - Президентът на Русия Борис Елцин прекратява дейността на парламента, в разрез с действащата по това време конституция, и така ускорява Руската конституционна криза от 1992-1993 г.1999 г. - При земетресение в Централен Тайван загиват 2 400 души.2001 г. - 39 Народно събрание приема декларация по повод терористичните актове в Ню Йорк и Вашингтон, с която обявява борбата с тероризма за дългосрочен приоритет.2003 г. - Програмата Галилео на НАСА приключва и космическият апарат е спуснат в атмосферата на Юпитер, където той се разпада със скорост от 50 km/s. ", "date": "2019.09.21", "title": "21 септември в историята"}
{"url": "http://www.cross.bg/ministur-bivsh-depytat-1613723.html", "text": "/КРОСС/ Борислав Михайлов, председател на УС и изп. директор на Гаранционния фонд за застрахованеВалентин Никифоров, вицепрезидент на КНСБЖивко Тодоров, кмет на Стара ЗагораКети Маркова, съдия в Конституционния съдКръстьо Трендафилов, икономист, бивш депутат и министърПроф. Мариана Георгиева-Бенчева, бивш служебен министърХристо Грудев, депутат от ГЕРБ в 44-ото НС  ", "date": "2019.09.21", "title": "Рожденици на 21 септември"}
{"url": "http://www.cross.bg/putna-trakiya-dvizhenieto-1613727.html", "text": "/КРОСС/ Автомобил самокатастрофира тази сутрин на автомагистрала \"Тракия\".Инцидентът е станал на 139 километър в посока Бургас, предаде БГНЕС.Екипи на пътна полиция са на място и регулират движението. Има екип на пожарната и кола на пътна помощ, която ще извози от пътя смачкания лек автомобил. ", "date": "2019.09.21", "title": "Катастрофа затруднява движението по \"Тракия\""}
{"url": "http://www.cross.bg/yikendite-sa-malko-kato-1613726.html", "text": "/КРОСС/ „Уикендите са малко като дъгата - изглеждат добре отдалеч, но изчезват, когато се приближиш до тях.\"Джон Шърли ", "date": "2019.09.21", "title": "Уикендите са малко като..."}
{"url": "http://www.cross.bg/karane-motoristi-noshtno-1613765.html", "text": "/КРОСС/ За поредна година „Софийски мотористи\" организират една от най-мащабните мото прояви - масово нощно каране, което тази година ще е в памет на загиналите мотористи и под надслов „Толерантност на пътя\".Инициативата ще се проведе на тази вечер (21 септември), от 21:00 часа, а сред гостите на организаторите ще бъде Малина Крумова, председател на Държавна агенция „Безопасност на движението по пътищата\".Шествието ще започне от резиденция „Бояна\", след което ще премине през централната част на града и ще завърши при магазин „Метро\" - Люлин.Инициативата се осъществява в партньорство с Пътна полиция и Столична община.Трето поред е масовото нощно каране в столицата. То се провежда след залез с идеята мотористите да бъдат забележими, но в същото време да не се затруднява прекомерно трафикът в София. Най-голямата мото общност у нас - \"Софийски мотористи\" има и многобройни благотворителни инициативи. Наскоро се проведе поредната кръводарителска акция, инспирирана и организирана от момчетата и момичетата на две гуми. Всяка година се провежда и Мото Коледа - масово каране до домове за сираци или друга подбрана кауза и даряване на хранителни продукти, дрехи, одеала и финансови средства, събирани месеци преди това. Организират и мото училище за по-безопасно шофиране на младите и неопитни мотоциклетисти.  ", "date": "2019.09.21", "title": "Масово нощно каране за повече толерантност на пътя тази вечер в София"}
{"url": "http://www.cross.bg/tzaribrod-bogoroditza-surbiya-1613766.html", "text": "/КРОСС/ Населените с българи градове Цариброд и Босилеград, които остават на територията на Сърбия след сключването на Ньойския мирен договор през 1919 г., честват своя празник.За празника в Цариброд, който продължава и утре, пристигнаха и много гости от България, съобщава БНР.Празникът на община Цариброд започна с литургия по повод Рождество на Пресвета Богородица - Малка Богородица - на 21-ви септември в църквата \"Рождество на Пресвета Богородица\".Вицепремиерът на Република Сърбия Зорана Михайловч и кметът на община Цариброд д-р Владица Димитров откриха ремонтирания площад. Сред гостите на празника са кметове на общини в България, посланици и общественици.Имаше и тържествено заседание на Общинския съвет на Цариброд. Открита бе и изложба София-Белград, археологически бисери на Националния археологически институт с музей при Българската академия на науките. ", "date": "2019.09.21", "title": "Сънародниците ни в Цариброд и Босилеград празнуват"}
{"url": "http://www.cross.bg/iran-instalatzii-imalo-1613775.html", "text": "/КРОСС/ Иран отрече да е имало кибератака срещу негови петролни инсталации, предаде Франс прес.\"Противно на твърденията на западните медии, направените днес проверки установиха, че не е имало успешно кибернападение срещу петролни инсталации или други жизненоважни инфраструктури\", заяви правителствената служба по киберсигурност, без да посочва за какви информации става въпрос.Групата за защита на дигиталните права НетБлокс (NetBlocks) вчера написа в Туитър, че някои \"данни сочат периодични нарушения на интернет връзката в Иран\".Групата обаче уточни, че причината за тези нарушения е неизвестна и че отражението им е било ограничено, като са били засегнати само някои правителствени или промишлени интернет платформи.Иранският министър на информационните и комуникационните технологии Мохамад Джавад Азари Джахруми призна, че Иран е бил \"изправен пред кибертероризъм, както със Стъкснет (Stuxnet)\", прочутият американо-израелски вирус, проникнал през 2010 година в компютър на иранския ядрен комплекс, довел до големи смущения във функционирането на парка от центрофуги, използвани за обогатяване на уран.  ", "date": "2019.09.21", "title": "Иран отрече да е имало кибератака срещу петролните му инсталации"}
{"url": "http://www.cross.bg/halba-zapochna-evro-1613762.html", "text": "/КРОСС/ Започна 186-ото издание на Октоберфест в германския град Мюнхен, съобщи БТА.Кметът Дитер Райтер заби кранчето в първото буре бира с два удара с чук. По традиция той подаде първата халба на премиера на Бавария Маркус Зьодер.Дори преди официалното откриване от кмета се събраха толкова много хора, че охраната допусна само тези с резервации в една от тентите за бира.Около 6 милиона посетители от цял свят се очаква да отидат на фестивала в Мюнхен до края му на 6 октомври. Както и в предишни години, раници и големи чанти не са разрешени от съображения за сигурност. За реда се грижат 600 полицаи.Във фестивала участват най-големите пивовари в страната. Еднолитровата халба струва 10,8 евро, което е с 3 процента повече в сравнение с предишната година. Обикновено на феста гостите харчат общо 1 милиард евро за пиене, похапване и сувенири. ", "date": "2019.09.21", "title": "Започна 186-ото издание на Октоберфест"}
{"url": "http://www.cross.bg/sofiya-dzhambazki-vmro-1613748.html", "text": "/КРОСС/ Евродепутатът и заместник-председателят на ВМРО Ангел Джамбазки влиза в битката за кмет на София.Новината съобщи вонният министър и вицепремиер Красимир Каракачанов пред журналисти при официалното представяне на кандидатурата на Джамбазки за предстоящите местни избори, насрочени за 27 октомври.Припомняме, че решението ВМРО е да се яви самостоятелно на изборите за местна власт на 27 октомври 2019 г.Местните избори са много по-важни от парламентарни и всякакви други избори, защото хората, които се избират за кметове зависи непосредствено ежедневният проблем на всеки български гражданин, подчерта Каракачанов.По думите му кандидатурата на Джамбазки е силна и има своя не малък опит като общински съветник и човек, който се е борил за решаване проблемите на столицата.От своя страна кандидатът за кмет на София Ангел Джамбазки благодари за издигнатата му кандидатура за кмет и заяви, че София има нужда от това да бъде представлявана от кмет, кметове на райони, които защитават интересите на столичани.\"София има нужда от отношение към кварталите, от внимание към транспортната схема за Околовръстното. София не е само жълтите павета, София е и \"Дружба\", \"Люлин\", \"Ботунец\". В София има нужда да се обърне внимание на младите семейства за подпомагане на образованото семейство. София има нужда от това да бъдат възстановени местата за масов спорт, за да може младежите да бъдат изтеглени от наркоразпространението\", акцентира Джамбазки.По думите му Витоша трябва да бъде отворена за софиянци, за да може хората да имат възможността да стигнат до нея. Воеводите ще представят своята детайлна управленска програма и листата си за местните избори през другата седмица. Едни от целите в управленската програма на ВМРО ще бъде борбата за обществен ред и сигурност, камери за видеонаблюдение, повече общинска полиция и възлагане на администрацията за събаряне на незаконните цигански гета в столичните квартали \"Захарна фабрика\" и \"Христов Ботев\".\"Всички тези миязми на града трябва да бъдат изринати и премахнати\", закани се евродепутатът от ВМРО.В рамките на транспорта ВМРО ще настоява за нови автобуси, които да могат да возят хората до метростанциите. По отношение на \"Софийска вода\" воеводите настояват или за предоговаряне или за прекратяване на концесията. За \"Топлофикация\" има два варианта - или преструктуриране, или фалит, посочи Джамбазки.На балотажа ВМРО ще работи за себе си и за това да имат кмет на София. Другата цел пред воеводите е да не допуснат ДПС да се промъкне в Столичния общински съвет (СОС). Според Джамбазки ДПС иска да изгради още един свой храм в столицата, което не трябва да бъде допускано.\"Напред и нагоре. Работим за кмет!\", закани се Джамбазки. ", "date": "2019.09.21", "title": "Ангел Джамбазки влиза в битката за София"}
