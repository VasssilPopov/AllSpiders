{"url": "http://www.cross.bg/gyaiido-hyan-venetzyela-1598184.html", "text": "/КРОСС/ Лидерът на венецуелската опозиция Хуан Гуайдо не се уплаши от заплахите, че ще бъде арестуван и в понеделник кацна на летището в Каракас, където бе посрещнат от ликуващи поддръжници, съобщава AFP, цитирана от Агенция \"Фокус\". Както отбелязва френската агенция, развяващата знамена и транспаранти тълпа бе излязла по улиците на венецуелската столица, за да посрещне Гуайдо, който е признат за временен президент на страната от повече от 50 държави. Очаква се той да поднови борбата срещу конституционния президент на Венецуела Николас Мадуро. Преди това САЩ предупредиха, че ще има „бърз отговор“ на всяка заплаха за насилие срещу лидера на венецуелската опозиция Хуан Гуайдо, който се завръща в страната, за да поднови усилията си за сваляне на президента Николас Мадуро. „Свободното завръщане във Венецуела на Хуан Гуайдо е от най-голяма важност за САЩ“, написа вицепрезидентът на САЩ Майк Пенс в „Туитър“, докато опозиционният лидер летеше към Каракас. „Всякакви заплахи и насилие срещу него няма да бъдат толерирани и ще бъдат посрещнати с бърз отговор. Светът гледа – временният президент Гуайдо трябва да бъде пуснат да се завърне във Венецуела безопасно“.", "date": "2019.03.04", "title": "Хуан Гуайдо кацна на летището в Каракас"}
{"url": "http://www.cross.bg/sofiya-alekseii-direktori-1598180.html", "text": "/КРОСС/ Руският министър-председател Дмитрий Медведев е в София заедно с генералните директори на „Газпром” и на „Росатом”. Алексей Милер и Алексей Лихачов са членове на официалната делегация. Милер кацна в София с частния си суперлуксозен самолет „Гълфстрийм”. Той е най-скъпоплатеният мениджър в Русия с годишен доход от близо 20 млн. долара. Очаква се „Газпром” сега да предложи инвестиционно сътрудничество на българската страна, съобщава бТВ.Лихачов пък вероятно ще предложи сътрудничество в ядрената енергетика.Рано тази сутрин от руската държавна администрация съобщиха, че „Росатом” иска да участва в конкурса за доизграждането на АЕЦ БеленеРазговорите на четири очи започнаха веднага след края на церемонията по посрещането днес следобед. ", "date": "2019.03.04", "title": "Медведев доведе в София генералните директори на „Газпром” и на „Росатом”"}
{"url": "http://www.cross.bg/dogovora-dogovora-izpulnenieto-1598179.html", "text": "/КРОСС/ Руският президент Владимир Путин подписа указ, с който се преустановява изпълнението от Русия на задълженията й по Договора за ликвидиране на ракетите със среден и малък обсег от 1987 г., съобщи пресслужбата на Кремъл, цитирана от ТАСС.\"Изхождайки от необходимостта да се приемат неотложни мерки във връзка с нарушението от страна на САЩ на задълженията им по Договора между СССР и САЩ за ликвидиране на ракетите със среден и малък обсег от 8 декември 1987 г., постановявам да се преустанови изпълнението на Договора, докато САЩ не отстранят допуснатите от тях нарушения по него или до прекратяването на действието му\", се казва в текста на указа.На руското министерство на външните работи е възложено да уведоми американската страна за преустановяването на изпълнението на договора.Указът влиза в сила в деня на подписването му. През 1987 г. СССР и САЩ подписаха Договора за РСМОД. До юни 1991 г. договорът беше изпълнен – СССР унищожи 1846 ракети САЩ – 846.На 2 февруари тази година след редица взаимни обвинения в нарушаване на договора Доналд Тръмп обяви оттеглянето на САЩ от ДРСМОД. Основните претенции на САЩ бяха по отношение на ракетите 9М729.В същото време Москва непрекъснато заявяваше, че спазва задълженията си по договора. Руският външен министър Сергей Лавров посочи, че Москва има доста сериозни въпроси към САЩ във връзка с изпълнението на договора от самите американци. По неговите думи, обвиненията по отношение на Москва са голословни, а предизвикваща загриженост във Вашингтон ракета 9М729 била изпитана в разрешението от договора параметри.Така на 2 февруари Владимир Путин заяви, че Русия ще отговори огледално на решението на САЩ за излизане от ДРСМОД и също преустановява участието си в договора.Държавният глава заяви тогава, че Русия не е длъжна и няма да се впуска в скъпоструваща за Москва надпревара във въоръжаването.", "date": "2019.03.04", "title": "Русия прекратява участието си в Договора за ликвидиране на ракети със среден и малък обсег"}
{"url": "http://www.cross.bg/borisov-medvedev-dmitriii-1598176.html", "text": "/КРОСС/ Изтребители винаги ще дойдат, важното е да дойде газ - с нашите български приятели трябва да работим точно затова! Така завърши изказването си пред журналисти руският премиер Дмитрий Медведев на съвместната пресконференция с Бойко Борисов в Министерски съвет.", "date": "2019.03.04", "title": "Дмитрий Медведев: Изтребители винаги ще дойдат, важното е в България да дойде газ"}
{"url": "http://www.cross.bg/santyago-solari-poveche-1598182.html", "text": "/КРОСС/ Старши-треньорът на испанския футболен гранд Реал Мадрид Сантяго Солари подчерта, че не се притеснява от многото кандидати за неговата позиция. Медиите в Испания съобщиха, че Жозе Моуриньо може да се върне на поста на \"Сантяго Бернабеу\".\"Реал винаги е имал повече кандидати, отколкото Джулия Робъртс. Това е нормално, не се тревожа за това. Кристиано е жива история в клуба и всичко, което е направил за клуба, е показано във витрините за трофеи, имаме максимално уважение към него.Онези от нас, които са тук, работят най-добре, за да атакуват по-добре, да вкарат повече голове, да си вършат работата. Вярно е, че имахме много шансове в последните срещи и трябва да започнем да ги реализираме\",заяви Сантяго Солари пред \"AS\".", "date": "2019.03.04", "title": "Солари: Реал има повече кандидати от Джулия Робъртс"}
{"url": "http://www.cross.bg/tyrizma-bulgariya-rysiya-1598181.html", "text": "/КРОСС/ България и Русия подписаха Програма за съвместни действия в областта на туризма между Министерството на туризма на Република България и Министерството на икономическото развитие на Руската федерация за периода 2019-2021 г.Церемонията се състоя в рамките на официалното посещение в България на 4 и 5 март на председателя на правителството на Руската федерация Дмитрий Медведев и водена от него делегация. То е по покана на българския премиер Бойко Борисов.Подписите си под документа положиха българският министър на туризма Николина Ангелкова и Максим Орешкин, министър на икономическото развитие на Руската федерация. Програмата е в изпълнение на Споразумението между правителството на Република България и правителството на Руската федерация за сътрудничество в сферата на туризма от 8 май 2007 г.Програмата е нова сериозна крачка за задълбочаване на традиционно добрите отношения между двете страни в толкова важен за икономиките им сектор като туризма, посочи министър Ангелкова. Тя подчерта, че Русия е сред най-важните генериращи пазари за входящия туризъм на България и предпочитанията на туриститеот федерацията са постоянно във фокуса на вниманието на българската туристическа администрация и бизнеса у нас за провеждане на активна маркетингова политика и привличане на повече посетители.С новата програма двете страни изразяват желанието си за укрепване на връзките помежду им, признавайки потенциала на туризма за икономическото им развитие. Те ще съдействат за увеличаване на взаимния туристопоток, предвижда се също да бъдат установявани директни контакти между българските и руските туристически организации и да се обменя информация за законодателството в сферата на туризма.България и Русия ще съдействат за защитата на законовите интереси и права на туристите, за гарантиране безопасността при престоя им, за подобряване качеството на обслужването, както за предприемане на мерки в извънредни и екстрени ситуации.Документът ще насърчи обмена на статистическа информация в туризма, в това число и свързана с развитието на туристическата инфраструктура. Ще се осъществява също обмен на информация и експерти между организациите с цел обучение и повишаване квалификацията на професионалните кадри за туристическата индустрия.Предвижда се двете страни да си сътрудничат също в реализацията на държавната маркетингова стратегия и на проектите в туристическата сфера, както и във внедряване на иновациите. Ще бъде споделян опит на специалисти и журналисти по въпросите на туризма.Програмата визира организиране на година на туризма на България в Русия и на Русия в България.Ще бъдат насърчавани и отношенията между регионалните туристически организации.България и Русия изразяват волята си да продължат сътрудничеството си в редица международни организации, сред които Комисията за Европа на Световната организация по туризъм (UNWTO), Работната група за „Сътрудничество на туризма\" на Организацията за Черноморско икономическо сътрудничество (ОЧИС) и др.", "date": "2019.03.04", "title": "България и Русия подписаха двугодишна програма за съвместни действия в  туризма"}
{"url": "http://www.cross.bg/rysiya-radev-medvedev-1598177.html", "text": "/КРОСС/ \"Считам, че съществува политическа воля за развитие на равнопоставено и взаимноизгодно сътрудничество с Русия\" това заяви в началото на разговорите президентът Румен Радев, който прие министър-председателя на Руската федерация Дмитрий Медведев в Гербова зала.Президентът изтъкна още, че Русия е наш стратегически енергиен партньор.", "date": "2019.03.04", "title": "Радев: Считам, че съществува политическа воля за развитие на равнопоставено и взаимноизгодно сътрудничество с Русия"}
{"url": "http://www.cross.bg/evropeiiskata-orban-komisiya-1598170.html", "text": "/КРОСС/ Министър-председателят на Унгария Виктор Орбан остава в конфронтационен курс с Европейската комисия в Брюксел, обобщават в редакцията на австрийския ежедневник Die Kronen Zeitung, коментирайки последните изявления на лидера на Будапеща, в които той определя критиците като „полезни идиоти“. Изданието подчертава, че Орбан настоява за реорганизация на миграционната политика на Общността. „Нуждаем се от метод, който ни позволява да живеем заедно, въпреки различните гледни точки. Ето защо проблемите, произтичащи от миграцията, трябва да бъдат извадени от ръцете на Комисията“, категоричен бе унгарският премиер. Орбан се изказа в подкрепа на създаването на нова институция на европейско равнище: „Трябва да създадете отделен орган, в който да бъдат представени само министрите на вътрешните работи на Шенгенската зона. Както в случая с еврозоната, за която има отделен ВСъвет на финансовите министри. Всички въпроси, свързани с Шенгенската зона, следва да бъдат решавани по същия начин, от професионалисти, а не от политици“, обясни Орбан. Противоречивият правителствен ръководител на Унгария не можа да устои на удара на критиците си в рамките на Европейската народна партия, които той определи като „полезни идиоти“. „Докато вярват в духовна борба, те служат на силните интереси на другите, дори и на нашите опоненти\", коментира министър-председателят на Унгария. От редакцията примнят, че миналата седмица правителството в Будапеща започна кампания с полемични плакати срещу председателя на Европейската комисия Жан-Клод Юнкер. Будапеща го обвинява, че иска да задължи страните от ЕС да отслабят защитата на националните си граници. Поради противоречивата антиевропейска кампания партията Орбан - ФИДЕС, е заплашена с изключване от Европейската народна партия (ЕНП). Независимо от това, унгарският правителствен ръководител обяви още една антибрюкселска кампания, този път срещу заместник-председателя на Европейската комисия Франс Тимерманс. Той е водещ кандидат на Партията на европейските социалисти (ПЕС) на изборите през май и претендент за поста на председател на Комисията. На новите плакати нидерландският политик ще бъде изобразен редом до американския милиардер Джордж Сорос, подобно на постерите с Юнкер. „Ролята на Сорос в европейската политика не може да бъде пренебрегвана и всеки има право да знае, че Тимерманс е негов съюзник\", увери Орбан. ", "date": "2019.03.04", "title": "Орбан нарече критиците си „полезни идиоти\""}
{"url": "http://www.cross.bg/trafikut-magistrala-avtomobili-1598178.html", "text": "/КРОСС/ Колони от автомобили се образуваха на магистрала „Хемус” непосредствено преди тунела „Витиня” в посока София в следобедните часове, предаде репортер на bTV.Шофьорите се оплакват, че губят около половин час, докато излязат от задръстването.Движението не е напълно блокирало, но има струпване на много коли.Повечето от  тях се връщат в столицата след края на почивните дни около 3 март.Интензивен е трафикът за товарни автомобили на пунктовете „Капитан Андреево“ и „Дунав мост- Видин“ на изход.По границите със Сърбия, Северна Македония и Гърция трафикът е нормален.", "date": "2019.03.04", "title": "Тапа на магистрала „Хемус”"}
{"url": "http://www.cross.bg/gradysa-ymeren-slunchevo-1598171.html", "text": "/КРОСС/ На 5 март атмосферното налягане ще е по-ниско от средното и преди обяд още малко ще се понижи, след обяд ще започне да нараства.През нощта срещу вторник времето ще е ясно. Денят ще започне със слънчево време, но от запад облачността постепенно ще се увеличи. Привечер в крайните северозападни райони ще превали слаб дъжд, а през нощта срещу сряда, от запад на изток на много места в страната ще превали. Вятърът ще се ориентира от запад-северозапад, ще е умерен, в Дунавската равнина и временно силен. Минималните температури ще са предимно между 1 и 6 градуса, в отделни райони до минус 1 градус, максимални между 15 и 20 градуса.По Черноморието ще преобладава слънчево време, с по-значителни увеличения на облачността след обяд. Ще духа слаб до умерен западен вятър. Максималните температури ще са 12 -17 градуса. Температурата на морската вода е около 7 градуса. Вълнението на морето ще бъде 2-3 бала.В планините ще преобладава слънчево време. По-значителни увеличения на облачността ще има в следобедните часове. Ще духа умерен до силен вятър от запад-северозапад. Максималната температура на височина 1200 метра ще е 8-9 градуса, на 2000 метра - около 2 градуса.В сряда ще духа до умерен северозападен вятър и температурите временно и съвсем слабо ще се понижат - максималните ще бъдат между 14 и 19 градуса, минималните - предимно между 1 и 6 градуса. Сутринта на отделни места в Източна България все още ще превалява слаб дъжд, а през деня по-значителни временни увеличения на облачността ще има там и над планините.В четвъртък ще е предимно слънчево, с разкъсана висока облачност. Вятърът ще се смени с юг-югозападен и отново бързо ще се затопли. Максималните температури в по-голямата част от страната ще са между 17 и 22 градуса.", "date": "2019.03.04", "title": "Слънчево и топло време и през идните дни"}
{"url": "http://www.cross.bg/partiya-gradove-sdelkata-1598167.html", "text": "/КРОСС/ Тереза Мей бе обвинена в опит „да подкупи“ депутати в отчаяните ѝ усилия да спечели гласовете им за нейната сделка за Брекзит, след като обяви учредяване на фонд от 1,6 милиарда паунда за подпомагане на по-бедните градове. Лейбъристите твърдят, че това са населени места предимно в общини, където са гласували за напускане на ЕС в референдума през 2016 година.Изоставащите в развитието си градове в Англия ще получат финансовата инжекция  като част от пакет, целящ премиерът да получи подкрепа за сделката ѝ сред депутати от опозиционната Лейбъристка партия, чиито избиратели подкрепиха излизането от ЕС в референдума през 2016 г.Някои от тези депутати, като Лиса Нанди и Гарет Снел, които бяха обявили, че биха могли да подкрепят сделката на Мей, сега критикуват този ход и заявиха, че парите трудно ще заличат последиците от строгите икономически мерки.Депутати от Консервативната партия, в чиито райони пък има градове подкрепили оставането в ЕС, също са недоволни, опасявайки се, че те ще бъдат подминати при даването на помощите.Министърът на общностите и регионалното развитие Джеймс Броукъншър отрече, че тези суми са „подкуп за Брекзит“ и допълни, че отпускането им няма нищо общо с гласуването следващата седмица по сделката на премиера и  че на тези градове наистина ще бъде помогнато.Ана Субри, която напусна Консервативната партия, каза, че това е отчаяна мярка за купуване на гласове и я сравни с дадения един милиард паунда на северноирландската Демократична юнионистка партия да подкрепя правителството.", "date": "2019.03.04", "title": " Винят Тереза Мей в опит за купуване на депутатски гласове"}
{"url": "http://www.cross.bg/okolnata-razpredelenie-bulgariya-1598174.html", "text": "/КРОСС/ ЧЕЗ Разпределение България получи трета награда в категорията „Инвеститор в околната среда“, част от престижните Награди за отговорен бизнес 2018 г., организирани от Българския форум на бизнес лидерите.Дружеството беше отличено за мащабния си проект за опазване на застрашени видове птици.В рамките на проекта, на база на резултати от проведените теренни проучвания, ЧЕЗ Разпределение планира да инсталира 4000 предпазни и 3600 маркиращи съоръжения на рискови стълбове и монтира 900 платформи за повдигане на щъркелови гнезда.Ще бъдат разработени, произведени и тествани и стандарти за безопасни за птиците електропроводи. Проектът се изпълнява в 19 защитени зони, част от мрежата на Натура 2000, в партньорство с Българско дружество за защита на птиците и чрез съфинансиране от Европейската комисия.„ЧЕЗ Разпределение е социално отговорна компания и с дългогодишни традиции в съхранението на биологичното разнообразие. Този проект беше едно естествено продължение на нашите усилия, вече дава първите си резултати и независимата оценка е важна за нас. Проектът има значително влияние не само за живота на птиците, но и за опазване на околната среда, защото минимизира рисковете от пожари в резултат на досега им с електроразпределителната мрежа“, каза Мария Георгиева, ръководител на проекта в ЧЕЗ Разпределение България.За приза „Инвеститор в околната среда“ тази година се състезаваха 18 проекта на 15 от най-големите и социално отговорни компании в България. Финалистите получиха своите награди от министъра на околната среда и водите – Нено Димов.", "date": "2019.03.04", "title": "ЧЕЗ Разпределение България получи трета награда в категорията „Инвеститор в околната среда“"}
{"url": "http://www.cross.bg/statyta-predstavitelstvo-poslanik-1598165.html", "text": "/КРОСС/ САЩ възстановиха статута на дипломатическото представителство на Европейския съюз във Вашингтон, който беше понижен по-рано без никакво обяснение. Възстановяването съвпадна с встъпването в длъжност на новия глава на дипломатическата мисия на ЕС Ставрос Ламбринидис.През декември миналата година по време на погребението на президента Джордж Буш старши /1989-1993 г./ стана ясно, че Държавният департамент е понижил статута, след като името на посланик Дейвид О’Съливан не беше споменато в съответния протоколен ред. Европейският външен министър Федерика Могерини отказа да коментира действията на американската администрация, заявявайки, че „тези промени не са приоритетни, за да бъдат коментирани на фона на големите геополитически предизвикателства, с които се сблъскваме в нашия регион и света“.„Държавният секретар Майк Помпео е наредил на началника на протокола да предприеме съответните мерки за възстановяването“, се казва в съобщение на постоянното представителство на САЩ в ЕС.Американският посланик в съюза Гордън Сондланд заяви, че ЕС е „изключително важна организация и един от най-ценните партньори на Америка в осигуряването на световната безопасност и процъфтяване“. По-рано в интервю за „Политико“ американският дипломат нарече ЕС „архаичен“, а ЕК – „откъсната от реалността“. /РИА „Новости“", "date": "2019.03.04", "title": "САЩ възстановиха статута на представителството на ЕС"}
{"url": "http://www.cross.bg/vreht-london-ppemectvane-1598175.html", "text": "/КРОСС/ Haй-гoлeмитe бaнĸи в Лoндoн пpeдлaгaт пpимaмливи cтимyли зa пpивличaнe нa нaй-цeннитe cи cлyжитeли в Eвpoпa, ĸaтo cмeĸчaвaт пpeдишния cи твъpд пoдxoд ĸъм пpeмecтвaниятa, нaлoжитeлни, зapaди Бpeĸзит, c нaближaвaнeтo нa ĸpaйният cpoĸ зa нaпycĸaнeтo нa cтpaнaтa oт EC - 29 мapт.Peдицa ĸpeдитopи, вĸлючитeлнo UВЅ, Nоmurа, ВNР Раrіbаѕ, Моrgаn Ѕtаnlеу, Ваnk оf Аmеrіса Меrrіll Lуnсh и Ѕtаndаrd Сhаrtеrеd, пpeдлaгaт нa cлyжитeлитe cи дa ĸoмпeнcиpaт paзxoдитe им зa пътyвaнe мeждy Eвpoпeйcĸия cъюз и Oбeдинeнoтo ĸpaлcтвo, aĸo ce cъглacят дa ce пpeмecтят в чyжбинa, cпopeд xopa, зaпoзнaти c въпpoca, цитиpaни oт Fіnаnсіаl nеwѕ.Πpeдлoжeниятa идвaт, в мoмeнт ĸoгaтo бaнĸитe в Лoндoн ce бopят дa пpeмecтят xиляди cлyжитeли в Eвpoпa пpeди Beлиĸoбpитaния oфициaлнo дa нaпycнe блoĸa. Kpeдитopитe, бaзиpaни в Oбeдинeнoтo ĸpaлcтвo, дoтoгaвa, зa дa ocигypят oфиcитe cи в гpaдoвe ĸaтo Фpaнĸфypт, Πapиж и Дъблин, paзпoлaгaт c дocтaтъчнo пepcoнaл, зa дa пpoдължaт дa oбcлyжвaт eвpoпeйcĸитe ĸлиeнти в cлyчaй нa Вrехіt бeз cдeлĸa.Дpyги инвecтициoнни бaнĸи, вĸлючитeлнo Сіtіgrоuр, вмecтo тoвa пpeдocтaвят нa пepcoнaлa възмoжнocттa дa paбoтят oт eдин гpaд в EC caмo вpeмeннo, пpи ĸpaтĸocpoчни, ceдмични дългocpoчни ĸoмaндиpoвĸи, cпopeд eднo лицe, ĸoeтo пoзнaвa плaнoвeтe.C 32 дни дo ĸpaйния cpoĸ зa Вrехіt, pиcĸът oт paзпaдaнe нa Beлиĸoбpитaния oт блoĸa бeз cдeлĸa ce yвeличaвa. Cблъcъĸът щe дoвeдe дo тoвa, чe Cити щe зaгyби дocтъп дo eвpoпeйcĸитe пaзapи зa eднa нoщ.Джeни Xибepт, глoбaлнaтa пpaĸтиĸa, yпpaвлявaщa пapтньop зa финaнcoвитe ycлyги в Неіdrісk & Ѕtrugglеѕ, ĸoмпaниятa зa пoдбop нa пepcoнaл, зaяви, чe пpeдлaгaнитe нa бaнĸoвитe pъĸoвoдитeли тypиcтичecĸи пaĸeти \"ca пpивлeĸaтeлни зa бaнĸи, ĸoитo инaчe биxa мoгли дa ce oпитaт дa нaeмaт нoви cлyжитeли в [гpaдoвe в EC], ĸъдeтo нeoбxoдимитe yмeния и oпит мoжe дa ce oĸaжaт тpyдни зa нaмиpaнe \".\"Зa бaнĸepи, ĸoитo ca cвиĸнaли c дълги чacoвe и пътyвaния, дoпълнитeлнoтo пътyвaнe e блaгoпpиятнo зa пpeмecтвaнeтo нa цялoтo им ceмeйcтвo\", дoбaви тя.Πaĸeтитe зa пътници, вĸлючвaщи плaтeни пoлeти, ca били пpeдлaгaни нa бaзиpaния в Лoндoн бaнĸoв пepcoнaл oт вицeпpeзидeнт дo нивo yпpaвлявaщ диpeĸтop нa oгpaничeнa във вpeмeтo бaзa, c пpoдължитeлнocт мeждy шecт мeceцa и двe гoдини oт aпpил 2019 гoдинa.Cлeд тoвa cлyжитeлитe мoгaт дa избepaт дa ocтaнaт в Eвpoпa зa пocтoяннo или дa ce въpнaт в Лoндoн, ĸaзaxa двaмa дyши, зaпoзнaти c въпpoca.Cмятa ce, чe aмepиĸaнcĸитe бaнĸи в Лoндoн пpeдпoчитaт ĸpaтĸocpoчни oфepти c пpoдължитeлнocт дo шecт мeceцa или пoвeчe нeфopмaлни ĸoмaндиpoвĸи, ĸoитo дaвaт възмoжнocт нa млaдшия бaнĸoв и пoмoщeн пepcoнaл дa пpeминaт ĸъм EC вpeмeннo бeз дoгoвopни пpoмeни.Гoвopитeл нa Ѕtаndаrd Сhаrtеrеd зaяви, чe бaнĸaтa e пpeдocтaвилa нa пepcoнaлa \"дoпълнитeлнa гъвĸaвocт и пoдoбpeн пaĸeт зa пpeмecтвaнe и пътyвaнe\", зa дa им пoмoгнe \"дa ce ycтaнoвят в нoв гpaд и дa yпpaвлявaт зaдaчи в чyжбинa\".Бaзиpaнaтa във Фpaнĸфypт ĸoмпaния зa инвecтициoннo бaнĸиpaнe зaяви, чe зaeмoдaтeлитe ca зaпoчнaли дa пpeдлaгaт вce пo-гъвĸaви пaĸeти зa пpeмecтвaнe нa cвoитe cлyжитeли в Лoндoн пpeз ceдмицитe, oтĸaĸтo бpитaнcĸитe пoлитици пъpвo глacyвaxa зa oтxвъpлянe нa пpeдпoчитaнaтa фopмa нa Вrехіt нa пpeмиepa нa Beлиĸoбpитaния Tepeзa ​​Meй нa 15 янyapи.Paбoтoдaтeлят зaяви, чe e нaĸapaлo бaнĸoвитe шeфoвe дa cпpaт дa чaĸaт ĸpaй нa пoлитичecĸитe cътpeceния във вpъзĸa c пpeдcтoящoтo paздeлeниe нa Beлиĸoбpитaния и \"дa въpвят нaпpeд c плaнoвeтe cи зa пpeмecтвaнe нa Вrехіt\".Oĸoлo 1800 paбoтни мecтa в oблacттa нa финaнcoвитe ycлyги вeчe бяxa пoтвъpдeни, чe нaпycĸaт Лoндoн, cпopeд пocлeднoтo пpoyчвaнe нa пyбличнo oпoвecтeнитe пpeмecтвaния нa Вrехіt, пpoвeдeнo oт Сіtу оf Lоndоn Соrроrаtіоn.Изcлeдвaнeтo, пyблиĸyвaнo пpeз нoeмвpи, пoĸaзa, чe мeждy 5 000 и 13 000 paбoтни мecтa в гpaдa щe ce пpeмecтят в EC дo ĸpaя нa мapт.Саthеrіnе МсGuіnnеѕѕ, пpeдceдaтeл нa пoлитиĸaтa в Сіtу оf Lоndоn Соrроrаtіоn, зaяви, чe вce oщe ca \"paннитe дни\" oт глeднa тoчĸa нa изпълнeниeтo нa плaнoвeтe зa пpeмecтвaнe нa Вrехіt oт фиpмитe в Cити: \"Фиpмитe нaблюдaвaт oтблизo, зa дa видят дaли мoжe дa бъдe нaмepeн нaчин чpeз нacтoящия Вrехіt бeзизxoдицa и пpoyчвaнe нa възмoжнocтитe зa пpeмecтвaнe нa пepcoнaлa, aĸo e нeoбxoдимo.\"Toвa щe игpae вaжнa poля пpи oпpeдeлянeтo нa тoвa дaли виждaмe пoвeчe paбoтни мecтa, ĸoитo ce пpeмecтвaт нa ĸoнтинeнтa cлeд нaпycĸaнe нa EC.\"Гoвopитeли oт UВЅ, Nоmurа, ВNР Раrіbаѕ, Моrgаn Ѕtаnlеу, Ваnk оf Аmеrіса, Меrrіll Lуnсh и Сіtіgrоuр бяxa пoтъpceни зa ĸoмeнтap. ", "date": "2019.03.04", "title": "C ĸaĸвo щe пpимaмят лoндoнcĸитe бaнĸи cлyжитeлитe cи, зa дa paбoтят в нoвитe им eвpoпeйcĸи цeнтpoвe?"}
{"url": "http://www.cross.bg/vreme-zashtoto-zdravoslovni-1598172.html", "text": "/КРОСС/ Съвременният свят, в който живеем, е изключително динамичен. Ежедневно се сблъскваме с безброй много задачи и често в бързината прибягваме до не особено здравословни стъпки.Да се научим да се грижим за себе си обаче е изключително основополагащо за цялостното ни състояние и кондиция. По-концентрирани сме, имаме повече сили, по-лесно минаваме през всякакви препятствия.За да постигнем тази хармония с тялото си е добре да си наложим няколко здравословни практики, които ще направят живота ни по-качествен и определено ще ни накарат да се чувстваме по-добре.Представяме ви топ 3 на здравословните съвети, които трябва да се превърнат в закон за всеки ден.В днешно време живеем в забързан свят, в който трябва да свършим много неща, но никога нямаме време. Изморени сме, стресирани сме, и все повече хора се оплакват от тревожност и панически атаки. Повечето хора не си отдават време за почивка, пък да не говорим за здравословен сън. А сънят е един от най-важните здравословни навици, които трябва да си създадем. Тялото ни има нужда от почивка, мозъкът има нужда да изключи. Изключително важно е да намерим времето, за да презаредим тялото си за следващия ден. Минималното време, в което един здрав човек трябва да спи, е 8 часа!Колко от нас всъщност успяват да си набавят тази почивка? Също така, сънят трябва да бъде спокоен и непрекъснат. Ако успеем да си създадем този навик, ще забележим, че сме по-свежи и по-работоспособни на следващия ден. Шансовете ни да се поддадем на настинка и грип намаляват, имаме повече енергия за спорт и нивата на стрес намаляват. А черешката на тортата е, и че хубавият здрав сън помага при отслабване и засилва метаболизма. Така че махайте телевизорите, компютрите и телефоните от спалнята, създайте си уютна атмосфера и бързо в кревата!Този съвет сте го чували сигурно над хиляда пъти и пак не е достатъчно. Това е нещо, което трябва да си напомняме всеки един ден. Движението е здраве! Не само, че ако спортувате ще получите желаното си тяло, ами и цялостното ви здравословно състояние ще се подобри. Чрез движението и изпотяването изкарваме токсини, които са ужасно вредни за нашия организъм. Освен това заздравяваме мускулите, които подпомагат костната ни структура и предотвратяват болежки в ставите и схващания. Да не говорим за ендорфина и серотонина, които се произвеждат в мозъка в следствие на физически упражнения.Има толкова начини да спортуваме, като в същото време се забавляваме. Запишете се за групови часове, идете на танци, разходете се в парка или в планината, или се насладете на една отпускаща йога сесия. Каквото и да изберете, движете се, защото движението е здраве!Състоянието на нашето тяло зависи най-много от това какво слагаме в него. Храната е най-важният ни източник на енергия и от това какво ядем ще зависи как ще се чувстваме. Залагайте на бавните въглехидрати, не само защото от тях не се пълнее толкова, ами и защото се разграждат бавно и ще имате източник на енергия през целия ден. Много е лесно да хапнем нещо сладко набързо, което ни повдига за около половин час и веднага след това, хоп, пак се чувстваме като пребити. Също така наблягайте на зеленчуци и плодове – всичките витамини и минерали, които съдържат, са фундаментални за нашето здраве.Ако имате недостатък на Витамин D, ще се чувствате по-потиснати, ако ви липсва Витамин B, може да имате проблеми със зъбите, а ако в тялото ви няма достатъчно магнезий, ще се чувствате по-раздразнителни. Откривайте начини да си доставяте необходимото количество плодове и зеленчуци, било то в салати, като гарнитура или смутита.тоест всичко, което идва в шумна опаковка – чипсове, шоколади, бонбони и т. н. Не прекалявайте с млечните продукти, защото те доста трудно се усвояват от нашия организъм. Не се притеснявайте да бъдете претенциозни, когато става въпрос за това, което слагате в тялото си, все пак вашето здраве трябва да бъде най-важният приоритет!", "date": "2019.03.04", "title": "Топ 3 здравословни съвета за по-добър живот\t"}
{"url": "http://www.cross.bg/arhivite-vatikanut-papa-1598168.html", "text": "/КРОСС/ Папа Франциск обяви, че през 2020 г. Ватиканът ще отвори архивите на папа Пий XII, които ще хвърлят светлина за ролята на Римокатолическата църква в годините на Втората световна война, предават AFP и Агенция \"Фокус\". Изследователите отдавна се опитват да достигнат до архивите на папа Пий XII (1939-1958), който е обвиняван заради това, че не е направил достатъчно срещу Холокоста на Нацистка Германия.", "date": "2019.03.04", "title": "Ватиканът ще отвори архивите от Втората световна война през 2020 година"}
{"url": "http://www.cross.bg/noviyat-ilon-model-1598164.html", "text": "/КРОСС/ На 14 март в Лос Анджелис ще бъде представен новият компакт кросоувър на „Тесла“, обяви в „Туитър“ президентът на автомобилния концерн Илон Мъск.Той съобщи, че новият електромобил ще бъде с 10% по-скъп, отколкото Тesla Model 3.Кросоувърът ще има шасито на Модел 3, а някои технически и стилистични решения ще бъдат взети от по-стария модел – Model X.Според предварителната информация новият модел ще има два мотора, които ще бъдат разположени в предната и задната оси. Колата ще се продава с комплект акумулатори с различен обем предаде БГНЕС.", "date": "2019.03.04", "title": "Илон Мъск ще представи новата „Тесла“ на 14 март"}
{"url": "http://www.cross.bg/telefoni-kalufi-modeli-1598154.html", "text": "/КРОСС/ Нови телефони – нови калъфи. Фирмите за калъфи се ориентират в тази посока и вече имат прототипи за най-популярните сгъваеми телефони като Galaxy Fold на Samsung.Дизайнът напомня на калъфчетата на телефоните от едно време. Разбира се, те са с различна дебелина и съответно защитават смартфона в различна степен. Материалите, от които са направени, са пластмаса и силиконови материали като поликарбонат и полиуретан.Ключовата част е пантичките.Изглежда, че всички компании, които правят сгъваеми телефони подхождат към механизма на сгъването различно – най-вероятно заради патентите. Huawei Mate X се сгъва навън, Motorola работи върху телефон, който се сгъва като жабките от едно време, а Samsung – като книга.Все още не знаем как производителите ще решат проблема за различните модели, ноското продуктите има ще бъдат на пазара и ще видим.Можете да разгледате другите модели в галерията ни.", "date": "2019.03.04", "title": "Нови телефони – нови калъфи"}
{"url": "http://www.cross.bg/narysheniya-etap-sozopol-1598157.html", "text": "/КРОСС/ По нареждане на началника на Дирекцията за национален строителен контрол арх. Иван Несторов, във вторник, 5 март,  началникът на РДНСК –Югозиточен район – Бургас, инж. Милен Ненчев ще извърши проверка на сигнали за извършване на строителна дейност в местността „Алепу”, община Созопол. Тя  има за цел да установи дали се извършва само брегоукрепване или не е спряно строителството на курортен комплекс. Припомняме, че още след първите сигнали за нарушения в края на януари, началникът на ДНСК арх. Иван Несторов извърши спешни проверки на терен.За местността „Алепу” със свое писмо от 24.01.2017 г. МРРБ е дало предварително съгласие за извършване на геозащитни мерки и дейности (укрепителни и/или отводнителни мероприятия) на регистрирано през 2009 г. активно свлачище.На по-късен етап от главния архитект на община Созопол е издадено разрешение за строеж № 100/10.09.2018 г. за „Курортен комплекс Алепу вилидж“, етапно строителство - Първи етап – „Укрепване на свлачище“ и Втори етап – три вилни сгради, находящи се в м. „Алепу“, землище на гр. Созопол.С оглед установените нарушения и пропуски при издадените разрешения и строителните книжа на строежа, с писмо от 05.02.2019 г. на началника на РОНСК -Бургас, са дадени предписания на кмета и на главния архитект на община Созопол издаденото разрешение за строеж да се коригира, с цел разграничаване на етапността на брегоукрепването и строителството на вили.Предвид постъпилите възражения по съставените констативни актове, на 1 март е издадена заповед, с която са коригирани технически-инвестиционния проект, част „Конструкция, и е регламентирана етапнотта – 1етап, включващ брегоукрепване, и втори етап, предвиждащ вилни сгради. Във връзка с установените нарушения на Закона за устройство на територията са отправени покани за съставяне на актове за установяване на административни нарушения по Закона за административните нарушения и наказания до строителя и лицето, упражняващо строителен надзор на обекта.", "date": "2019.03.04", "title": "РДНСК- Бургас започва проверка по сигнали за извършвани строителни дейности в местността „Алепу”   "}
{"url": "http://www.cross.bg/eseks-flint-doma-1598156.html", "text": "/КРОСС/ Фронтментът на The Prodigy Кийт Флинт е починал на 49-годишна възраст. Тялото на певецът е било открито в дома му в Дънмоу, Есекс, предаде Independent. Пред британския The Sun полицията от Есекс обясни, че сигналът към спешните случаи е бил подаден малко след 8 часа тази сутрин. \"Отзовахме се и за жалост 49-годишният мъж беше обявен за мъртъв на място\", обясниха от полицията. Смъртта му не се разглежда като подозрителна.", "date": "2019.03.04", "title": "Откриха мъртъв фронтмена на The Prodigy Кийт Флинт в дома му  "}
{"url": "http://www.cross.bg/skalata-honuld-sam-1598155.html", "text": "/КРОСС/ На церемонията по връчване на филмовите награди „Оскар“, продукцията на National Geographic „Сам на скалата“ (Free Solo), посветенa на забележителния катерач Алекс Хонълд, получи златната статуетка в категория „най-добър документален филм“. Дни след получаването на „Оскар“ филмът ще има своята премиера и у нас.Наградата приеха създателите на филма, режисьорът Елизабет Чай Васарели и световноизвестният фотограф и планинар Джими Чин, които освен партньори в заснемането на продукцията, са партньори и в живота.„Благодарим на National Geographic, че повярваха в нас.“казаха Чин и Васарели. „Благодарим ти Алекс Хонълд, че ни даваш смелост, че ни учиш как да вярваме в невъзможното и че ни вдъхновяваш. Този филм е за всички, които вярват в невъзможното.”Отличеният с „Оскар“ и БАФТА „Сам на скалата“ е наречен от New York Times „изключителен подарък за всеки, който смята, че границата на човешките постижения далеч не е достигната“.Документалният филм ще бъде излъчен премиерно на малкия екран на 3 март от 20:55 часа по National Geographic.„Сам на скалата“ е съкровен и решителен портрет на соло катерача Хонълд, който се готви да осъществи дългогодишната си мечта – да изкачи най-прочутата скала в света, „Ел Капитан“ в националния парк „Йосемити“, висока 914 метра… без въже.Продукцията представя вдъхновяваща история на атлета, който поставя на изпитание тялото и убежденията си в стремеж към триумф над невъзможното. Той разкрива каква е личната цена на успеха. С изкусното си майсторство и шеметна операторска работа, Васарели и Чин успяват да уловят искрените човешки мигове, наред с екстремното катерене на Хонълд. Резултатът е триумф на човешкия дух.„Сам на скалата“ бе обявен за един от десетте най-добри филми за годината от Entertainment Weekly и бе признат от критиците по цял свят като „един от най-впечатляващите документални филми за годината“, „изключителен“, „изумителен“ и „визуално смайващ“.\n\t\t\t\t\t", "date": "2019.03.04", "title": " „Сам на скалата“ е филм за всички, които вярват в невъзможното (ВИДЕО)"}
{"url": "http://www.cross.bg/evro-prevodi-vutreshni-1598158.html", "text": "/КРОСС/ Таксите за преводи в евро между страните от еврозоната и тези, които не използват общата валута, ще поевтинеят от 15 декември, когато в сила влиза нова регулация за банковите такси.Според документа, приет окончателно от Съвета на ЕС днес, всички вътрешни презгранични плащания в ЕС, извършени в евро извън еврозоната, ще бъдат таксувани като вътрешни плащания, извършвани в официалната местна валута.Така таксите на банките няма да могат да надвишават, тези, които те събират за вътрешни преводи. Регламентът обхваща както банковите транзакции, така и операциите, извършвани през банкомат или ПОС-устройство.След 15 декември презграничен банков превод в евро от България до друга страна от ЕС ще бъде таксуван като вътрешен банков превод в български лева.Поевтиняването ще чувствително най-вече у нас, където таксите за тази услуга в момента са най-високи.За суми до 10 000 евро те са от 15 до 24 евро, което означава, че за превод от 10 евро, банките в момента могат да ви обложат с до 24 евро такса.След 15 декември потребителите ще бъдат информирани и за разходите за обмена на валута преди да извършат плащане с картата си в чужбина, независимо дали става дума за теглене на пари в брой от банкомат или плащане с карта на терминал в търговски обект, или за онлайн покупка.Преводите от държавите, които не използват еврото, към 19-те от Еврозоната, са 80% от всички банкови транзакции от еврочленки, съобщава Еврокомисията. Най-скъпи те са в България от 15 до 24 евро за транзакция. В следващата ни Румъния те са значително по-ниски - от 9,86 до 14,90 евро, а във Великобритания - от 4,50 до 11,40 евро.В момента таксата за вътрешни преводи у нас е 3 лв.", "date": "2019.03.04", "title": "Уеднаквяват се таксите при банкови преводи в евро между държави от еврозоната и извън нея"}
{"url": "http://www.cross.bg/georgiev-bulgariya-ryskite-1598159.html", "text": "/КРОСС/ Продажбите за България в Русия в момента продължават да стагнират, като основните причини за обръщането им не са в полезрението и възможностите на българската държава. Това заяви пред БНР Галин Георгиев – управител на един от ключовите туроператори, които оперират В Русия.Той коментира в предаването „12+3“ на програма „Хоризонт“ спадът на руските туристи – до 25% според някои туроператорите на базата на ранни записвания, преди утрешния българо-руски туристически форум в рамките на визитата на руския премиер Дмитрий Медведев.Галин Георгиев сподели и причините за този спад според него.„На първо място доходите на руските граждани стагнират вече доста години… Втори фактор е, че миналата година специално конкуренцията с Турция бе категорично спечелена от турския туристически продукт – ценово и като качество. Третият фактор е, че има огромно количество апартаменти и жилища в България – по Черноморието и не само там вече, собственост на руски граждани, които се посещават не само от самите тях, но и от техни семейства, приятели, роднини… Т.е. организираният туризъм естествено губи по тази причина“, обясни той.Освен това Русия като държава се стреми да запази туристическия поток вътре в страната и последните 4-5 години много усилено се разви този вътрешен туризъм, добави Георгиев.Пренасочване на туристи към Турция констатира и Иво Богданов от друг голям български туроператор, работещ на руския пазар. По думите му ранните записвания  показват лек спад на руските туристи – 5-10%.Възможно е обаче при т.нар. оферти в последния момент да бъдат продадени по-големи обеми, коментира Галин Георгиев. „През последните години динамиката в бранша стана много висока, тенденциите бързо се променят, така че е трудно да се каже какво ще се случи след няколко месеца“.Детските ваканции също бележат спад, посочва Галин Георгиев. Според когото България като цяло изпълнява руските критерии за детски туризъм, тъй като са останали обекти, които предлагат доста високо ниво.Според Иво Богданов въпреки конкуренцията между България, Турция и Гърция предлаганите пакети и цени са различни за трите страни. „Всеки пазар от изброените три си има ниша, към която руският турист се насочва“.Няма драстични оплаквания от руски туристи за продукта, който България предлага, подчерта Иво Богданов. И добави, че оплакванията са свързани най-вече с обслужването.", "date": "2019.03.04", "title": "Български туроператори се надяват, че спадът на руските туристи ще бъде спрян"}
{"url": "http://www.cross.bg/yngarskoto-yngariya-kampaniyata-1598163.html", "text": "/КРОСС/ Европейската комисия изобличи днес Унгария в нова лъжа в кампанията срещу имиграцията. Говорител на ЕК отбеляза, че унгарското правителство заблуждава, че еврокомисарят по хуманитарната дейност Христос Стилиянидис е подкрепил доклад на Европейския парламент, в който се призовава за въвеждането на хуманитарни визи за улеснение на имиграцията.Видяхме, че еврокомисарят Стилиянидис е обвинен, че е приветствал доклада. Всъщност казахме, че ще оценим това предложение на ЕП, поясни говорителят. ЕК недвусмислено заяви, че кампанията на унгарското правителство не отговаря на истината и опитва да рисува мрачна картина на таен заговор за привличането на още имигранти в Европа. Независимо в кого от ЕК се прицелва тази кампания, ще отговорим със съразмерна сила, за да защитим нашата работа и за да изобличим неистините, посочи говорителят.Истината е, че няма конспирация. Унгарците заслужават факти и винаги ще бъдем готови да им ги дадем, допълни той.", "date": "2019.03.04", "title": "ЕК уличи Унгария в нови лъжи и обеща да отговори съразмерно, за да защити дейността си"}
{"url": "http://www.cross.bg/medvedev-bulgariya-borisov-1598161.html", "text": "/КРОСС/ Премиерът на Русия Дмитрий Медведев пристигна в България. Церемонията по официалното му посрещане е пред храм-паметника \"Свети Александър Невски\" в София. Тя започна със звуците на гвардейския духов оркестър. Беше приет официално строят от двете делегации. Премиерите Борисов и Медведев поднесоха цветя пред паметника на Незнайния воин. ", "date": "2019.03.04", "title": "Борисов и Медведев поднесоха венец пред Паметника на незнайния воин"}
{"url": "http://www.cross.bg/e-dvizhenieto-raiiona-1598162.html", "text": "/КРОСС/ В последния от почивните дни трафикът към София очаквано е интензивен, предаде БГНЕС.Въпреки че все още няма задръствания, движението в района на пътен възел \"Симитли-Банско\" е натоварено. Причината е, че там се събират двата потока - Е-79 от ГКПП-Кулата и Сандански с този от път II-19-ГКПП Илинден, Гоце Делчев, Банско и Разлог.Движението малко преди Благоевград е допълнително усложнено поради временната организация на движението заради изграждането на пътната връзка \"Благоевград-ЮГ\" между Е-79 и бъдещия ЛОТ 3.1. на АМ \"Струма\".По информация на Агенция \"Пътна инфраструктура\" трафикът по път Е-79 Симитли - Кресна в района на \"Кресненско ханче\" временно се извършва в една лента заради катастрофа.Близо 280 000 туристи напуснаха столицата заради трите почивни дни за 3 март. Струмското направление е трето по интензивност след автомагистралите \"Хемус\" и \"Тракия\".", "date": "2019.03.04", "title": "Започна голямото завръщане към София"}
{"url": "http://www.cross.bg/prostranstvo-ypravlenieto-pakistan-1598160.html", "text": "/КРОСС/ Пакистан отвори напълно въздушното си пространство, съобщи управлението по гражданска авиация, цитирано от Франс прес.\"Всички летища в Пакистан работят и въздушното пространство отново е отворено\", заяви за АФП говорител на управлението и добави, че процесът по отваряне е завършил в 13 ч. местно време (8 ч. по Гринуич).В сряда управлението обяви затваряне \"до второ нареждане\" на въздушното си пространство след период на силно напрежение между Индия и Пакистан.Исламабад потвърди, че е свалил два индийски самолета, а Индия обяви, че е унищожила пакистански изтребител.Заради опасения от нов конфликт между двете съседни ядрени сили, в петък Исламабад освободи като \"мирен жест\" индийски пилот, чийто самолет се разби в пакистански Кашмир в сряда.Затварянето на пакистанското въздушно пространство наруши въздушния трафик между Европа и Азия. Засегнати бяха авиолиниите на Тайланд, Сингапур, ОАЕ, Катар, Саудитска Арабия и Канада, които отклониха или анулираха полети.В петък управлението по гражданска авиация обяви, че отваря частично въздушното пространство на Пакистан. Възстановени бяха полети до и от четирите основни града - Пешавар, Карачи, Куета и Исламабад.", "date": "2019.03.04", "title": "Пакистан отвори изцяло въздушното си пространство"}
{"url": "http://www.cross.bg/tzvetya-vidove-leva-1598145.html", "text": "/КРОСС/ Продажбата на малки букетчета или части от защитени растения за украса на букети, направени с видове от дивата природа, е незаконно и се наказва. При нарушения се налагат глоби от 100 до 5000 лева за физически лица и от 500 до 10 000 лева за юридически.Това припомня Министерството на околната среда и водите. Повод за предупреждението на екоминистерството е настъпването на сезона на цъфтеж на пролетните цветя. В следващите дни Регионалните инспекции по околната среда и водите (РИОСВ) започват проверки на пазари и търговски обекти за търговия на цветя, които са защитени по Закона за биологичното разнообразие.Сред забранените за продажба цветя са някои видове кокичета, минзухари, иглики, перуники, синчец и др. Те са забранени за бране, изкореняване и продажба, тъй като това води до загуба на естествените им местообитания.Екоминистерството подчертава, че брането на тези видове цветя извън защитените находища е разрешено за лични нужди, но не се препоръчва.", "date": "2019.03.04", "title": "Продажбата на кокичета и минзухари се наказва с до 10 хил. лева глоба, припомня екоминистерството"}
{"url": "http://www.cross.bg/vetrove-vyatur-kmch-1598147.html", "text": "/КРОСС/ Заради силен вятър десетки полети от летище Схипхол днес имаха закъснение или бяха отменени, съобщи Ройтерс. Според сайта на летището са отменени около 70 европейски полета. Националният метеорологичен център предупреди за ветрове със скорост до 90 км/ч по холандското крайбрежие.Силен вятър в Западна Европа създаде сериозни проблеми и парализира няколко държави, съобщава АП. Белгия, Холандия и Германия са най-засегнати, тъй като има затворени летища и пристанища.Парковете в Париж са затворени за посещения заради силни ветрове, съобщи в Туитър кметството на френската столица. \"Парковете, градините и гробищата са затворени заради неблагоприятните метеорологични условия\", се казва в съобщението.Националната метеорологична служба \"Метео Франс\" обяви, че заради бурния вятър въвежда предпоследната, \"оранжева\" степен на тревога в 44 департамента във Франция, включително в района на Париж - Ил дьо Франс. По данни на службата във вътрешността на страната се очакват ветрове с пориви със скорост до 110 км/ч, а в департаментите на атлантическото крайбрежие - до 130 км/ч.\"Метео Франс\" предупреди, че лошото време може да се отрази на работата на въздушния, морския и железопътния транспорт и да причини прекъсване в електроснабдяването и телефонните връзки.Синоптиците приканиха жителите по възможност да не пътуват и да приберат на закрито всички предмети, които може да бъдат отнесени от вятъра.Силни ветрове създават проблеми и на организаторите на годишните карнавални шествия в цяла Западна Германия, а едно от тях дори е отменено.Организаторите на традиционно големи карнавални шествия в градове като Майнц, Кьолн и Дюселдорф се отказаха от участието на коне в днешните прояви. Кьолн се отказа и от знамената и транспарантите, а шествията в Дюселдорф и Мюнстер бяха отложени с два часа. Град Ботроп в района на Рур направо отмени парада си.    ", "date": "2019.03.04", "title": "Бурен вятър спря влакове и самолети в Амстердам, критично е положението във Франция и Германия"}
{"url": "http://www.cross.bg/zapovedi-vlastite-bulgarin-1598146.html", "text": "/КРОСС/ Гръцките власти задържаха при паспортна проверка на граничния пункт „Промахон“ българин с три заповеди за арест. Укривал се три години от властите.Издирван е от прокуратурата в град Катерини за участие в престъпна група за нелегално осиновяване на деца. Разследването доказа, че българинът е намирал майки в България, предлагал им е между 6 хиляди и 8 хиляди евро за дете. Ръководел е също и цялата престъпна група по осиновяването в района на Катерини. Доказани са 13 случая.Други две заповеди са от прокуратурата в Солун с обвинение за два опита да продаде бебе на полицаи под прикритие.От две години властите го издирват, докато не направи опит днес да влезе отново в България през Промахон.Задържаният българин е в ареста в град Серес и ще бъде предаден на властите, издали трите заповеди за арест.", "date": "2019.03.04", "title": "Гърция задържа българин с три заповеди за арест"}
{"url": "http://www.cross.bg/otbranata-dimitur-voiinik-1598144.html", "text": "/КРОСС/ Заместник-началникът на отбраната генерал-лейтенант Димитър Илиев ще даде пресконференция утре, 5 март, по повод провеждането на националната информационна кампания на Министерството на отбраната „Бъди войник“. В нея ще участва и командирът на военното формирование от състава на Сухопътните войски полковник Красимир Кръстев.", "date": "2019.03.04", "title": " Димитър Илиев ще даде пресконференция в Благоевград за кампанията  „Бъди войник“"}
{"url": "http://www.cross.bg/zhenite-katrin-devoiikite-1598152.html", "text": "/КРОСС/ Четири състезателки при жените и четири при девойките ще представят България на международния турнир по художествена гимнастика в Лисабон, Португалия.Надпреварата ще се състои от 7 до 10 март.Катрин Тасева, Невяна Владинова, Боряна Калейн и Татяна Воложанина ще са грациите, които ще се състезават в надпреварата при жените.Катрин Цонева, Стиляна Николова, Никол Атанасова и Красимира Илиева ще премерят сили с девойките.", "date": "2019.03.04", "title": "Четири грации при жените ще се състезават в Лисабон"}
{"url": "http://www.cross.bg/borisov-donald-prezident-1598148.html", "text": "/КРОСС/ Министър-председателят Бойко Борисов изпрати съболезнователна телеграма до американския президент Доналд Тръмп по повод бедствието в щата Алабама, отнело живота на десетки жители.„С огромно прискърбие научих тъжната новина за опустошителната буря, връхлетяла щата Алабама, която нанесе огромни материални щети и причини смъртта на десетки жители“, пише премиерът Борисов до президента на САЩ Доналд Тръмп.„Бих искал от мое име и от името на българския народ да изкажа най-искрени и дълбоки съболезнования към Вас и към семействата на загиналите и ранените. В този тъжен за цялата Ви страна ден нашите мисли и молитви са с Вас“, обръща се премиерът Борисов към американския президент.", "date": "2019.03.04", "title": "Премиерът Борисов изпрати съболезнователна телеграма до Доналд Тръмп"}
{"url": "http://www.cross.bg/ykraiina-severen-potok-1598149.html", "text": "/КРОСС/ Украйна се страхува, че ще загуби целия транзит на природен газ заради „Северен поток-2“ и „Турски поток“, а заедно с това и сдържащия фактор срещу „руската агресия“, заяви ръководителят на компанията „Нафтогаз“ Андрей Коболев.Осъществяването на „Северен поток-2“ ще превърне газотранспортната мрежа на Украйна в ненужна, каза той в интервю за украинския „5 канал“.„Ние ще загубим целия транзит, защото съществува още и „Турски поток“, който е много вероятно да бъде построен и пуснат в експлоатация в края на 2019 г.“, посочи Коболев.Той смята, че така Украйна ще загуби сдържащия фактор срещу „руската агресия“, след като „Северен поток 2“ бъде пуснат в експлоатация. „Този газопровод трябва да бъде анализиран не от гледна точка на загубата на пари, а от гледна точка на военния риск“, каза Коболев.Това обаче няма да спре европейските компании, които ще инвестират в този проект, призна той и се обяви за „класическо партньорство“ с Европа. Директорът на „Нафтогаз“ предлага да бъдат допуснати чуждестранни компании до управлението на газотранспортната система на Украйна в замяна на инвестиции.Договорът между Русия и Украйна за транзита на природен газ през украинска територия изтича през 2019 г. Руският заместник-външен министър Александър Паникн заяви през февруари, че Москва е готова да продължи транзита на газа само при своите условия.", "date": "2019.03.04", "title": "Киев се страхува от „Турски поток“, защото ще загуби транзита на газ"}
{"url": "http://www.cross.bg/bezos-chovechestvoto-kosmicheski-1598150.html", "text": "/КРОСС/ Джеф Безос е сред милиардерите с големи мечти и амбиции за космическото развитие на човечеството. За разлика от Илон Мъск обаче, Безос говори сравнително рядко по тази тема.Наскоро той е нарушил мълчанието си по време на среща в \"Йейл клуб\" в Ню Йорк, съобщава Business Insider, който преразказва и 30-минутната лекция на Безос. През това време той за пръв път говори с повече подробности за своите космически мечти и амбиции, които са не по-малко смели от тези на Мъск.Безос например иска човечеството да създаде космическа цивилизация с хиляди гении на нивото на Моцарт и Айнщайн и да има \"космически Марк Зукърбърг\".Според Безос една от причините космическите пътешествия все още да са скъпи е, че се залага твърде много на старите и изпитани технологии, които са сигурни, но не ефективни. Нужна е по-голяма смелост във въвеждането на нови, по-добри технологии, които да позволяват по-евтино и редовно летене. Той допълва, че има много разнообразни начини за излизане в орбита. Той казва още, че компанията му се доближава до първите си полети с хора. Това може да се случи още тази година.Първият полет ще достигне Космоса, но няма да влезе в орбита.Безос за пръв път говори директно и за конкурентите си. Един от тях е Virgin Galactic на Ричард Брансън, която иска да вози космически туристи.Безос казва, че не харесва идеята за \"план Б\" - планета, на която човечеството да се премести, ако Земята бъде унищожена или стане негодна за живот. \"Вече сме пращали роботи до всяка планета в Слънчевата система и тази е най-добрата. Имам приятели, които искат да се преместят на Марс и на тях им казвам - идете да живеете една година на върха на Еверест и вижте дали ще ви хареса, защото това е градински рай, в сравнение с Марс\", коментира той.Според него има начин в цялата Слънчева система да живеят над 1 трилион души и \"тогава ще има 1000 Моцарти и 1000 Айнщайни.", "date": "2019.03.04", "title": "Джеф Безос мечтае за космическа цивилизация от гении"}
{"url": "http://www.cross.bg/peres-madrid-real-1598151.html", "text": "/КРОСС/ След „бурята“, която Реал Мадрид преживя през миналата седмица в двете поредни Ел Класико, ръководството на клуба е започнало да прави сондажи за намирането на нов треньор, който да поеме отбора от лятото, информира „AS“. Според информацията, президентът на „белия балет“ Флорентино Перес и неговото обкръжение са стигнали до заключение, че отборът се нуждае от нов наставник, който да оглави проекта за следващия сезон. По всичко изглежда, че дните на Сантиаго Солари на „Сантиаго Бернабеу“ и само чудо може да го спаси. Във всеки случай аржентинският треньор все още има в ръката си най-важната карта – тази на Шампионска лига. Ако Реал Мадрид спечели за четвърта поредна година трофея, ще бъде трудно на Флорентино Перес да го уволни. Пред „кралете“ има големи шансове да продължат към четвъртфиналите на турнира, след като спечелиха първата среща в Амстердам срещу Аякс.Междувременно Реал Мадрид продължава с плановете си. Ръководните фактори в клуба вече са започнали да обсъждат различни имена на треньори, които могат да сменят Солари.Основните възможности, които се разглеждат от шефовете на Реал Мадрид за нов треньор на отбора са Йоаким Льов, Маурисио Почетино и Масимилиано Алегри. И тримата наставници в момента са заети.Йоаким Льов е старата мечта на Флорентино Перес. Германецът притежава профила, който Перес обича – елегантен и изтънчен, както в методите си на работа, така и във външния си вид. Без никакво съмнение Льов е един успешен треньор. Начело на Германия той има 171 мача, от които 110 победи, 32 равенства и 29 загуби. Любопитна подробност е, че Льов присъства на последното Ел Класико на трибуните на „Сантиаго Бернабеу“.Около името на Масимилиано Алегри свикнахме да има много спекулации в този период от годината. Ювентус доминира по категоричен начин под негово ръководство в Серия А и има 16 точки аванс пред Наполи. Той спечели шампионската титла в Италия през последните пет години, а освен това има и четири спечелени купи на страната. През последните месеци се заговори много сериозно, че Алегри има шансове да оглави Реал Мадрид. Смята се, че той е един от фаворитите на дясната ръка на Перес – Хосе Анхел Санчес за треньорския пост.Още миналото лято Флорентино Перес искаше да вземе Маурисио Почетино за заместник на Зинедин Зидан, след като се разбра, че французинът напуска „Сантиаго Бернабеу“. В крайна сметка аржентинецът остана начело на Тотнъм. Почетино прави чудеса начело на „шпорите“. Флорентино Перес харесва методите на работа на 47-годишния специалист. Освен това аржентинецът говори испански и това ще му помогне да контролира още по-стабилно ситуацията в отбора. Без никакво съмнение Почетино е личният избор на Перес и е много вероятно президентът на Реал Мадрид да действа решително в опитите си да вземе аржентинеца. ", "date": "2019.03.04", "title": "В Реал Мадрид започват сондажи за нов треньор"}
{"url": "http://www.cross.bg/tishina-kopenhagen-samo-1598153.html", "text": "/КРОСС/ Тези, които много са пътешествали, знаят как звучат големите градове.Звукът на Делхи e на надвикващи се улични продавачи и раздрънкани моторизирани рикши.Звукът на Ню Йорк е на виещи полицейски сирени.Звукът на Истанбул е на монотонен молитвен речитатив, разнасящ се от високоговорителите на Синята джамия.Чужденците, които идват в Копенхаген не само за да се снимат с Малката русалка и да се разходят по най-дългата пешеходна улица в Европа, но си правят и труда да опознаят града и жителите му,твърдят, че това е най-тихата и спокойна столица в света. Особено тих и спокоен се струва на тези, които идват от култура на непрекъснато съревнование, където всеки иска да има твоята работа, твоята жена и твоето място в киносалона. Копенхаген предлага пълната противоположност на този лайфстайл. Усещането е като да смениш заведението за бързо хранене с изискан, но ненатрапчиво луксозен петзвезден ресторант, в която храната става бавно. За италианеца, гърка и българина, свикнали с хаоса по пътищата, агресивното шофиране и ругатните, културният шок е особено голям. Защото датчаните никога не надуват клаксона на колите си и не повишават тон. Дори да са много раздразнени! Не говорят по мобилните си телефони в градския транспорт или, ако го правят, държат ръка пред устата си, за да заглушат гласа си. Те ревностно съблюдават да се спазва правилото за тишина във влаковите вагони, определени като “stillezoner” (тихи зони). А вместо с Валери Симеонов разполагат с професионални инспектори по шума, както и с работещи закони. Всъщност с всяка изминала година законовите разпоредби за спазване на ред и тишина стават все по-строги. Заведенията, в които децибелите на музиката надвишават фоновото ниво на шума, биват принудени да изградят звукоизолационни съоръжения, регулярно да изготвят доклади за нивото на шума, което произвеждат, както и да пломбират звуковите си уредби.За датчаните да се говори на висок глас е признак не само на лошо възпитание, но и знак за това, че събеседникът не заслужава доверие. Да се държиш “тихо и спокойно” и винаги да проявяваш самоконтрол, е логото на датската културна идентичност. Разбира се,  страничният наблюдател тълкува този тип поведение като свръхрезервираност и дистанцираност, но всъщност студенината, която лъха от датчаните, е само привидна. Всеки, който е прекарал дори малко време с тях и сред тях, знае, че един лесен начин да изкараш тишината от датчанина е като вкараш алкохол в него. Тогава разбираш, че той не е темерут, а готин пич, с когото е голяма веселба да изпиете няколко бири заедно. Затова логично е, че единственото време, когато столицата зашумява е през уикендите. Първото, което човек научава, когато заживява в Копенхаген, е, че ако имаш нужда от помощ, сам трябва да си я потърсиш. Затова и рядко асистент-продавач ще се втурне към теб още с влизането ти в магазина, за да те пита какво обичаш. Датчаните смятат, че колкото по-малко привличаш вниманието върху себе си, толкова по-добре. Трябва да имаш наистина добра причина, за да нарушиш статуквото на социалната тишина.А тя, тишината, не е само в междуличностното пространство. Има десетки места в Копенхаген, които представляват същински оазиси на тишината и спокойствието, където човек може да се разходи, необезпокояван от каквито и да е дразнещи шумове, идващи от хора, коли, улични кафенета и магазини. Той е забележителен не само с факта, че е най-големият в Дания със своите 160 магазина, но и че спечели Приза за тишина за 2018 г. на дружеството “Ние обичаме тишината”. Това, което наклони везните за наградата в полза на мола, е, че в общите части никога не звучи музика, a продавач-консултантите не досаждат с въпроси и непоискани съвети на клиентите.А за себе си лично вече установих каква е истинската причината датските туристи въобще да не изтрезняват по време на ваканционното си летуване по нашето Черноморие. Как иначе, ако не с много алкохол, да се отърсят от стреса, който им причиняват мургавите предприемачи на плажа, които не престават да викат с пълно гърло “Варьонъй кукуруз” и “Топли геврециии”!", "date": "2019.03.04", "title": "Звукът на Копенхаген е … тишина"}
{"url": "http://www.cross.bg/raketi-rysiya-ministur-1598129.html", "text": "/КРОСС/ Китайските ракети заплашват Русия, така че Пекин трябва да бъде включен в Договора за ликвидирането на ракетите с малък и среден обсег, заяви германският министър на отбраната Урсула фон дер Лайен.Според нея „китайските ракети представляват за Русия същата заплаха, каквато руските ракети представляват за Европа.”В същото време единствения правилен начин за изграждане на отношения с Пекин е чрез интензивен диалог.Американският президент Доналд Тръмп заяви, че САЩ започват процедура по излизане от договора, като той не изключи подписването ново споразумение с Москва и Пекин.", "date": "2019.03.04", "title": "Германският военен министър: Китайските ракети заплашват Русия"}
{"url": "http://www.cross.bg/prodykti-danuk-rozov-1598133.html", "text": "/КРОСС/ Жените плащат повече от мъжете за една и съща стока. Това показват проучвания на пазара в различни държави. Феноментът маркетинг експерти наричат \"розов\" данък. Понякога разликата в цените достига до 45 %.Оказва се наистина, че \"розовото\" струва повече от \"синьото\". Проучване на Нюйоркския департамент по потребителските въпроси показва, че продуктите за жени са средно със 7 % по-скъпи от същите продукти във версия за мъже.И само за пример - експерти в модния бизнес правят проучване с обикновена бяла тениска - еднакъв размер и материя, продавана на жените и на мъжете. Оказва се, че при почти всички големи марки - фланелката, предназначена за дамите, с предлага с 45 % по-висока цена.С \"розов\" данък се облагат не само дрехите, но и козметика, обувки, услуги, аксесоари, продукти за дома и дори и играчките.Във Франция, средно, мъжете са с 27 % по-високо платени от жените. В същото време да си дама струва по-скъпо - заради по-високите цени на определени идентични продукти за мъже и жени.Според експертите \"розовият\" данък е резултат на редица проучвания на пазара.\"Жените не винаги обръщат внимание на цената особено ако те много искат нещо. Тук включва желанието и интереса към продукта, себеизявата - да бъдем хубави и различни - няма значение каква е цената\", обяснява психологът д-р Антонина Кардашева.\"Дамските продукти много повече се купуват. Със сигурност една дама купуваме поне 1-2 пъти в месеца блуза, тениска, рокля или козметика, докато един мъж може и да не си купи всеки месец нещо ново\", смята Ира Христова - маркетинг мениджър в търговска верига.\"Жените са основният двигател на икономиката - те купуват дори продукти за собствените си мъже, защото мъжете не обичат да пазаруват\", обясни Николай Костов - управител на магазин за козметика.В символ на данъка по света се превръща самобръсначката, която почти навсякъде е по-скъпа в розов, отколкото в син вариант. Според производителите причината е проста - разходите за мъжките, са по-малко в сравнение с тези за женските.В някои държави дори дамските продукти за хигиена се облагали с данък за разлика от други продукти, които се смятат за основна необходимост.Според търговците, обаче, въпреки разликите в цените при някои стоки, за \"розов\" данък у нас все още трудно може да се говори.Проверка на Нова тв направи сравнение по-скъпи ли са т.нар. \"розови\" стоки заедно с контролните органи. Бяха сравнени цените на три продукта, които се предлагат в онлайн магазини. Във вариант \"розово\". И във вариант - \"синьо\".\"При тези стоки - в два от случаите - дамският вариант е малко по-скъп от мъжкия вариант. Това е политика на ценообразуване на всеки търговец и не представлява нарушение. Всеки плаща за стоката, колкото е готов да плати. Тя струва толкова, колкото всеки е готов да плати за нея\", уточни Христо Трендафилов от КЗП.\"Можем да говорим в проблем на дискриминационното право - че дамите са поставени в някакво по-неблагоприятна ситуация . Но от гледна точка на потребителското право - не виждам административно нарушение. Но е нормално - стоки от модата, козметиката и т.н. -да са по-скъпи за жени, защото търсенето при тях е по-голямо\", обясни Александър Масларски от Правна клиника за потребителите.", "date": "2019.03.04", "title": " Има ли \"розов\" данък в България?"}
{"url": "http://www.cross.bg/grad-stydentski-sofiya-1598136.html", "text": "/КРОСС/ С нарастване броя на новите жилищни кооперации в столичния комплекс \"Студентски град\" значително нарасна и пътникопотокът през последните няколко години.Строежите продължават, но транспортът остава неоптимизиран. Това често довежда до редица проблеми за пътниците, използващи линия 280, за да се придвижат до най-близката метростанция \"Г. М. Димитров\". Въпреки че през по-голямата част от деня автобусите се движат на интервал от 3 до 5 минути, не успяват да поемат огромния брой пътници в посока към или от Студентски град.Освен това трябва да се отбележат и силно амортизираните превозни средства, които са неекологични и влизате разрез с представите за транспорт в европейска столица.Такова е мнението и на Гергин Борисов от инициативата \"Спаси София\":\"Студентски град\" вече не е студентски град, той е квартал. В него живеят изключително много хора отново благодарение на неконсистентна благоустройствена политика.\"Населението там в момента буквално бедства, няма достатъчно транспорт, няма достатъчно бързи връзки с центъра\", допълни той.Столична община се е провалила според него в защитата на проект за разширение на трамвайната мрежа, която имаше за цел да докара трамваите в Студентски град.През изминалата седмица беше представен проектът на общинската инициатива \"Визия за София\" за пешеходната инфраструктура в София, който се основава на изследване в направление \"Градска среда\".Той включва и фактори като скорост на придвижване, състояние на превозните средства, видове транспорт, които оказват съществено влияние на пътното движение в столицата.Според анализа пространственото развитие районите \"Триадица\", \"Лозенец\" и \"Студентски град\" налага необходимост от оптимизиране на транспортното им обслужване.Гергин Борисов припомни и проекта за изграждане на метростанция в компекса, който обаче предвиждаше по-малка натовареност в сравнение с тази на автобусна линия 280. От \"Спаси София\" защитават позицията, че \"Студентски град има нужда от трамвай в допълнение към съществуващите автобуси\".Борисов цитира и данни от демографско проучване на експертния съвет към Столична община, според което \"Студентски град\" ще бъде третият по население след \"Люлин\" и \"Младост\" до няколко години.Метрото трябва да бъде отворено за разширение в посока \"Малинова долина\" и района на Симеоновския лифт, изрази мнение Борисов. В близките 50 години Студентски град няма да има нужда от метро, но в близка перспектива се налага пускането на трамвайна линия, категоричен беше активистът.", "date": "2019.03.04", "title": "Студентски град има нужда от трамвай"}
{"url": "http://www.cross.bg/stroitelen-dnsk-stroezhite-1598135.html", "text": "/КРОСС/ Над 5000 проверки на строежи от първа, втора и трета категория извършиха органите на ДНСК в страната през миналата година по заповед на началника на дирекцията арх. Иван Несторов. Те са в резултат от засиления контрол за обезопасяване на строежите, като на невъведените в експлоатация обекти са проверени одобрените планове за безопасност и здраве в съответствие с основните изисквания към строежите по смисъла на Закона за устройство на територията и спазването им на място.Експертите установиха няколко основни типа нарушения: липса на временна плътна ограда откъм улиците и страничните регулационни линии на строителната площадка; липса на информационни табели с описанието на строежа, номер и дата на разрешението за строеж, както и данни за възложителя, строителя, надзорника и др.Проверяващите са се натъкнали също и на липса на изградени покрити проходи за преминаване на пешеходци, когато строежите са разположени на уличната регулация; неизвършено обезопасяване на строежа с парапети, ограждения, предпазни устройства и приспособления на завършените нива на строежа по външния му контур, включително и предпазни мрежи; липса на обезопасяване на стълбища, асансьорни шахти и вентилационни отвори и др.За установените нарушения срещу виновните лица са образувани административно наказателни производства.Издадени са 93 наказателни постановления на обща стойност 54 970 лева, приходите от които са постъпили в бюджета.Само през 2018-та година началникът на Дирекцията за национален строителен контрол, на основание чл.167, ал.6 от ЗУТ, е прекратил 10 удостоверения на юридически лица, извършващи строителен надзор на сгради от първа до четвърта категория.На територията на страната са извършени близо 6 хиляди проверки на лицата, упражняващи строителен надзор на строежи от първа до четвърта категория включително.От регистрираните 765 лица, извършващи тази дейност, са проверени 539. За установените нарушения са издадени 75 наказателни постановления, по които са наложени имуществени санкции и глоби за 305 750 лв., които също са постъпили в държавния бюджет.Надзорните фирми имат делегирани от ЗУТ много големи задължения, които касаят законосъобразността на издадените строителни книжа от общинските администрации, на базата на които ще се реализира даден строеж, а в процеса на изграждането му са длъжни да упражняват строителен надзор ежедневно. Установени са непълноти и неточности при постъпването на документите за назначаване на Държавни приемателни комисии. Това налага изтегляне на документите, корекции и внасяне наново. Ето защо, едно от важните направления, по които работи ДНСК, е завишаване на контрола на надзорните фирми.По тази причина се предлагат промени в нейния Устройствен правилник, които предвиждат създаване на нова дирекция „Въвеждане в експлоатация и консултанти“. Тя ще контролира дейността на лицата, упражняващи строителен надзор, ще подпомага началника на ДНСК при издаване на удостоверения или отказ от издаване на удостоверения за вписване в регистъра за упражняване на дейността консултант съгласно ЗУТ, както и при изпълнение на неговите правомощия за предсрочно прекратяване действието на издадените удостоверения.Промените в Устройствения правилник на ДНСК предвиждат още откриването на Регионални дирекции за национален строителен контрол във всеки областен град за подобряване контрола по места в страната и за облекчаване на инвеститорите и гражданите. По този начин хората, живеещи на територията на дадена област, ще имат непосредствен контакт със структурите на ДНСК.", "date": "2019.03.04", "title": "Над 5000 проверки за безопасност на строежите са извършени през 2018 г."}
{"url": "http://www.cross.bg/braziliya-karnavalut-godina-1598137.html", "text": "/КРОСС/ Традиционният карнавал в Бразилия е във вихъра си. След като започна на 1 март, вчера и днес се провеждат състезанията по танци между самба школите в страната. Кулминацията на шествията и състезания се очаква в четвъртък и петък, когато специалното жури ще обяви победителя в т.нар. лига А.Карнавали из Рио де Жанейро се провеждат още от началото на 18-ти век, като датите на вихрените танци за плаващи - от средата на февруари до средата на март.Карнавалът е част от културата на бразилците, но в последните десетилетия се утвърди и като основна туристическа атракция на страната. Тази година около 1.5 млн. туристи са участвали в откриването на фестивала, като очакванията за икономиката са до края на седмицата те да нараснат до 2.2.млн.Карнавалът в Рио де Жанейро е кулминация на състезанието между самба школите, което се провежда през цялата година. Главното събитие се състои на място, наречено Самбадром. В Бразилия има няколко подобни съоръжения, но това в Рио е най-голямото с капацитет 90000 зрители. Трибуните са разположени от двете страни на действаща улица. Дължината на отсечката е около 700 метра.\r\nКарнавалът тази година започна с песен със заглавие \"Синьо или розово, това е едно и също\", като текстът й е свързан с изявление на бразилския министър по въпросите на жените, семейството и човешките права Дамарис Алвис, която след назначаването обяви нова епоха Бразилия - момчетата носят синьо, а момичетата - розово. Уличните шествия често носят политически оттенък. ", "date": "2019.03.04", "title": "Животът се вихри на карнавала в Бразилия"}
{"url": "http://www.cross.bg/iiotova-iliyana-evrei-1598140.html", "text": "/КРОСС/ „Днес мастилото на антисемитизма не е изсъхнало. Вирусът на ненавистта и отчуждението върлуват сред нас. В тях се крие съвременният фашизъм, както ни посочи Умберто Еко.“ Това заяви вицепрезидентът Илияна Йотова в Музея на Холокоста в Лос Анджелис, където откри възпоменателна плоча за спасяването на българските евреи.По думите на Илияна Йотова имунитетът ни е отслабен, а пред риск са човешки права, воювани десетилетия наред. „Пред риск е човешкото достойнство“, изтъкна вицепрезидентът. Илияна Йотова посочи, че неравенството, липсата на справедливост, обезверяването, различните зависимости подхранват крайни настроения, а страховете превръщат хората в лесна плячка на ксенофобията и национализма, които шестват в речите на политици от цял свят.„Историята за спасяването на българските евреи носи послание към всички нас неуморно да преследваме мира – между държавите, между народите, между отделните личности“, заяви вицепрезидентът.„В най-мракобесните времена в съвременна Европа, в разгара на масовото изтребление на евреи моята страна България написа едни от най-светлите страници от българската история. Като никоя друга европейска държава тя съумя да защити своето еврейско население“, изтъкна Илияна Йотова. Вицепрезидентът подчерта, че благодарение на съвместните усилия на Българската православна църква, на водещи политици и интелектуалци, на смелостта на обикновените хора, България извърши хуманен подвиг и успя да спаси своите над 48 хил. евреи. „Българската земя ражда човеци – в тези думи на спасени български евреи се крие силата на това дело“, заяви Илияна Йотова.Вицепрезидентът посочи, че страданията на българския народ в неговата над 1300-годишна история изградиха моралните му сили и го направиха по-чувствителен и съпричастен към болката на другия. „Толерантността и взаимното уважение са вродени качества на българина“, отбеляза Илияна Йотова.„76 години след античовешкото и позорно деяние Холокоста не са забравени лицата на 6-те милиона, чиито живот безмилостно бе погубен на огнения олтар на нацистката машина на смъртта“, посочи вицепрезидентът. Илияна Йотова заяви, че тяхната памет ни задължава да не допускаме злоупотреба с миналото. Вицепрезидентът определи като тревожна статистиката, според която 50% от световното население не знае за съществуването на Холокоста.В края на словото си Илияна Йотова цитира думите на Ели Визел, които изрича при получаването на Нобеловата награда за мир: „Действието е единственият лек за равнодушието – най-коварната заплаха от всички.“ „Най-тежкият урок, който ни даде Холокостът, е никога повече да не стоим безмълвни пред деяния срещу човешките права, основно и неизменно от които е правото на живот, на достоен живот“, подчерта вицепрезидентът.Бих искала моята България да беше спасила и теб – тези думи Илияна Йотова написа в своето послание в Детския мемориал. Зловещата идеология погуби 1,5 млн. невинни детски живота.Възпоменателна плоча за спасяването на българските евреи вицепрезидентът откри и в Музея на толерантността.Илияна Йотова благодари на българската общност, на генералния консул на България в Лос Анджелис Веселин Вълчев и на всички, съпричастни към поставянето на възпоменателните плочи. „С тези плочи изразяваме и своята скръб за 11 343 евреи от територии, по това време управлявани от българските власти, които не успяхме да защитим по същия начин“, заяви вицепрезидентът.Откриването на плочите се състоя в присъствието на представители на българската общност и наследници на оцелели от Холокоста.", "date": "2019.03.04", "title": "Илияна Йотова откри в Лос Анджелис възпоменателни плочи за спасяването на българските евреи"}
{"url": "http://www.cross.bg/medvedev-ryskiya-potok-1598142.html", "text": "/КРОСС/ Няма връзка между посещенията на генералния секретар на НАТО Йенс Столтенберг и руския премиер Дмитрий Медведев. Това каза директорът на българския офис на Европейския съвет за външна политика Весела Чернева пред NOVA.„Функцията на руския премиер е много стеснена. Тя е в изпълнителната власт и няма голяма връзка със сферата на сигурността и отбраната. Виждаме, че и дневния ред, с който Медведев идва, е изцяло икономически. Посещението на Медведев е с цел да изтрие спомена от миналогодишното руско посещение тук на руския патриарх, който успя да нахока и президента, и премиера и българското общество. Руската политика гледа на този тип посещения единствено от своята гледна точка с много асиметрия в това. За Русия България не е равнопоставен партньор и това си личи в жестове и послания. Затова казвам, че това посещение е, за да изтрие вкуса от посещението на руския патриарх, защото той издаваше именно това много ясно”, смята тя.Според Чернева при изграждането на „Турски поток” отново, както и при „Южен поток”, пред страната ни стои корупционен риск.„Става дума за транзит на газ, а не за потребление. Като е хъб – идеята е да продава газ от най-различни места, т.е. освен руски газ, трябва да има и някакъв друг. И всъщност едва тогава тази идея ще бъде реализирана и натам трябва да насочим усилията си. Най-големият риск е корупционният. ЕК ликвидира възможността за строене на „Южен поток”, защото трябваше да има и други играчи. Корупционният риск продължава да е същият”, посочи тя.Директорът на Института за икономически и международни изследвания Любомир Кючуков също смята, че няма връзка между посещенията на Столтенберг и Медведев.„Заради двустранните отношения руският премиер е тук. В двустранен план, за съжаление, отношенията са може би в най-ниската си точка през последните 75  години. Ако говорим за рестартиране, каквато амбиция беше обявена от българска страна с двете посещения през май миналата година, бих казал, че засега не се е състояло и ако има някакви плюсове в двустранните отношения – това е, че не задълбаваме надолу”, обясни той.Кючуков подчерта, че интересът на България към трасето на газопровода „Турски поток”  е очевиден и страната ни е в благоприятна позиция. ", "date": "2019.03.04", "title": "Експерти: Няма връзка между посещенията на Столтенберг и Медведев у нас"}
{"url": "http://www.cross.bg/tzelina-tzelinata-smyti-1598143.html", "text": "/КРОСС/ Целината се среща като съставна част на много смутита. Полезните вещества на зеленчука може да ви дадат тонус за началото на деня и да ви помогнат в борбата с излишните килограми.Наскоро Кайли Дженър сподели, че много често закусва именно със зелено смути, в което слага целина. По думите ѝ, то е същинска витаминозна бомба.„Да, целината стана хит. Тя не е някакъв чудотворен лек, но е полезна за здравето“, казва Александър Уилям, диетолог, включил се в американското предизвикателство . Той насърчава своите клиенти да добавят целината в менюто си за седмица. Специалистът е категоричен, че пиенето на 1 чаша сок или смути, направено с около 30-40 грама целина, малко ябълка, спанак или парченца манго, може да помогне за понижаване на килограмите.Една от причините зеленчукът да се използва в диетичните режими е, че не съдържа калории, а изобилства от фибри. В зелените стръкчета има от витамините A, C, E, D, B6, B12 и K, както и минерали като магнезий, калций и натрий. Освен това в тях има и антиоксиданти – много важен елемент за детоксикацията на тялото, особено след прием на вредни храни и при стартиране на някакъв хранителен режим за отслабване. – диетичните фибри в целината се грижат за нормалното функциониране на чревната флора. Сокът от зеленчука е способен да намали дискомфорта в стомаха, причинен от газовете. Това се дължи на минералите в него. – хората, които имат някакъв здравословен проблем, например автоимунно заболяване, може да си правят по-често смути с целина. По този начин ще намалят възпалителните процеси в тялото благодарение на антиоксидантите в зелените стръкчета. – съдържа нутриенти, които подобряват алкално-киселинната среда на организма, но трябва да се приема в сурово състояние. – освен че зарежда тялото с енергия, сокът от целина му осигурява достатъчно магнезий. Той има благоприятен ефект върху нервната система – помага при стрес и напрежение като успокоява.Ако не сте си правили смути, пробвайте да смесите няколко стръкчета целина с магданоз, ябълка и малко спанак. Може да добавите тиквени семки или малко орехи, като разбиете всичко добре в блендер.", "date": "2019.03.04", "title": "За по-стройна фигура: Смути с целина"}
{"url": "http://www.cross.bg/deteto-nasilie-povdignato-1598139.html", "text": "/КРОСС/ Районната прокуратура във Варна ще поиска постоянно задържане под стража за бащата, който в петък нанесе побой над детето си. 14-годишното момиче все още в болница с травми в корема, главата и със счупен нос.„Обвиненията, които към настоящия момент са повдигнати, са за нарушение на заповед за защита от домашно насилие. Има издадени две заповеди от август и юни 2018 г. Другото повдигнато обвинение е свързано със закана за убийство към детето”, обясни говорителят на Районната прокуратура Вяра Алексиева пред бТВ.Предстои събирането на доказателства, тъй като разследването е в начален етап. При наличието на такива ще бъде повдигнато и обвинение по новия текст от Наказателния кодекс за домашно насилие, по време на което е причинена телесна повреда.„Това беше едно необходимо изменение във връзка със зачестилите случаи. По този начин работата ни е значително улеснена, защото с всички способи на закона бихме могли да защитим пострадалия и да преследваме извършителите”, коментира Алексиева.Предвиденото в закона наказание за този вид престъпление е лишаване от свобода от 2 до 10 години.По първоначални данни детето е със средна телесна повреда, но предстои съдебно-медицинска експертиза. Майката на момичето Ирина Янкова разказа, че по време на развода бащата е поискал трите им деца да бъдат изслушани в съда. По думите й под негово влияние и от страх са казали, че искат да останат при него.„Физическият и психически тормоз от негова страна към мен продължи и след развода. Така бях принудена да замина при родителите си”, разказа Ирина.Тя допълни, че е била заплашвана с убийство. Бившият й съпруг дори е опирал нож в гърлото й.Във вторник се свиква спешен координационен механизъм, в който ще участват полицията, прокуратурата и училището, в което е преместено детето, както и Закрила на детето.", "date": "2019.03.04", "title": "Искат постоянен арест за бащата, провесил дъщеря си през терасата"}
{"url": "http://www.cross.bg/doktor-zhivot-dotzent-1598141.html", "text": "/КРОСС/ Изборите и жертвните в любовта ще бъдат в центъра на новите епизоди на „Откраднат живот: Любовта лекува“. Някои от лекарите в „Св. Анастасия“ ще направят крачка напред към щастието, а други ще обърнат гръб на взаимоотношенията.Проблемите между доктор Стилянова и доцент Захариев ще ескалират в разговор, който ще задълбочи пропастта между двамата.Галя ще продължи да се вълнува от състоянивто на Орлин, а съпругата му Поли ще поднесе неочаквана новина за съвместния им живот.Лекарски сблъсъци ще се появят между доцент Банков и доктор Табаков.Двамата ще защитят позициите си в медицински казус, който ще създаде напрежение между професионалистите.Професионални битки ще се водят и между Ина Фотева и доктор Стаменова, която ще получи ултиматум за поведението си в болницата. Доктор Огнянова на свой ред ще влезе в словесен двубой с доктор Табаков.Съместната им работа ще позволи на Зорница да види нови черти в характера на Деян и да преосмисли някои от разигралите се спорове в болницта. Неочакван жест от доцент Банков ще я провокира да потърси отново диалог с него, а как ще откликне той – зрителите ще научат в новите епизоди на „Откраднат живот: Любовта лекува“ от вторник до четвъртък, в 20:00ч, по NOVA. ", "date": "2019.03.04", "title": "Професионални сблъсъци и лични дилеми ще ръководят събитията в „Откраднат живот: Любовта лекува“"}
{"url": "http://www.cross.bg/imat-prava-ravni-1598127.html", "text": "/КРОСС/ Промяната, към която всички феминистки организации се стремят се случва, но с изключително бавни темпове.Само в 6 държави в света жените имат равни права с мъжете, съобщават от Световната банка. Това са Белгия, Дания, Франция, Латвия, Люксембург и Швеция.Все пак за десет години има напредък, тъй като тогава държавите, в които нежният пол е равен на силния по серия от икономически фактори е кръгла нула. Ала темпото е изключително бавно - жените ще имат напълно равни права с мъжете по цял свят едва през 2073 година.Засега само още една държава е на път да се присъедини към този списък. Франция все повече подобрява политиките си относно домашното насилие и налага солидни наказания за сексуален тормоз на работното място.Но от другата страна стоят държавите от Близкия Изток, които отбелязват едва 47 точки в изследванията на Световната банка. Това значи, че те дават на жените дори по-малко от поливината права, които имат мъжете.Световният процент се равнява на 74,71, което е близо с 4 точки повече в сравнение с изследванията преди 10 години, като отделно САЩ имат 83,75 точки, Великобритяния 97, а Германия 91.Според някои изследвания, премахването на разликата между половете ще доведе до увеличаване на световното БВП с 28 трилиона. Почти колкото комбинираното БВП на САЩ и Китай.", "date": "2019.03.04", "title": "Жените ще имат напълно равни права с мъжете по цял свят едва през 2073 година"}
{"url": "http://www.cross.bg/myzikata-samochyvstvie-lindstrom-1598114.html", "text": "/КРОСС/  Някои от покупките са наистина необходими, други по-скоро попадат в категорията на лукса, а трети са напълно излишни, пише Bloomberg.Всеки елемент на съвременния луксозен магазин е създаден така, че да прелъсти купувача - от осветлението, цветовете и музиката до внимателния подбор на т. нар. \"олтари\" за продуктите, чиято цел е да привличат посетителите все по-навътре.Нови маркетингови изследвания хвърлят повече светлина върху нещо, което търговците знаят отдавна: начинът, по който пазаруваме, е също толкова свързан с душевното ни състояние, колкото и с материалните ни нужди.Хората пазаруват, защото са тъжни или пък поради чувство за вина или несигурност. На фона на множеството трикове, които използват търговците, за да ни настроят за харчене, купувачите, неосъзнаващи слабите си емоционални места, могат в един момент да съжаляват за коледните си покупки и да се окажат затънали в дългове.\"Има пряка връзка между липсата на самочувствие и марките, които купувате\", твърди маркетинговият консултант Мартин Линдстром. \"Колкото по-ниско самочувствие имате, с толкова повече марки се обгръщате\".Дори и музиката в магазините може подсъзнателно да ни припомни какво ни липсва. Мислим дали децата ни живеят достатъчно добре.  Тревожим се, че те нямат прекрасните празници, на които сме се радвали ние. \"Чувстваме се виновни\", обяснява Линдстром. И като че ли с вълшебна пръчка, портфейлите ни се отварят малко по-широко.Има начини потребителите да се изолират от въздействието на маркетинговата машина. Можете да слушате собствената си музика на слушалки. Освен това е важно човек да не пазарува, когато е уморен или гладен. И най-вече - да се опитва трезво и обективно да прецени от какво се нуждае и може ли да си позволи излишните на този етап разходи.", "date": "2019.03.04", "title": "Защо пазаруването ни кара да се чувстваме щастливи?"}
{"url": "http://www.cross.bg/bulgariya-pametnika-moskva-1598126.html", "text": "/КРОСС/ По традиция националният ни празник беше отбелязан в Москва пред паметника на гренадирите, загинали при обсадата на Плевен, съобщи БНР. В церемонията участваха представители на българското посолство, на руското министерство на външните работи, на политически партии и на обществени организации. Церемонията започна с молебен в памет на загиналите в Руско-турската освободителна война руски войни и български опълченци. Пред паметника имаше и много граждани „Мога да пожелая благоденствие, здраве на всички и процъфтяване на руско-българската дружба. Тя е увековечена чрез паметта на загиналите гренадири и опълченци“, сподели един от тях. „Обичаме България. Благодарни сме, че ветераните на труда от Москва почиваха в България, но сега са в Крим. Мечтаем да се върнем в България“, допълни жена, дошла на молебена. Церемонията завърши с изпълнение на националните химни на Русия и на България, тържествен марш и полагане на венци пред паметника.", "date": "2019.03.04", "title": "Празникът на България беше отбелязан пред паметника на гренадирите в Москва"}
{"url": "http://www.cross.bg/sofiya-dvizhenieto-lenti-1598125.html", "text": "/КРОСС/ Движението на камиони над 12 тона по автомагистралите и най-натоваренитe пътища днес ще бъде забранено от 14 ч. до 20 ч., предупредиха от Агенция \"Пътна инфраструктура\" (АПИ). Целта е повишаване на безопасността и увеличаване на пропускателната способност на инфраструктурата в края на почивните дни.От агенцията апелират шофьорите да карат разумно и със скорост, съобразена с метеорологичните условия, да спазват правилата за движение и да не използват аварийните ленти по автомагистралните участъци за по-бързо придвижване. \"Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата\", пише в апела на АПИ. • път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София;• път I-1 - от Благоевград до ГКПП \"Кулата\";• път I-4 п. в. \"Коритна\" - Велико Търново - Шумен;• път I-5 Русе - Велико Търново;• път I-8 ГКПП \"Калотина\" - София;• път I-9 Варна - Бургас;• път II-18 Околовръстен път на град София;• път II-99 Бургас - Царево.Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR), уточнява от АПИ.В пиковите часове заради интензивният трафик е възможно по-бавно предвижване в района на тунел \"Витиня\" на АМ \"Хемус\", където движението се осъществява двупосочно в тръбата за Варна, предричат от АПИ. Забавяне заради ремонт може да има и път I-1 Ботевград – София, в участъка при 210-ти км, в прохода \"Витиня\", където движението се осъществява в една лента.За улеснение на трафика през Владая и повишаване на пътната безопасност на 4 март, през светлата част от денонощието, ще има две ленти за влизащите в София по път I-1 (Е-79). Временната организация е от км 278+910 до 282+038 и от пътен възел \"Даскалово\" до кръстовище \"Драгичево\". По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ \"Струма\" (в участъка с предишно наименование АМ \"Люлин\").Актуална информация за пътната обстановка може да се търси на сайта АПИ –  и по всяко време от денонощието на ", "date": "2019.03.04", "title": "Очакват се задръствания на \"Хемус\""}
{"url": "http://www.cross.bg/sreshta-tonya-predi-1598128.html", "text": "/КРОСС/ Берлинската зоологическа градина \"Тиерпарк\" съобщи, че бялото мече, което се роди неотдавна, е почти готово за среща с посетителите, предаде АП.\"Тиерпарк\" публикува снимки на мечето заедно с майка му Тоня. Мечето се роди на 1 декември м.г. То е женско и още няма име. Когато беше претеглено преди две седмици, тежеше 8,5 кг.Директорът на зоопарка Андреас Книрим каза, че работниците, които полагат грижи за белите мечки, са доволни - мечето се развива добре и Тоня е грижовна майка. Тоня и дъщеря й вероятно ще излязат за първа среща с посетителите на зоопарка в откритата част на заграждението в средата на март.\"Тиерпарк\" и другата берлинска зоологическа градина имат едно и също ръководство. В другия зоопарк на Берлин преди около десет години живееше известният бял мечок Кнут.", "date": "2019.03.04", "title": "Бялото мече в берлинския „Тиерпарк“ скоро ще е готово за среща с посетители"}
{"url": "http://www.cross.bg/sofiya-protest-stolichnata-1598130.html", "text": "/КРОСС/ Днес следобед, когато се очаква много хора да се завърнат в София от почивка в страната и чужбина, собственици на терени в квартал „Горубляне” ще излязат на протест, предаде БГНЕС.Демонстрацията ще се състои от 16,00 часа на кръстовището на „Цариградско шосе” с ул. „Павел Красов” и „Димитър Пешев” и се очаква сериозно да затрудни трафика от и към София.Недоволството на местните е продиктувано от това, че 23 години плащат данъци за терените си, които обаче не могат да използват, а сега Столичната община е решила върху тях да разположи нов парк в „Младост” - „Източен”.На предишния протест, на 24 февруари, полицията състави актове на гражданите, обвинявайки, че нямат право да блокират входно-изходната артерия на София. В момента те ги обжалват.Въпреки това те отново ще си „запазят“ кръстовището, за да кажат своите искания, сред които са - Столичната община да им плаща по 1 лв. наем за площите, които не могат да използват. Също така, жителите на „Горубляне” настояват за дебат по темата „Законно ли е да се извършва национализация в XXIвек в държава членка на ЕС прикрита под названието „принудително отчуждаване за зелени площи“, както и диалог, свързан с новата наредба за прилежащите площи към блоковете от социалистическите комплекси, сервитутите към тях и така наречените „междублокови пространства“.", "date": "2019.03.04", "title": "„Горубляне” отново на протест, затварят „Цариградско шосе” в пиков час"}
{"url": "http://www.cross.bg/pomoshti-detzata-sotzialnoto-1598132.html", "text": "/КРОСС/ Заради отсъствия в училище, близо 40 000 бедни семейства в цялата страна са лишени от детски надбавки през миналата година, съобщава 24 часа. Това пише в становище на социалното министерство към проекта за изменение на Закона за социалното подпомагане от Корнелия Нинова.БСП иска при натрупани неизвинени отсъствия да се спират всички социални помощи на семействата.През 2017 г. социалните са спрели помощите на близо 36 хил. семейства, защото децата не са били в час.Социалните отбелязват, че намалява броят на децата от 5 до 16 г., които не учат. Така през 2017 г. те са били 6580, а през миналата година 6129.“Необходимо е да се подхожда много внимателно към прилагането на по-твърди санкциониращи мерки като механизъм за задържане на децата в училище. Не бива да се излага на риск една вече отработена практика, основана на санкционираща система, която дава положителни резултати”, пишат още в мотивите си от социалното министерство. Освен това спирането на всички видове социални помощи би било нарушение на Европейската социална харта. Така се отнемало и правото на хората за социално подпомагане, което е гарантирано от конституцията. Друг проблем, който виждат социалните, е в това, че част от хората, които получават социални помощи, имат право на здравно осигуряване.Мотивите на социалистите за промени са, че в момента помощите стимулират неангажираността на родителите към образованието на децата им. Според тях по-строгите мерки ще доведат до постигане на по-висока грамотност, знания и умения. “Образователната система, в резултат и на неадекватните административни мерки, предприемани напоследък, не успява да обхване ромската общност напълно, още по-малко да им даде необходимото ниво на грамотност”, пишат червените в мотивите си към промените.", "date": "2019.03.04", "title": "40 хил. без детски помощи заради отсъствия в училище  "}
{"url": "http://www.cross.bg/kirios-sveta-igrach-1598173.html", "text": "/КРОСС/ Само преди седмица Ник Кириос заемаше 72-ото място в световната ранглиста, беше спечелил само два мача от началото на 2019 г. и отпадна рано в трите турнира, в които участва.Седем дни по-късно австралийският тенисист е №31 в света, държи пета титла в кариерата си, има три победи срещу играчи от топ 10 и отново гледа със самочувствие към големите турнири.Впечатляващото му представяне в Акапулко за пореден път показа колко голям е неговият потенциал. В същото време поведението му отново разедини мненията в тениса.В тези седем дни Кириос измина пътя от играч, който публиката бурно освиркваше в началото, до играч, чиито зрелищни отигравания зрителите аплодираха на крака във финала.Турнирът спокойно можеше да завърши с белязано от скандал ранно отпадане, както се случи няколко пъти през годините. Австралиецът обаче се пребори с негативните емоции, спаси три поредни мачбола срещу Надал и направи забележителен обрат.След мача Кириос получи укор от световния №2, че не уважава публиката, съперниците и себе си и пропилява огромния си талант. \"Може да спечели титла от Големия шлем и да се бори за челните места, но има причина да е там, където е\", каза Надал.", "date": "2019.03.04", "title": "Ник Кириос - непокорният талант без треньор, който кара джет преди мач за титла"}
{"url": "http://www.cross.bg/pesenta-nerdist-oskar-1598134.html", "text": "/КРОСС/ Shallow“е песента, която от месеци се върти в главата вии чувате отвсякъде. Сега хитът от „Роди се звезда“ има и Оскар и шумът около него едва ли ще утихне скоро.Nerdist Industries разработиха пародия на песента, въплъщавайки я във вселената на „Междузвездни войни“ и по-точно – в историята, разказана ни от последните ленти от поредицата: „Силата се пробужда“ (2015) и „Последният джедай“ (2017). Версията на Nerdist предизвика истински фурор в мрежата, като след вечерта на наградите Оскар видеото във Facebook надхвърли седем милиона гледания. Вижте го!\n\t\t\t\t\t", "date": "2019.03.04", "title": "Shallow на езика на Междузвездни войни (ВИДЕО)"}
{"url": "http://www.cross.bg/bulgariya-podkrepyat-grazhdani-1598169.html", "text": "/КРОСС/ Повечето граждани на югозападната ни съседка (48,7%) подкрепят Договора за добросъседски отношения с България и смятат, че той ще насърчи отношенията между двете страни (55,4%). Това показва проучване, проведено от Института за политически изследвания в Скопие в периода от 31 януари до 4 февруари, предава скопското електронно издание „Фактор“, цитирано от Агенция \"Фокус\". Съгласно резултатите, 42,7% от анкетираните са на мнение, че македонската страна е водила добре преговорите с България за договора, с който бе затворен един от откритите въпроси в двустранните отношения между Скопие и София. Що се отнася до получаването на български паспорти от македонски граждани, броят на хората, които го подкрепят, е почти идентичен (36,9%) с този на онези, които не го подкрепят (35,1%). Отношението на македонските граждани към техните съседи е различно, от преобладаващото положително мнение за Сърбия (78,6%), България (58,8%) и Гърция (55,7%), до преобладаващото негативно мнение за Албания (46,9%) и за Косово (49,1%).Мненията на респондентите по отношение на Гърция и България са почти непроменени от 2017 г. насам, когато е проведено сходно проучване. ", "date": "2019.03.04", "title": "По-голямата част от македонците подкрепят договора за добросъседство с България"}
{"url": "http://www.cross.bg/rysiya-bulgariya-strani-1598166.html", "text": "- В конкретния случай да се обиждаме - няма на кого и защо. А прекрасни мигове в нашата обща история имамного. Ние винаги ги помним. 3 март - това е знаменателна дата. В този ден ние отдаваме почит на героите -руските воини и българските опълченци. Те заедно са се сражавали за независимостта на българската нация.Паметта за тази победа се пази грижливо и в Русия, и в България. Ние имаме обща история, обща памет, обща благодарност към героите от Освободителната война. По принцип не може да става въпрос за никакви обиди и напрежение.- И това е добър знак. Много е важно, че в обществото се запазва жив интересът към историята на освобождението на България в резултат на Руско-турската война от 1877-1878 г. Оценките на Москва и София като цяло съвпадат. Не се подлага на съмнение, че именно Русия изиграва решаваща роля за установяването на суверенитета на вашата страна. Ние сме дълбоко признателни за това, че България е увековечила паметта на такива видни руски държавни деятели и пълководци като император Александър II, дипломата Николай Павлович Игнатиев, генералите Михаил Дмитриевич Скобелев, Йосиф Владимирович Гурко, Едуард Иванович Тотлебен, Михаил Иванович Драгомиров. И на хиляди руски войници и офицери, които са загинали за свободата и независимостта на вашата страна. Ще припомня думите на президента на България Румен Радев, които изрече преди година на връх Шипка: „От руските и българските кости, от руската и българската бойна слава е изградено скелето на българската свобода\".- Преживяваме доста сложен период в отношенията между Русия и Европейския съюз, в който влиза и България. Икономическите санкции и политическият натиск, който оказва Европейският съюз върху Русия, подтикван от САЩ,това е най-лошият начин за поддържане на отношения с други държави. Това не е от полза за никого. Важното е, че дори в тези трудни условия руско-българските икономически връзки продължават да се развиват, макар и не в пълна сила. През миналата година двустранният стокообмен възлезе на около 3,5 млрд. долара, тоест почти не се е променил, въпреки че още през 2017 г. можеше да нарасне с 24%. При това нашият стокообмен с целия Европейски съюз активно се увеличава втора поредна година. Всички ние трябва да бъдем по-активни и заедно да търсим варианти за взаимодействие. Ние това и правим. Миналата година, след 3-годишно прекъсване, възобнови работата си руско-българската Междуправителствена комисия по търговско-икономическо и научно-техническо сътрудничество. Нейната задача е да събере и умножи възможностите в най-различни сфери.- Вече почти половин век си сътрудничим в областта на енергетиката. В момента много неща зависят от успеха на такива мащабни проекти като АЕЦ „Белене\" и второто разклонение на газопровода „Турски поток\". Освен това има много стоки, които не попадат под взаимните ограничения. А това означава, че нищо не пречи да се търгува с тях. Има перспективи в туризма и транспортния сектор. Готови сме да подкрепим сътрудничество между малки и средни предприятия от нашите страни, от отделни региони и градове. И, разбира се, съвместни проекти в сферата на образованието, науката, културата и изкуството. Към тях хората в България и Русия винаги проявяват подчертан интерес.- В момента се разглежда вариантът за продължаването на „Турски поток\" през България, Сърбия и Унгария.Убедени сме, че сътрудничеството в газовата област между нашите страни отговаря на интересите на нашитеикономики. В това число и на руската, и на българската. Пък и на европейската като цяло. Но окончателноторешение не зависи само от нас. Изборът между различни варианти за разклонение на „Турски поток\" ще зависи до голяма степен от готовността на газотранспортната инфраструктура. Което на свой ред зависи отзаинтересоваността и конкретните действия на правителствата на съответните страни.- Виждаме движение на България в тази посока. Неотдавна „Булгартрансгаз\" успешно приключи т.нар. процедура \"open season\"- събиране на ангажиращи заявки за бъдещи газотранспортни мощности. Освен това „Булгартрансгаз\" прие окончателно инвестиционно решение за реализиране на проекта за развитие и разширение на газотранспортната система. Пътят за начало на строителни работи е прокаран. Но за толкова голям и скъп проект като газопровод се нужни допълнителни гаранции. Новото разклонение не бива да повтаря печалната съдба на „Южен поток\". Така че решението за продължаване на „Турски поток\" през българска територия зависи от това ще успее ли София да получи твърди гаранции, че Европейският съюз няма да възпрепятства плановете за доставки нагаз по новия газопровод. Убедени сме, че строителството на още един газов коридор ще помогне за бъдещоукрепване на енергийната сигурност на Европа. Отчитайки курса за либерализация на газовия пазар, ще може погъвкаво да се използва съществуващата инфраструктура в зависимост от ангажиментите, конюнктурата, цената на транспорта и други пазарни фактори.- Хайде първо да уточним термините. Напрежението около Венецуела не е въпрос на глобално противопоставяне между Русия и САЩ. А и такова глобално противопоставяне отдавна няма, дори и предвид настоящите трудности в отношенията ни със САЩ. Такива клишета в духа на Студената война са измамни. Те само помагат да се отвлече вниманието от същността на случващото се в Боливарската република. И, естествено, от ролята в тези събития на САЩ и на следващите ги във фарватера редица страни от Европа и Латинска Америка. Информационният шум около Венецуела цели да завоалира противопоставянето на международното право и законността от една страна и безобразното своеволие от друга. С усилията на Вашингтон дискусията за социално-икономическото положение, легитимността и нелегитимността на президентските избори във Венецуела престана да бъде конструктивна и премина на съвсем различно равнище. След което, за съжаление, често следват хаос, размирици, пълно разрушаване на икономиката и търговията. Вече неведнъж сме виждали това в други държави. Подобно нажежаване на политическите страсти не води до нищо добро за хората. Русия е против всякаква намеса въввътрешните работи на други страни. Във Венецуела подкрепяме усилията, в това число и на представители на латиноамериканския регион, за диалог между правителството и опозицията. Продължаваме да правим това и сега.- Резултатът, който иска Русия, е мир във Венецуела. Това може да се постигне само чрез вътренационаленвсестранен уважителен диалог. Да го поведат могат и са длъжни тези, на които не е безразлично мирното бъдеще на Венецуела. А и на цяла Латинска Америка. За наше дълбоко съжаление, върху т.нар. непримирима част от венецуелската опозиция продължава да се оказва мощно влияние от чужбина. Всъщност, това влияние и прави тази част от опозицията „непримирима\". От Вашингтон звучат изказвания, допускащи военна намеса. Случват се провокации на границите. Всичко това е много тревожно и говори за това, че линията за сваляне на неудобни правителства - в духа на доктрината Монро, отново е станала приоритетна за САЩ. Ние призоваваме всички наши латиноамерикански приятели сериозно да помислят за това. Независимо каква позиция заемат в момента по отношение на правителството на Николас Мадуро.- Без съмнение Русия иска да подобри отношенията си с Украйна. Ние сме съседи. Там живеят много роднини на руски граждани. Както и на украинци в Русия. Имаме обща история и култура. До неотдавна имахме ивзаимноизгодни икономически отношения. Но сега ситуация е доста сложна. За да я променим, са нужни насрещни стъпки от двете страни. Но Киев се държи така, че е трудно да се правят прогнози. От Киев постоянно се чуват измислени обвинения към нас. Организират се провокации, както в Керченския проток през ноември м.г.  фактор открито се използва за отвличане на вниманието на избирателите от провалите във вътрешната политика. От цивилните жертви в Донбас. От икономическата разруха. Остава впечатление, че ако не беше Русия, то Петро Порошенко, който се кандидатира за втори мандат, просто не би имал за какво да говори с хората. Ако той не може да води диалог със своя народ, то едва ли ще може да води преговори с ръководството на съседната държава.- В Украйна се води остра, мръсна кампания за президентските избори. Като я наблюдаваме, ние в Русия все още не разбираме с кого в Украйна може да се разговаря. Но при всички случаи ще уважим избора на нашите съседи, избора на украинците. И ще бъдем отворени за диалог с новото ръководство, ако то е заинтересовано. Но е важно и дали тази победа ще е честна, легитимни ли ще са изборите, без фалшификации. Неотдавнашни събития ни карат да подозираме най-лошото. Избирателната кампания се води с най-груби нарушения на общоприетите демократични норми. В това число и норми, от които се ръководят европейските страни. Първо, буквално на старта на изборния маратон, Киев под измислен предлог закри избирателните секции в своите дипломатически и консулски представителства на територията на Русия. Около 3 милиона граждани на Украйна, които живеят и работят в Русия, бяха лишени от възможността да гласуват. Това е явно отнемане на избирателна права на украински граждани. Второ, нарушен е редът за наблюдение на гласуването. Забранено бе граждани на Русия да участват в наблюдаването на изборите - дори в състава на наблюдателните мисии по линия на ОССЕ. Това е сериозно нарушение от страна на Украйна на собствените й международни ангажименти. Това се среща изключително рядко. Очевидно управляващият режим има какво да крие.- Благодаря Ви за топлите думи. Желая Ви професионални успехи, а на цяла България - мир, щастие и просперитет ", "date": "2019.03.04", "title": "Медведев: Желая на цяла България - мир, щастие и просперитет"}
{"url": "http://www.cross.bg/proekt-hinovski-ivan-1598131.html", "text": "/КРОСС/  За тях той е стратегически важен, защото е нов проект в еврозоната. Има разлика обаче дали искаш да строиш, или да инвестираш в даден проект. Те дават заем на България, не носят никаква отговорност за експлоатацията по-нататък”.С тези думи председателят на Българския енергиен форум Иван Хиновски коментира в предаването „Тази сутрин“ информацията, че „Росатом” е готова наравно с други претенденти да участва в конкурса за възобновяване на строителството на АЕЦ „Белене” и е способна да завърши изграждането на този обект в кратки срокове.На посещението си у нас той очаква Дмитрий Медведев да предложи експортен кредит за АЕЦ „Белене”.„Проектът влиза в една задънена улица, в която очевидно нито един инвеститор няма да започне проекта без държавна гаранция. Ще се окаже, че единствената възможност е проектът да бъде държавен”, смята Иван Хиновски.Той е на мнение, че темата за „Турски поток” също ще бъде обсъдена.„Смятам, че ще бъдат обсъждани отделните участници в търга за изграждането на българския участък. Ще се получи благословията на Русия кой да бъде избран. Този проект под сянката на „Газпром”, каза още Хиновски.", "date": "2019.03.04", "title": "Иван Хиновски за АЕЦ „Белене“: Има разлика обаче дали искаш да строиш, или да инвестираш в даден проект"}
{"url": "http://www.cross.bg/chaca-minyti-motorola-1598138.html", "text": "/КРОСС/ Koлĸoтo и лъcĸaв дa e cмapтфoнът, c нaй-дoбpaтa ĸaмepa и мнoжecтвo фyнĸциoнaлнocти, тe нe биxa имaли ниĸaĸвo знaчeниe, aĸo бaтepиятa нa ycтpoйcтвoтo e cлaбa.Haй-нoвитe тeлeфoни имaт нyждa oт вce пo-мoщни бaтepии, зaщoтo ĸoнcyмиpaт пoвeчe и пoвeчe eнepгия.Eтo зaщo oт cпeциaлизиpaнaтa oнлaйн плaтфopмa Рhоnе Аrеnа ca peшили дa пoмoгнaт нa пoтpeбитeлитe в избopa им нa мoдeл. Te имaт ĸлacaция нa тeлeфoнитe c нaй-мoщнитe бaтepии, ĸoитo издъpжaт нaй-дългo вpeмe бeз зapeждaнe.Зa цeлтa eĸcпepтитe oт caйтa ca измepили живoтa нa бaтepиятa чpeз cпeциaлнo cъздaдeн ĸoд, ĸoйтo oтpaзявa изпoлзвaнeтo нa eнepгия в типични peaлни cитyaции. Bcичĸи вĸлючeни тeлeфoни ca c eднo и cъщo нивo нa яpĸocт пo вpeмe нa тecтвaнeтo.И тaĸa... пoбeдитeлят e нoвият Моtоrоlа Моtо G7 Роwеr. Cпopeд Рhоnе Аrеnа тoй мoжe дa paбoти пo 20 чaca и 8 минyти бeз пpoблeм блaгoдapeниe нa cвoятa бaтepия c ĸaпaцитeт oт 5000 mАh.Ha втopo мяcтo e Хіаоmі Мі Мах 2, ĸoйтo издъpжa 17 чaca и 22 минyти, a cлeд нeгo ca cъoтвeтнo LG Х Роwеr и Моtоrоlа Моtо Е5 Рluѕ c 15 чaca и 18 минyти и 15 чaca и 8 минyти.Ha пeтo мяcтo e мoдeлът ВLU Ѕtudіо Еnеrgу, чиятo бaтepия мy пoзвoлявa дa paбoти бeз зapeждaнe в пpoдължeниe нa 14 чaca и 53 минyти.B чeлнaтa дeceтĸa ca oщe Нuаwеі Маtе 20, Моtоrоlа Моtо Z Рlау Drоіd, Хіаоmі Rеdmі 3Ѕ ,Ѕаmѕung Gаlаху и Ј7 Вlасkbеrrу Моtіоn. ", "date": "2019.03.04", "title": "Смартфоните с най-издръжливите батерии"}
{"url": "http://www.cross.bg/chasa-dmitriii-medvedev-1598116.html", "text": "/КРОСС/ От 17.15 часа президентът Румен Радев ще се срещне с руския министър-председател Дмитрий Медведев на„Дондуков\" 2.Министър-председателят Бойко Борисов ще се срещне с премиера на Руската федерация Дмитрий Медведев.Визитата на руския министър-председател Дмитрий Медведев ще започне в понеделник с церемония по официалното посрещане от премиера Бойко Борисов на пл. Св. Александър Невски в София, след което председателят на руското правителство ще поднесе венец пред Паметника на Незнайния войн. Премиерите Борисов и Медведев ще проведат разговор на четири очи в сградата на Министерския съвет, последван от пленарна среща на двете делегации.От 11.00 часа на паметника на революционера Тодор Александров в градинката при Съдебна палата ще се състои полагане на венци и цветя по повод 138 години от рождението на революционера.От 19.00 часа в Дом на културата „Борис Христов\" ще започне концертът концерта „Цветни щрихи от България\" на фолклорен ансамбъл „Тракия\".От 09.30 часа общинските съветници от ГЕРБ Живко Минчев и Димитър Митев ще проведат приемна в офиса на партията на ул. „Цар Освободител\" № 17.От 11.00 часа в Спортна зала „Величко Чолаков\" - Смолян танцови формации със съдействието на община Смолян организират надиграване под мотото „С патриотизъм и добро, хайде да играем хоро!\". ", "date": "2019.03.04", "title": "Предстоящи събития в страната за 4 март"}
{"url": "http://www.cross.bg/medvedev-chasa-tryd-1598120.html", "text": "/КРОСС/ Излизащите днес вестници отразяват пространно честването на националния ни празник - Освобождението от османско владичество. В интервю за „24 часа“ историкът Цветолюб Нушев разказва за многото останали безименни герои, допринесли с делото си за великата дата. „Сред героите на Освобождението ни има и много богати хора, които са давали пари за революцията - без тях тя не би се случила.“ Руското командване и руските благотворителни дружества са приготвили 20 хиляди униформи за българското опълчение, което да помага на армията в битките, но се събират едва 14 хиляди опълченци и то с големи усилия, отбелязва историкът.„Труд“ цитира посланика на Русия у нас Анатолий Макаров, който призовава \"Нека не забравяме поуките от войната\". Изданието подчертава, че и тази година хиляди българи са изкачили историческия връх Шипка независимо от влошените метеорологични условия. На върха е пристигнал и 26-годишният Тодор Андреев от Каспичан, тръгнал на 21 февруари с велосипед от Берлин.В днешната преса е отделено значително място и за започващото двудневно посещение  на руския министър-председател Дмитрий Медведев.В специално интервю за „Труд“, Медведев заявява: „Печалната съдба на „Южен поток“ не бива да се повтаря“. „... решението за продължаване на \"Турски поток\" през българска територия зависи от това ще успее ли София да получи твърди гаранции, че Европейският съюз няма да възпрепятства плановете за доставки на газ по новия газопровод“, допълва Медведев. Той е категоричен, че глобално противопоставяне Русия-САЩ отдавна няма дори и предвид настоящите трудности в отношенията Вашингтон-Москва.„Медведев при Борисов за „Турски поток“ и АЕЦ „Белене“ е заглавието в „24 часа“. Вестникът подчертава, че срокът за оферти за газопровода изтича ден след посещението. Медведев идва в София заедно с министъра на икономическото развитие на Руската федерация Максим Орешкин и с представители на туристическия бизнес, пише изданието. ", "date": "2019.03.04", "title": "Преглед на печата за 4 март"}
{"url": "http://www.cross.bg/hranene-portokalov-po-malko-1598115.html", "text": "/КРОСС/ Закуската е обявена за най-важното хранене през деня, тъй като засилва метаболизма и дава „гориво“ на вашия организъм. Следвайки правилото \"всичко в умереност“ обаче има храни, които трябва да избягваме. Или поне да не са в нашето ежедневно сутрешно хранене, съветват от foodpanda. Ето и кои са те:", "date": "2019.03.04", "title": "6 храни, които трябва да избягваме на закуска"}
{"url": "http://www.cross.bg/tzurkva-budeshte-prinadlezhi-1598122.html", "text": "/КРОСС/ На 4 март 870 г., преди 1149 години, е обособена и прогласена като автономна Българската православна църква.На Константинополския събор през 870 г., на нарочно заседание, проведено на 4 март, били взети исторически решения за нашия народ и неговото християнско бъдеще. Бил разгледан въпросът дали нашата църква да принадлежи към Римската, или към Константинополската катедра. Така по времето на управлението на св. княз Борис-Михаил Покръстител, било решено, че Църквата в българските земи в бъдеще ще принадлежи към Константинополския патриархат и ще изпълнява своята мисия като неразделна част от Православната църква, но с вече автономен статут. Вероятно пръв български архиепископ е бил Георги, с титлата \"Доростолски\", а седалището му е било в тогавашната българска столица Плиска. С този статут БПЦ просъществува до 927 г., когато е признат рангът й на патриаршия по времето на цар Симеон Велики. ", "date": "2019.03.04", "title": "Преди 1149 години е основана Българската православна църква"}
{"url": "http://www.cross.bg/bulgariya-potok-medvedev-1598124.html", "text": "/КРОСС/ Руските държавни медии извеждат като основни теми за визитата на премиера Медведев у нас енергийните проекти. ТАСС и Новости поставят акцент върху \"Турски поток\" и АЕЦ \"Белене\" в публикациите си от днешния ден, в който започва официалното посещение на Дмитрий Медведев в България.Заинтересованите от руски газ европейски страни трябва да получат от Европейския съюз твърди гаранции, че плановете за съоръжението \"Турски поток\" няма да бъдат нарушени от политически мотивирани решения на Брюксел. Русия не желае повторение на историята с \"Южен поток\". Думите на заместник-ръководителя на правителствената администрация (Апарат на правителството) Сергей Приходко, изведени начело на агенция \"Новости\".Гаранции безусловно са нужни. При окончателно утвърждаване на маршрута доставки на руски газ ще има, естествено с отчитане на позицията на Европейската комисия, добавя Приходко.Агенцията пуска и отделен материал с коментар на Приходко за проекта АЕЦ \"Белене\". Той уверява, че държавната корпорация \"Росатом\" е готова да вземе участие в търга за изграждането на ядрената централа и дори да обезпечи кратки срокове за завършването на станцията.По думите на Приходко руските реактори отговарят на най-високите изисквания за сигурност, а основното технологично оборудване за АЕЦ вече е произведено и се намира в България.Руските специалисти са извършили вече голям обем от работа по проектирани и лицензиране. Всичко това говори в полза на това, че \"Росатом\" е способна да обезпечи дострояването на централата и да бъде партньор в целия жизнен цикъл на АЕЦ-а\", продължава Приходко и посочва, че след взимане на необходимите решения може да се пристъпи и към предметни консултации, включително и относно финансово-икономическия модел на проекта и възможните форми за неговата подкрепа.ТАСС пък освен че публикува материали с коментара на Сергей Приходко, цитира интервю на руския премиер Медведев за българския вестник \"Труд\", в който акцентът е поставен върху \"Турски поток\". Проектът според думите на Медведев не трябва да повтори печалната съдба на \"Южен поток\".Решението за продължението на \"Турски поток\" през България обаче може да бъде взето само при получаване на твърди гаранции за това, че Европейския съюз няма да препятства доставката на газ по съответния маршрут. По думите на Медведев върху варианта с продължението на проекта пред България, Сърбия и Унгария в момента се работи, а той зависи от това \"дали София ще получи твърди гаранции, че ЕС няма да възпрепятства плановете за доставка на газ за новия газопровод\".Руските медии накратко припомнят, че и АЕЦ \"Белене\" и \"Южен поток\" всъщност за проекти започнати от Руския и руски държавни фирми, но замразени в един момент.Припомняме, че вчера Медведев изпрати поздравително писмо до българския си колега Борисов по повод националния празник на страната ни - 141 години от Освобождението на България от турско робство.Последните официални двустранни контакти между държавни ръководители на България и Русия се състояха през май 2018 година с последователни визити на българския президент Румен Радев и българския премиер Бойко Борисов.Визитите не завършиха с конкретни решения, въпреки обявеното от президентската институция у нас, че Радев е говорил в руския премиер за преки доставки на природен газ у нас. ", "date": "2019.03.04", "title": "Енергиен килим постилат руските медии на Медведев в България"}
{"url": "http://www.cross.bg/tema-zashto-zhivo-1598118.html", "text": "/КРОСС/  Енергийни стратегии и дипломация. Очаквания от посещението на руския премиер Дмитрий Медведев. На живо от Петрич: Защо миряни недоволстват от смяната на свещеник? Голямото прибиране. Съвети за безопасно шофиране от експертите. От Берлин до Шипка с колело. Историята на Тодор Андреев.Здравословна храна и спорт. Как да влезем във форма в началото на пролетта? Съветите на ултрамаратонеца Красимир Георгиев.  Защо въпреки ограничителна заповед баща преби дъщеря си у дома? На живо, от Варна. Присвоила ли е над 400 хил. лв. банкерката от Нова Загора? Гостува адвокатът на оставената под домашен арест Биляна Манчева. Решава ли някой отвън българските енергийни проекти, както намекна президентът Радев? Коментар на председателя на Българския енергиен форум Иван Хиновски. „Чети етикета\": Защо сме на опашката в Европа по сключени бракове и колко често си казваме „да\"? Поредният талант, който впечатли треньорите в „Гласът на България\".  Какво е значението на двете визити за страната ни? Коментар на Весела Чернева и Любомир Кючуков. Млада двойка спаси живота на възрастна жена, след като пожар изпепели къщата й. Среща със спасителите и спасената на живо. След жестокото убийство в Разград: Шофьорите на таксита искат директна линия с телефон 112 и видеорегистратори в автомобилите си. \"На твоя страна\": \"Розов\" данък и у нас. Защо жените плащат повече от мъжете за една и съща стока? Стефан Вълдобрев за лятото през зимата, европейското турне и връзката му с актьора от филма \"Зелената книга\" Димитър Маринов. Уникални сгради в риск: Столичната община даде на прокурор собственици на къщи паметници на културата. Разговор с Тодор Чобанов, зам.-кмет на София. Подарък преди 8 март: Над 500 жени с тежки заболявания получиха перуки от казанлъшки стилист. Те са изработени безвъзмездно с коси, дарени от хора в цялата страна. Направи си сам: Защо живеещите в столичен блок превърнаха старите си пощенски кутии в библиотека? \"Пълен абсурд\" с Румен Бахов: Българин превърна жилището си в най-голямата сбирка на спортни вестници у нас. ", "date": "2019.03.04", "title": "Теми и госит в сутрешните блокове на телевизиите на 4 март"}
{"url": "http://www.cross.bg/purviyat-voiina-sgradi-1598113.html", "text": "/КРОСС/  - На Осмия вселенски събор в Константинопол е призната автокефалност на Българската православна църква. - Фридрих I Барбароса е избран за германски крал. - Войските на Владимирско-Суздалското княжество, водени от Юрий II, претърпяват пълно поражение от армията на Монголската империя в битката при река Сит. - Китайски астрономи наблюдават пълно слънчево затъмнение. - Владислав II е коронован за крал на Полша. - Ернан Кортес пристига в Мексико с намерение да търси цивилизацията на ацтеките и техните богатства. - Кралят на Англия Чарлз II обявява война на Нидерландия.- При най-големия пожар в Пловдив са изпепелени над 500 къщи и много обществени сгради. - В Ню Йорк е открит първият Конгрес на САЩ, който приема конституцията на страната.- Върмънт става 14-я щат на САЩ. - Чикаго е обявен за главен град на Илинойс.- Във Франция по време на Февруарската революция е въведено всеобщо избирателно право за мъжете, навършили 21 години. - Приета е конституцията на Австрия. - Кримската война: Англия и Франция обявяват война на Русия в подкрепа на Турция.. - Англия признава независимостта на Афганистан. - Американският изобретател от немски произход Емил Берлинер създава микрофона.- В Русия излиза първият дипломиран випуск на жени-лекари. - В Лондон е пуснат първият електрически трамвай. - Германският автомобилен инженер и предприемач Готлиб Даймлер извършва тест на първия си автомобил.- При голям пожар в Шанхай (Китай) изгарят над 1000 сгради. - Белгийският кораб Belgica, с капитан Адриан дьо Жерлаш е скован от антарктическите ледове и принудително прави първото презимуване на толкова южна ширина. - Съставено е двадесет и второто правителство на България, начело с Петко Каравелов. - Официално е основан град Албиън, окръг Уитман, щата Вашингтон, САЩ. - Николай II абдикира като цар на Русия. - Канцлерът на Австрия Енгелберт Долфус разпуска парламента и налага авторитарен режим на управление, известен като период на австрофашизъм. - Извършен е първият полет на най-големия в света дирижабъл Хинденбург, произведен в Германия.- Никола Вапцаров заловен заради участие в нелегалната комунистическа партия. - Холокост: Започва депортиране на български евреи от Беломорието. - Втората световна война: В Япония е обявена всеобща мобилизация на студентите. - Принцесата на Великобритания Елизабет (по-късно кралица Елизабет II) започва служба в армията като шофьор. - Излиза първият албум на Франк Синатра. - Съветът за сигурност на ООН препоръчва на Израел да стане член на организацията. - Джон Ленън прави скандалното изявление, че Бийтълс са станали по-известни от Иисус, което му навлича неприязън сред американските християни и те изгарят публично записи на групата.- Открит е най-дългият мост (мостът Нитерой) в Бразилия (13 290 м), свързващ градовете Рио де Жанейро и Нитерой. - Кралица Елизабет II дава благородническа титла на актьора Чарли Чаплин. - В Свищов по време на най-унищожителното в Югоизточна Европа земетресение - Вранчанското (с магнитуд 7,4 по Скалата на Рихтер, над 1600 жертви), са разрушени 2 сгради и загиват 121 души; властта в България запазва в тайна тази трагедия.- Робърт Мугабе става първият цветнокож премиер на Зимбабве. - B референдум гласоподавателите на Швейцария отхвърлят членство на страната в Европейския съюз.- В Ирак е убит българският рейнджър Гърди Гърдев.- В началото на денонощието се наблюдава първото от двете пълни лунни затъмнения за 2007, което е уникално с това, че е частично видимо от всеки континент по света. ", "date": "2019.03.04", "title": "4 март в историята"}
{"url": "http://www.cross.bg/rodeni-na-mart-1598119.html", "text": "/КРОСС/ , ректор на Висшето училище по застраховане и финанси и член на Фискалния съвет, бивш вицепремиер и депутат, журналист, световен и европейски шампион по бокс, музикант и композитор, собственик на фирма \"Хит\" ООД, която достави ефектно художествено осветление в злато за Дубай, направи Велико  Търново най-красиво осветения град и една от най-успешните семейни фирми в Централна Северна България ", "date": "2019.03.04", "title": "Родени на 4 март"}
{"url": "http://www.cross.bg/antarktika-pm-a-tochka-1598111.html", "text": "/КРОСС/ САЩ активира първия (и единствен) ядрен реактор в Антарктика.От днешна гледна точка идеята да се построи подобно нещо на толкова чувствителна от екологична гледна точка място изглежда като пълна лудост (особено след инциденти като тези в Чернобил и на Тримилния остров).По онова време обаче САЩ са смятали, че това ще е ефективен, евтин и надежден метод за постоянно електрифициране на изследователските бази на Антарктика.Реакторът, наречен PM-3A е бил мобилен и изработен от Martin Co. (предшествениците на Lockheed-Martin). Той е трябвало да функционира и като водно-пречиствателна станция.Макар и Martin Co. да го изграждат така, че да може да се побере в самолет C-130, в края на краищата PM-3A е превозен до Антарктика на кораб.Проблемите спохождат PM-3A още от самото начало, но кулминацията идва по време на рутинна инспекция през 1972 г., когато е открит теч, а впоследствие – и пукнатини в реактора. САЩ решава да го затвори и разглоби.", "date": "2019.03.04", "title": "4 март 1962 г. – Ядрената епоха настъпва и в Антарктика"}
{"url": "http://www.cross.bg/temperatyri-ymeren-gradysa-1598117.html", "text": "/КРОСС/ Новата седмица ще започне със слънчево и ясно време. Атмосферното налягане ще се понижава и ще е по-ниско от средното за март.В понеделник вятърът ще се ориентира от запад-югозапад, в крайните източни райони от югоизток и ще е слаб до умерен. Ще е топло с максимални температури 15 и 20 градуса.В планините ще е предимно слънчево. Ще духа до умерен вятър от запад-северозапад. Максималната температура на височина 1200 м ще е около 5 градуса, на 2000 м - около 0 градуса.По Черноморието ще е предимно слънчево. Ще духа слаб до умерен югозападен вятър, който около обяд ще се ориентира от югоизток. Максималните температури ще са 8-13 градуса. Температурата на морската вода ще е около 7 градуса. Вълнението на морето ще бъде 1-2 бала.И във вторник максималните температури на места ще достигат 18-20 градуса. По-късно през деня в Дунавската равнина вятърът ще се ориентира от северозапад. Облачността ще се увеличава и към вечерта в Северозападна България ще превали слаб дъжд.През нощта срещу сряда на места от запад на изток ще превали слаб дъжд, но впоследствие облачността бързо ще се разкъсва и намалява. В сряда ще духа до умерен северозападен вятър и температурите временно и съвсем слабо ще се понижат. През следващите дни ще е без валежи, с разкъсана облачност, предимно висока. Вятърът ще се смени с юг-югозападен.В петък максималните температури в повечето места ще са между 17 и 22 градуса. През почивните дни вятърът ще бъде запад, умерен. Облачността ще е променлива, почти без валежи, все още с високи температури.", "date": "2019.03.04", "title": "Какво време ни очаква през новата седмица?"}
{"url": "http://www.cross.bg/gerasim-vreme-svoyata-1598112.html", "text": "/КРОСС/ Преподобни Герасим, родом от Ливия, от млади години се посветил на служение Богу и като оставил света, се оттеглил в Тиваидската пустиня. След като проживял там много години, той посетил Йерусалим и най-после се заселил близо до р. Йордан. Около него се събрали много подвижници и по такъв начин се създала голяма обител.В това време (V век) Евтихиевата ерес смущавала Църквата. Мнозина отхвърляли определението на  Халкидонския събор (451 г.) и се присъединявали към лъжеучението.За разпространението на ереста силно съдействувал един монах, човек умен и хитър, на име Теодосий. Като дошъл в Йерусалим, той обърнал към лъжеучението царица Евдокия, съпруга на Теодосий Млади, и чрез своите хитрини възбудил цялото духовенство против йерусалимския патриарх Ювеналий, който бил свален, и хитрият Теодосий заел неговото място.Неговото пакостно красноречие увлякло за известно време и Герасима. Но Герасим не останал дълго време в това заблуждение, понеже искрено обичал истината и ревностно я търсел. Той се обърнал за съвет към преподобни Евтимий Велики и поученията на тоя свят мъж благотворно подействували на Герасима. Той отхвърлил ереста и, каейки се за временното си заблуждение, започнал да служи Богу с още по-голямо усърдие.Герасим установил в своята обител най-строг начин на живот и сам давал на братята пример на съвършено безкористие и строга въздържаност. Пет дни през седмицата братята прекарвали в усамотение, всеки в своята килия, отдадени на труд и молитва и не вкусвали нищо, освен малко хляб, фурми и вода. В събота всички се събирали в църква за отслужване на божествена литургия и за причащаване със светите Тайни; след това обядвали на обща трапеза.В неделя след литургията всеки пак се връщал в своята килия, като взимал със себе си храна за всичкото време и финикови клончета – да плете кошници. С продажбата на тия кошници се издържал манастирът. Но сами братята нямали никаква собственост, освен една дреха, рогозка, на коята спели, и стомна за вода.През светата Четиридесетница преподобни Герасим обикновено оставял манастира, за да може в усамотение напълно да се предаде на духовен живот. Той се оттеглял в пустинята само с един ученик.Веднъж, когато прекарвал в пустинята, чудесно видение му възвестило за смъртта на преподобни Евтимий. Той видял хорове ангели, които носели в небесата душата на светия старец, и побързал да отиде в манастира на св. Евтимий, за да присъствува на неговото погребение.Разказват, че св. Герасим със своята светост привличал към себе си в пустинята и дивите зверове. Веднъж срещнал ранен лъв, превързал му раната и оттогава навсякъде лъвът вървял подир него и му служил като домашно животно. А когато преподобният умрял, лъвът дълго време тъгувал и най-после умрял на гроба му.Преподобни Герасим починал в дълбока старост в 475 година.", "date": "2019.03.04", "title": "Св. преподобни Герасим Йордански"}
{"url": "http://www.cross.bg/taiinata-e-da-ne-gybish-nadezhda-1598110.html", "text": "/КРОСС/ \"Тайната е да не губиш надежда. Това е много трудно, защото ако правиш нещо значимо, със сигурност ще бъдеш тласнат до ръба на безнадеждността, преди да преминеш от другата страна.\"Джордж Лукас", "date": "2019.03.04", "title": "Тайната е да не губиш надежда"}
{"url": "http://www.cross.bg/alabama-tornado-dnes-1598123.html", "text": "/КРОСС/ Най-малко 23 души загинаха при преминаването на торнадо в американския щат Алабама, предадоха световните агенции, позовавайки се на данни от шерифа в окръг Лий Джей Джоунс.Сред жертвите има и деца.Има и ранени, но точният брой все още е неясен. Очаква се още трупове да бъдат извадени изпод развалините на пометените от стихиите жилища. Заради бурята над 10 000 души са без ток.Торнадо беше регистрирано и в съседния щат Джорджия.Заради мощна буря в Алабама, Джорджия, Флорида и Южна Каролина там е издадено предупреждение за още торнадо.Президентът на САЩ Доналд Тръмп написа в Туитър послание до жителите на щата Алабама: \"На невероятния народ на Алабама и околните райони: Внимавайте, пазете се! Торнадото и бурите са наистина мощни и може да дойдат нови\".Експерти казват, че разрушенията в крайните южни райони на окръг Лий в Алабама са като при стихия от категория Еф 3, което означава при скорост на вятъра между 254 и 331 километра в час. От торнадо е пострадал и най-големият град в щата - Обърн, където също има разрушени постройки.Властите на съседния щат Джорджия пък проверяват какво е състоянието на жителите в градчето Кайро, за което има информация, че също е връхлетяно от торнадо. И там има повалени дървета, отнесени покриви, счупени прозорци и хора блокирани в затрупаните си от дървета къщи. Засега няма данни за сериозно ранени там.Същевременно североизточните американски щати преживяват среднощна снежна буря, предаде Асошиейтед прес. Очаква се снежната покривка на места да достигне 20 сантиметра.Губернаторът на Ню Джърси Фил Мърфи обяви извънредно положение за всички 21 окръга. Кметът на Ню Йорк Бил Де Блазио каза, че училищата ще бъдат затворени днес. За Пенсилвания е издадено предупреждение за трудна пътна обстановка. За източна Небраска пък са прогнозирани температури от минус 28 градуса по Целзий днес сутринта местно време.\n\t\t\t\t\t", "date": "2019.03.04", "title": "Най-малко 23 загинали след торнадо в Алабама (ВИДЕО)"}
{"url": "http://www.cross.bg/medvedev-dmitriii-poseshtenie-1598121.html", "text": "/КРОСС/ Премиерът на Русия Дмитрий Медведев пристига на двудневно официално посещение в България, съобщава пресслужбата на руското правителство. Програмата му предвижда днес срещи с българския министър-председател Бойко Борисов и с президента Румен Радев.В дневния ред на предстоящите преговори са актуалните въпроси на двустранното търговско-икономическо, инвестиционно, научно-техническо и културно-хуманитарно сътрудничество, гласи официалното съобщение на сайта на руското правителство. Очаква се да бъдат обсъдени и съвместните проекти в енергетиката.Според публикации в руските медии Газпром ще транзитира най-големите обеми синьо гориво по българския участък на газопровода „Турски поток“. Освен това тръбите за разширяването на газопреносната ни мрежа ще бъдат произведени от свързаната с руския газов монополист компания.Междувременно късно снощи руският вицепремиер Сергей Приходко заяви, че държавната корпорация „Росатом“ е готова да се включи в търга за АЕЦ „Белене“ и да построи централата в кратки срокове. Туризмът също така е в дневния ред на планираните разговори. Ранните записвания тази година показват спад от 25% на интереса на руските туристи към България.Заради посещението на Медведев МВР въвежда засилени мерки за сигурност.Екипи на полицията ще спират движението при преминаването на официалните кортежи по различно време на различните обекти, уточни за „Хоризонт“ комисар Борислав Муеров от СДВР.„Първоначално ще бъде затворено движението по самото посрещане, което ще бъде на Паметника на Незнайния войн. Там отново ще бъдат обособени контролно-пропускателни пунктове, след което ще бъдат поетапно затваряни и другите  участъци“, обясни комисар Борислав Муеров от СДВР.", "date": "2019.03.04", "title": "Премиерът на Русия Дмитрий Медведев пристига на официално посещение у нас"}
