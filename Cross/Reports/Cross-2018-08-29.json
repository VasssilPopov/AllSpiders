{"url": "http://www.cross.bg/tyroperatora-dryzhestva-tyroperatorska-1582677.html", "text": "/КРОСС/Министерство на туризма заличава вписването на 21 туроператора от Националния туристически регистър (НТР). Причината е, че дружествата не са предоставили  задължителна застраховка „Отговорност на туроператора\", което е изрично условие за извършване на туроператорска дейност.От ведомството съобщават още, че компаниите-нарушители се намират в София, Варна, Пловдив, Несебър, Поморие и с. Горна Малина.Заличените дружества ще бъдат оцветени в червено в регистъра, за да могат потребителите по-лесно да получават информация дали туроператорът е коректен.Определен е период от две години, през който заличените дружества нямат право да заявяват регистрация за извършване на туроператорска дейност.  ", "date": "2018.08.29", "title": "21 туроператора губят право да извършват дейност"}
{"url": "http://www.cross.bg/logoto-rysiya-tona-1582675.html", "text": "/КРОСС/ Полицията в белгийския град Гент е заловила огромна пратка кокаин. Наркотикът- около 2 тона, е разпределен в 1900 пакета и по цени на дребно струва 100 милиона евро, съобщава VRT.Пратката е пристигнала от Бразилия. Местните медии пишат, че на пакетите се вижда логото на управляващата в Русия партия \"Единна Русия\" - мечка на фона на руския трикольор.Властите засега не са коментирали присъствието на логото на партията на Владимир Путин. Започнало е разследване, което се опитва да установи кои са изпращачът и получателят.\n\t\t\t\t\t", "date": "2018.08.29", "title": "2 тона кокаин с логото на Единна Русия закопчани в Белгия (видео)"}
{"url": "http://www.cross.bg/brexit-bryuksel-sreshta-1582672.html", "text": "/КРОСС/ Обединеното кралство и Европейският съюз публично продължават да твърдят, че искат да има готово споразумение по Brexit до края на октомври. Зад кулисите обаче високопоставени представители от Лондон и Брюксел признават, че да се спази този краен срок е малко вероятно.Новата цел на Великобритания и ЕС е да оформят окончателните условия за Brexit до средата на ноември, коментират източници, цитирани от американската телевизия Bloomberg, запознати с преговорите между Брюксел и Лондон.Удълженият краен срок е пореден знак, че преговарящите по излизането на Великобритания от Блока не успяват да постигнат напредък. С наближаването на 29 март 2019 г., когато трябва да се осъществи Brexit, расте шансът отцепването на Острова от ЕС да се случи без предварително споразумение, което да казва какви да са им икономическите и политически отношения след тази дата.След като по-ранната надежда преговорите по Brexit да приключат до юни тази година не се реализира, се смяташе, че споразумението ще е готово до европейската среща на върха на 18 октомври. Промяна на крайния срок от октомври на ноември обаче би трябвало да принуди ЕС да свика извънредна среща на върха този месец. Представител на Брюксел, пожелал анонимност, обаче е твърди, че Блокът няма окончателен план да свиква такава среща. Европейските лидери предстои да обсъдят Brexit на среща в Залцбург в средата на септември,  след което през октомври в Брюксел. ", "date": "2018.08.29", "title": "Лондон и Брюксел са отложили крайния срок за сделка по Brexit"}
{"url": "http://www.cross.bg/renault-rysiya-pazar-1582657.html", "text": "/КРОСС/ Тази година автомобилният салон в Москва позагуби сериозно от блясъка и реномето си, като се има предвид, че много от големите автомобилни компании ще отсъстват, а липсата им не може да бъде компенсирана от китайските марки, които все по-масово навлизат на руския пазар.Едно от изключенията е Renault, като френският гигант присъства трайно в Русия, включително и с производството на модели на Dacia, които на местния пазар се лансират под френската марка.Днес Renault потвърди може би най-важната премиера на салона в Москва този месец - новият кросоувър Arkana, като моделът от сегмент С ще бъде показан точно след седмица. Производството на Arkana трябва да стартира догодина, но все още не е потвърдено, че това ще се случи в Русия.От френската компания определят ARKANA като комбинация между отличително купе-кросовър, с елегантност на седан и издръжливост и функционалност на SUV модел. За постигането на цялостното излъчване на колата спомагат също така елегатният му цялостен дизайн дизайн, високото отстояние от пътя, 19-цолови алуминиеви джанти и други.Новият продукт на Renault ще бъде глобален за марката, като ще се предлага в различни държави по целия свят, с пилотно пазарно лансиране на територията на Русия през следващата година. Впоследствие колата ще се произвежда и предлага в Азия и други региони със същия уникален дизайн, но адаптирана спрямо местните потребителски очаквания.\n\t\t\t\t\t", "date": "2018.08.29", "title": "Автосалон Москва 2018 лансира нова разработка за руския пазар (видео, снимки)"}
{"url": "http://www.cross.bg/arest-katastrofata-svoge-1582674.html", "text": "/КРОСС/ Окръжна прокуратура-София внесе искане в Софийския окръжен съд  за взимане на мярка за неотклонение \"Домашен арест\" на шофьора Григор Григоров, управлявал автобуса, който катастрофира край Своге. При катастрофата загинаха 17 души и бяха ранени 21.С постановления на наблюдаващия прокурор на обвиняемия е наложена забрана да напуска пределите на страната и по реда на чл. 69А от НПК му е отнето свидетелството за правоуправление на моторно превозно средство.Григоров засега е единственият обвиняем за катастрофата на автобус край Своге. Повдигнато му е обвинение за причиняване на смърт по непредпазливост на 17 души и нанасяне на средни и тежки телесни повреди на повече от едно лице. Причината шофьорът да бъде подведен под наказателна отговорност е, че според показанията на тахографа в момента на катастрофата автобусът се е движил с 53 км/ч, при ограничение на скоростта от 40 км/ч.Вчера той бе изписан от болница и веднага беше вкаран в следствения арест.Снимка БТВ", "date": "2018.08.29", "title": " Прокуратурата поиска домашен арест за шофьора на автобуса-убиец"}
{"url": "http://www.cross.bg/skyeur-taiims-nyuiiorkskiya-1582653.html", "text": "/КРОСС/ Десетки хиляди пчели накацаха върху чадър на будка за хотдог на нюйоркския площад \"Таймс Скуеър\", предадоха световните агенции.Причина за любопитната гледка вероятно е, че пчелите, които преди това са обитавали покрива на близка сграда, са търсили ново място за живеене. ", "date": "2018.08.29", "title": "Пчели \"нападнаха\" нюйоркския площад \"Таймс Скуеър\""}
{"url": "http://www.cross.bg/durvo-nego-durvoto-1582676.html", "text": "/КРОСС/ Това не е упражнение по остроумие на гърба на една сливенска светиня. Нито поредният скандален репортаж със заглавие „Кой уби Стария бряст?\" Предлагам ви, в негова памет, една приказка, която след време баби и дядовци могат да разказват на внуците си така....Имало едно време град, в центъра на който растяло свещено дърво. Никой не знаел годините му, някои казвали, че са стотици, други - че са хиляда, трети - че са още повече. Никой не знаел истинската му възраст, но всички го почитали и му се възхищавали. Наричали го пазител, свидетел, страж, поетите му посвещавали стихове, мъдреците - легенди, управниците го изрисували в герба на града. Хората се събирали под дървото в радост и тревога, заклевали се в него, произнасяли важни речи под сянката му. Гости от далечни земи идвали да го зърнат и да му се поклонят. Децата на града се гонели край дебелия дънер, надничали без страх в дълбоката му хралупа, лудували, празнували, рисували - защото го обичали и знаели, че дървото ги обича още повече. Хората вярвали, че то ги закриля и им носи късмет, и когато тръгвали на гурбет по чужди земи, откъсвали листо от него и го скътвали в пазвата си.Дървото било огромно, благородно и силно. Въпреки годините си, всяка пролет се разлистяло, разцъфвало и разкрасявало всичко край себе си. Бавно и царствено обличало клоните си в зелена мантия от листа, които се качвали едно върху друго да видят по-добре слънцето и едно по едно съшивали смарагдовата му корона. Хората толкова обичали своето дърво, че го издигнали в ранг Дърво на всички дървета. Назначили му царедворци, които да се грижат за него и да бранят живота му от хищни гъби и буболечки, защото дървото наистина било много старо. Хората били сигурни, че в него живее духът на техния град и ако един ден то изчезне, ще загине и градът им. В старанието си да ги запомнят с добро, царедворците довели прочут лечител на дървета от странство, да подкрепи здравето му. Срещу сребърниците, които му броили, той назначил мерки за подмладяването на дървото: пробол тялото му с лековити инжекции, изрязал вековните върхари, оковал в дебели въжета издигнатите му към небето ръце и подпрял на дървени патерици клоните, пазили сянка на минувачите. Гордото дърво дълго се гърчило, накрая прежълтяло от срам. С колкото повече лекарства го тъпчел докторът, толкова повече дървото отказвало да се храни. Листата му бавно се обрекли в траур и една сутрин то не се събудило от изгрева на слънцето. В града настанала гробна тишина. Дървото било мъртво.Хората горко заплакали за своя тотем. Изгонили лечителя с камъни. После решили да направят мавзолей и да погребат свещеното дърво в него. Но една сутрин, невръстно дете видяло как от корените на умиращото дърво се показва зелена клонка и започва да расте неудържимо. Затичало се към нея с радостен вик. Хората се скупчили край клонката, чудели се, маяли се и разбрали: тя се била родила от последния дъх на старото дърво, с който то казало сбогом на тези, които обича.Градът се казвал Сливен, а дървото наричали Стария бряст. Това може да е една приказка от бъдещето. Настоящето е тъга. Гордостта на Сливен - Старият бряст - вече не е сред живите. Болката могат да почувстват само сливенци. Тези, които искрено страдаха, писаха прощални слова, снимаха се при дървото за последно, които още тъгуват, негодуват срещу неизвестния виновен, срещу случайността, срещу природата, срещу смъртта. Отчаяни оптимисти се надяват, че напролет, може би напролет, то ще изплюе отровната ябълка и ще отвори отново очи... Всуе очаквате чудо, господа. Смъртта е неумолима. Има само една по-силна от нея - Любовта.Най-непоносимото е, че Старият бряст си отиде не така достойно, както живя. Загина изсъхнал, осакатен, с грозно окастрени клони, превърнат в чучело, олепено с дрипави найлони и решетки, а до него стърчеше куриозна червена табела: „Природна забележителност\". Това е същият онзи величествен природен феномен, който преди четири лета стана Европейско дърво на годината: дървото с кичеста корона под ласките на слънцето и със звезди в косите под падащия Коледен сняг. Като избрано за първо сред първите европейски столетници, то бе коронясано в Брюксел, с вдъхновената подкрепа на 78 000 българи, на всички сливенци по света и у нас, на целия български народ. Десетки хора се вдигнаха в негова прослава - говореха, убеждаваха, гласуваха, диреха съмишленици. На такъв ентусиазъм и ревностна любов не са се радвали нито лъстиви управници, нито победни спортисти, нито дори герои. Старият бряст обедини медиите, общностите, политиците. Битката за това дърво обедини нацията.Защо ли му беше тази корона, оказа се - от тръни, защо му беше тази слава, дали унгарската круша, която дишаше във врата му, го прокле, дали многото любов не го премаза? Дали не го сполетя мрачната прокоба на старата българска поговорка „много хубаво не е на хубаво\"... Когато се обърне колата - пътища много.А „колата\" се обърна с появата на един доморасъл доктор Франкенщайн, който се оказа, че не бил никакъв доктор, а чист и прост бизнесмен, който направи всичко по силите си, за да превърне Стария бряст в грозно Творение. Може да са помогнали за холандската зараза и птичките, и мухичките, и гъбите, и тревичките. Може да е неизбежната старост, но събитията хронологически изглеждат така.Като българско „Дърво с корен\" за 2013-та и Европейско дърво на годината 2014-та, Старият бряст доби правото да бъде лекуван. Той беше оцелял напук на годините, напук на болестите, напук на природните закони, само един Бог знае как. От него тръгваше и при него свършваше всяко шествие - било то празнично или протестно, фолклорно или театрално, политическо или екологическо. Защото всички знаеха, че за града под Сините камъни това дърво е гордост, легенда, символ, сакрален знак.„Лечителите\" също знаеха това. Знаеше го и произведеният в чин отговорник на Стария бряст общински служител, който, когато дървото взе да умира, се скри в миша дупка. Знаеше го и т.нар. ландшафтен архитект, какъвто титулуван чиновник се появи за пръв път в града, но ползата от него до ден днешен остана съмнителна. Дали тези, които преди четири години започнаха „лечението\", знаеха, че „пътят към Ада е постлан с добри намерения\"? Добрите намерения струваха на общината 33 000 лева. Общинската управа вярваше, че дава пари за здравето на Бряста. Фирмата-лечител на г-н Р. Р., който говорят, че не бил лесовъд, а само управител, прибираше една тлъста плата и предлагаше все по-специализирани грижи: дезинсекции, дезинфекции, дегазации, санитарни сечи, визуални оценки, международни експертизи, изследвания с импулсен томограф, тази година дори едногодишен мониторинг на дървото в три сезона. В първия сезон то се разболя, във втория загина и така и не дочака края на мониторинга.Дойде време г-н Р. на квадрат да дава обяснения пред кмета и медиите. То беше, че никъде не са полагани толкова грижи за едно дърво, както в Сливен, че за Стария бряст е сторено всичко възможно и невъзможно, но символът на града си отива, нападнат, според класните експерти, преди пет месеца от беловинояд и щитоносна въшка, а по-късно - от безмилостна холандска болест. Той доведе за адвокат поредната многоучена персона, с висока титла арборист, което ще рече специалист по поддръжка и грижи за дървета в градска среда. Господата отговаряха с научна лексика и тънка усмивка на невежествените тревоги и провинциални емоции на сливенците за кончината на бряста. Ще правели лабораторни изследвания дали щамът на страшната зараза е от остър или от хроничен тип. Пробите взеха отдавна. Резултатите още ги няма. И кой се интересува от диагнози, когато смъртта е просто смърт - и точка.Опазил ме Бог да помисля скромното си мнение за истина от последна инстанция. Но признавам, че съм нескромно възмутена. Не може да се пренебрегва правото на хората да получат човешки отговор на въпроси, които ги вълнуват.Такъв простичък отговор съдържа есе на Зигмунд Фройд със заглавие \"Преходност\". В него той разказва за разговора си с поета Рилке, който двамата провели, разхождайки се в една красива градина. Изведнъж лицето на Рилке се разкривило, сякаш всеки момент ще избухне в плач и Фройд го попитал: \"Какво има? Денят е чудесен, обградени сме от красиви растения и всичко наоколо е прекрасно. Какво не е наред?\" А Рилке отговорил: \"Не мога да превъзмогна факта, че един ден всичко това ще умре! Всички тези дървета, всички тези растения, целият този живот ще се разложи. Всичко се стапя в безсмислие, когато, дори само за момент, си представя колко реална и категорична е преходността.\"Преходността! Заради нейната безусловна власт, аз не обвинявам фаталния лечител на нещастното дърво г-н Р. Не обвинявам нито неговите многоучени специалисти, нито неговите хабилитирани лобисти, натрапили съдействието му на общината преди четири години.Някои, дори невинни, остават в историята така. Което, дори от камбанарията на преходността, не изглежда толкова невинно.автор: Щилияна ВАСИЛЕВА", "date": "2018.08.29", "title": "За кожата на едно дърво"}
{"url": "http://www.cross.bg/veterinarite-zhivotnite-zemedelie-1582645.html", "text": "/КРОСС/ Вече втори месец честните ветеринарни лекари, които извършват имунопрофилактиката при животните, не са получили заработените суми за първото полугодие. Парите, които държавата дължи на лекарите надхвърлят 8,5 млн. лв, според БНТ. Средствата са изчислени от Българската агенция по безопасност на храните и предложението е внесено в Министерството на земеделието и храните на 1 август. Забавянето е причината ветеринарите да обмислят протестни действия в началото на следващия месец.Почти всяка година фонд \"Земеделие\" изплаща със закъснение заработеното от частните ветеринари, които целогодишно изпълняват всички мороприятия по ваксинирането на животните.По договор държавата трябва да възстановява вложените от ветеринарите средства два пъти годишно - през юни и през декември. А тази година средствата са с един милион повече.Заради върлуващите заболявания стопаните в района се притесняват да допускат външни хора във фермите си. В момента ветеринарите в цялата страна завършват задължителната ваксинация срещу заболяването син език.По информация на лекарите през месец август е имало две заседания на управителния съвет на ДФ \"Земеделие\", но въпросът за плащанията не е разглеждан. Това е причина от Българския ветеринарен съюз да изпратят и протестно писмо до премиера Бойко Борисов и земеделския министър Румен Порожанов. ", "date": "2018.08.29", "title": "Частни ветеринари готвят протест заради забавени плащания "}
{"url": "http://www.cross.bg/zaradi-babh-skladove-1582666.html", "text": "/КРОСС/ Българската агенция по безопасност на храните започна проверки в заведения за обществено хранене, складове и превозни средства заради африканската чума по прасетата. Целта е да се ограничи разпространението на заболяването.За една седмица инспекторите на БАБХ са проверили 177 обекта и са издали 69 предписания за отстраняване на несъответствия.Проверяващите следят за условията на съхранение и начина на унищожаване на всички отпадъци от животински продукти.", "date": "2018.08.29", "title": "БАБХ затяга контрола върху месото в заведения и складове заради африканската чума"}
{"url": "http://www.cross.bg/infarkt-helikopter-siti-1582665.html", "text": "/КРОСС/ Млад мъж със съмнения за инфаркт бе транспортиран с хеликоптер на „Лев Инс\" от Пловдив в столичната болница Аджибадем Сити Клиник. Днес около обяд, 38-годишният жител на с . Равно поле се почувствал зле, получил стягане в гърдите, виене на свят, изтръпване на пръстите на ръката. Пристигналият на място лекар се усъмнил, че пациентът получава инфаркт, което налага да бъде откаран в лечебно заведение по най-бързия начин.  Тъй като мъжът има застраховка в „Лев Инс\", близките му са се обадили за съдействие на денонощния безплатен телефон на дружеството - 0800 10 200. За минути е организирана помощ и е изпратен хеликоптер с лекар на борда.Спешните екипи в София също бяха информирани да очакват пациента. Още преди кацането на хеликоптера, на площадката пред болницата вече го очакваше линейка.В рамките на златния медицински час, изключително важен за спасяването на човешки живот, мъжът бе транспортиран от Пловдив и настанен под грижите на опитни кардиолози в болница Сити клиник.", "date": "2018.08.29", "title": "Транспортираха с хеликоптер до болницата млад мъж със съмнения за инфаркт"}
{"url": "http://www.cross.bg/silistar-reshenieto-ypravitel-1582667.html", "text": "/КРОСС/ Общинският съвет в Царево е допуснал нарушение с взетото решение за промяна на подробния устройствен план на терен до плажа \"Силистар\". Това е установено след проверка на Регионалната инспекция на опазване на околната среда и водите /РИОСВ/-Бургас, съобщи директорът й Тонка Атанасова.Миналата седмица на сесия в Царево съветниците одобриха докладна на кмета за изработване на проект за план за застрояване на 22 дка в Силистар - бивш свинарник. Мотивът на съветниците e да възстановят пътя до плажа, който попада в частен имот.  Екоорганизации обаче сигнализираха, че това ще даде зелена светлина за строителство на вилно селище в парк Странджа.Резултати от проверката на екоинспекцията вече са изпратени до Министерството на околната среда и водите и областният управител на Бургас Вълчо Чолаков. С тях РИОСВ ги уведомява, че с взетото решение е допуснато нарушение на Закона за устройство на територията, тъй като заданието за изработване на проекта на подробния устройствен план за имота е следвало да бъде внесено в РИОСВ-Бургас за определяне на процедурите от Закона за опазване на околната среда и от Закона за биологичното разнообразие.В РИОСВ-Бургас не е постъпвало такова задание. С цел недопускане на нарушения на законодателството се обръщаме към институциите за предприемане на действия в рамките на тяхната компетентност, заяви Атанасова.Според кмета на Община Царево Георги Лапчев става въпрос за терен, който се намира на 500 метра от плажната ивица, а твърденията, че там ще се строи, били фалшиви новини. Преди четири дни премиерът Бойко Борисов разпореди на Лапчев да задържи и да не изпълнява решението на общинския съвет по казуса \"Силистар\" до пълното убеждаване на обществеността в правотата на това решение. На място бе изпратена и проверка.Пресслужбата на Министерски съвет преди минути разпространи заповед на министър-председателя Бойко Борисов, с която се разпорежда на областния управител на Бургас Вълчо Чолаков да предприеме всички законови мерки, за да спре изпълнението на решението на Общинския съвет-Царево във връзка с казуса „Силистар\".Областният управител ще упражни своите правомощия за контрол по законосъобразност на решението след постъпване на протокола от заседанието в Областна администрация. Ще бъде преценена възможността за връщане или оспорване пред съда на решението. Разглежда се и алтернативата да бъде сигнализирана Окръжна прокуратура.", "date": "2018.08.29", "title": "След проверка: Строежът на Силистар противоречи на закона "}
{"url": "http://www.cross.bg/sofiya-skorostta-svoge-1582664.html", "text": "/КРОСС/ Данните Агенция „Пътна инфраструктура\" от трафик камерите показват, че шофьорите карат с 30% по-висока скорост от допустимата на пътя II-16 Своге - София. Това се случва въпреки ограничението на скоростта и поставените пътни знаци, посочват от Агенцията.В събота следобед на този пътен участък стана тежка катастрофа с автобус, при която загинаха 17 души. Причините за инцидента още се изясняват. За повишаване безопасността на движение в участъка, скоростта е намалена на 30 км/ч. Ограничението е за отсечката от км 54+300 до км 54+600. ", "date": "2018.08.29", "title": "АПИ: Шофьорите карат с по-висока скорост от допустимата на пътя Своге - София"}
{"url": "http://www.cross.bg/suzdavaneto-bezopasnost-naii-nakraya-1582668.html", "text": "/КРОСС/ Сдружение „Мрежа за инициативи и решения\" (МИР) поиска среща с министър-председателя заради войната по пътищата преди повече от година, животът на стотици българи можеше да бъде спасен. Това пише на сайта си сдружението, след като днес стана ясно, че в крайна сметка една от основните му идеи за намаляване на ПТП ще бъде реализирана. Става дума за създаването на държавна структура, която да отговаря за пътната безопасност в България. „След трагичния инцидент с катастрофиралия автобус край град Своге, най-накрая изпълнителната власт чу нашите аргументи и взе решение за създаване на единен държавен орган\", отбелязват от МИР.  Министър-председателят Бойко Борисов се е свързал с представители на Института за пътна безопасност с молба за съдействие и за спешна среща между Министерски съвет и организацията.„Така, най-накрая, днес беше обявено създаването институция, която ще работи за намаляването на ПТП. Новата структура трябва незабавно и ефективно да започне да въвежда експертни мерки, свързани с пътната безопасност. От МС обещават, че ще бъде използван капацитета на отговорните сега министерства, както и на неправителствени организации и специалисти\", информират от „Мрежа за инициативи и решения\".МИР ще продължи да работи за безопасността на пътя и заявява своята готовност да вземе активно участие в работата за намаляването на пътно-транспортните произшествия, настояват от организацията. „Изразяваме искрените си съболезнования на всички роднини и близки на хора, загинали в катастрофи в България и се надяваме, че създаването на тази нова институция ще отбележи края на ужасяващата поредица от загубата на животи, на която сме свидетели всеки ден\", обявяват от МИР.  ", "date": "2018.08.29", "title": "МИР: Животът на стотици българи по пътищата можеше да бъде спасен"}
{"url": "http://www.cross.bg/tzigari-proizvodstvo-mollov-1582669.html", "text": "/КРОСС/ Окръжна прокуратура - Пловдив привлече към наказателна отговорност 38-годишния Георги Моллов, собственик на цех, от който са били зареждани разбитите на 24 август  Срещу него е повдигнато обвинение за това, че в село Калугерово, област Пазарджик, е държал акцизни стоки без бандерол -  1 700 кг тютюн, като предметът на престъплението е в големи размери - престъпление по чл. 234, ал.2, т.3, във вр. ал.1 от НК.Моллов е собственик на мандра в село Калугерово и вътре устроил цех, в който е извършвал нарязване и обработка на големи количества тютюн. В последствие продукцията е доставяна на нелегалните фабрики, произвеждащи цигари на територията на градовете Горна Оряховица, Тутракан, Дупница.Обвиняемият е задържан с постановление на наблюдаващия прокурор за срок от 72 часа, като предстои да бъде поискано от съда вземане спрямо него на мярка за неотклонение „задържане под стража\". Предвиденото от закона наказание за престъплението, за което на Георги Моллов е повдигнато обвинение, е от 2 до 8 години лишаване от свобода. Разследването по досъдебното производство продължава.След акция на пловдивската полиция в края на миналата седмица бяха разбити 5 фабрики за производство на контрабандни цигари, а срещу 23 лица бяха повдигнати обвинения ", "date": "2018.08.29", "title": "Арестуваха собственика на една от нелегалните бази за цигари"}
{"url": "http://www.cross.bg/septemvri-gradysa-temperatyri-1582662.html", "text": "/КРОСС/ Най-високите температури през септември у нас ще бъдат между 28 и 33 градуса, а най-ниските - между 3 и 8 градуса, съобщи за БТА Красимир Стоев - синоптик в Националния институт по метеорология и хидрология при БАН.По думите му през септември се очаква средните месечни температури да бъдат около нормата, която за равнините е между 18 и 21 градуса, за високите полета - между 15 и 17 градуса, а за планините - между 3 и 8 градуса.Месечната сума на валежите ще бъде около и над нормата, която за равнините е между 30 и 50 литра на квадратен метър, а за планинските и припланински райони - от 50 до 80 литра на квадратен метър. Месецът ще започне с предимно слънчево време и с максимални температури между 28 и 33 градуса. Промяна ще настъпи към 4 септември и през втората половина от десетдневието времето ще бъде променливо. Ще има и превалявания, придружени с гръмотевици. Температурите постепенно ще се понижат и ще са близки до обичайните за периода.През повечето дни и от второто десетдневие се очаква променливо време, с температури около нормата. Превалявания ще има около 11, 15 и към 18 септември. През последните дни от десетдневието температурите ще се понижат и при изясняване в края на периода по високите полета се очакват и първите слани. През третото десетдневие на месеца температурите ще бъдат близки и по-ниски от обичайните. Вероятност за преминаване на атмосферни смущения и за валежи има около 22, 25 септември и в края на месеца.", "date": "2018.08.29", "title": "Температурни амплитуди от 3 до 33 градуса през септември"}
{"url": "http://www.cross.bg/iska-kraii-grigorov-1582663.html", "text": "/КРОСС/ Прокуратурата няма да иска постоянно задържане под стража, а домашен арест за шофьора на катастрофиралия край Своге автобус, твърди БНР, позовавайки се на собствени източници. По това искане трябва да се произнесе по-късно Софийският окръжен съд.Според неофициална информация, Григоров ще бъде докаран в Съдебната палата не от ареста, а от болницата на затвора. Медицинска документация за състоянието му е определила решението на прокуратурата да иска за шофьора втората по тежест мярка за неотклонение. Държавното обвинение ще иска да бъде отнета шофьорската книжка на мъжа, който заради шофиране с превишена скорост е обвиняем за смъртта на 17 души. От съда ще се иска и да му бъде наложена забрана да напуска страната.Появата в съдебната зала ще е първата публична поява на Григор Григоров след тежката катастрофа в събота вечерта. Според адвоката му Христо Ботев, той е в изключително тежко психологическо състояние, защото от години е познавал част от починалите и пострадалите край Своге. ", "date": "2018.08.29", "title": "Шофьорът на автобуса-убиец под домашен арест?"}
{"url": "http://www.cross.bg/vreme-dopitvaneto-onlaiin-1582659.html", "text": "/КРОСС/ Над 80 процента от европейците, участвали в онлайн допитване, искат да бъде премахната практиката да се превъртат стрелките на часовниците пролет и есен. Това съобщи днес германският вестник \"Вестфаленпост\", цитиран от ДПА и БТА. В допитването на Европейската комисия от началото на юли до средата на август взеха участие 4,6 милиона души. Това е рекордно участие в онлайн сондаж на ЕС. Над три милиона от гласовете бяха дадени на територията на Германия.От хората, предпочитащи да спре смяната на часовото време, повечето предпочитат да се запази за постоянно лятното часово време. Говорителка на ЕК каза снощи, че Еврокомисията ще проучи подробно резултатите, преди да направи каквито и да било публични изявления. Макар да не е правно обвързващо, допитването може да послужи като основа за законодателни действия, необходими за промени в нормативната уредба. Всяка окончателна реформа трябва да бъде одобрена от Европейския парламент и държавите членки. ", "date": "2018.08.29", "title": "80 процента от европейците - против смяната на лятно и зимно часово време "}
{"url": "http://www.cross.bg/google-assistant-televizorite-1582661.html", "text": "/КРОСС/ Още повече клиенти на LG Electronics (LG) ще могат да използват Google Assistant на своите телевизори с функцията за изкуствен интелект през четвъртото тримесечие на годината. LG ще представи Google Assistant на още седем пазара - Австралия, Канада, Франция, Германия, Южна Корея, Испания и Англия - с поддръжката на общо 5 езика. Това разрастване е част от глобалната стратегия на LG, която цели да вдигне нивото в областта на решенията свързани с гласово разпознаване с ThinQ платформата на LG и вградения Google Assistant. LG обяви, че Google Assistant ще бъде вграден в телевизорите на CES 2018 с обслужване в САЩ, което ще започне от второто тримесечие.Google Assistant ще бъде наличен на всички webOS-based AI TV на LG на новите пазари, предлагайки разнообразни функции и достъпност на много езици. С вградения Google Assistant, телевизорите от поколението 2018 AI ThinQ-enabled предлагат изживяване, което позволява на потребителите да управляват дневните си задачи, да намират отговори или да контролират съвместимите смарт устройства у дома. Трябва само да натиснете и да задържите бутона за микрофона и да попитате за информация като например прогнозата за времето, работното време на ресторантите в близост, последните спортни резултати или да намалите осветлението без това да нарушава гледането. Потребителите могат също да преживеят отново своите любими моменти като показват снимки от Google Photos.С помощта на Google Assistant, телевизорите на LG с изкуствен интелект могат да служат като център на един интелигентен дом, предлагайки достъп до редица устройства като робот прахосмукачка, термостати, пречистватели на въздуха и смарт осветление. Google Assistant е съвместим с повече от 5 000 интелигентни устройства на хиляди популярни марки, правейки по-лесно контролирането на говорителите и други домашни смарт продукти свързани посредством Wi-Fi или Bluetooth. Потребителите в англоговорящите пазари като САЩ, Англия, Австралия и Канада вече могат да свързват Google Home устройствата към телевизорите на LG - AI-enabled, за да задават гласови команди директно от своите интелигентни говорители. Тази функция ще бъде достъпна и във Франция, Германия, Япония и Южна Корея до края на 2018 година. Съвместимостта с устройствата с Amazon Alexa, които в момента са достъпни в Англия и САЩ ще се предлагат и в Австралия и Канада.На върха на интеграцията на Google Assistant, телевизорите с изкуствен интелект използват т.нар. deep learning (задълбочено обучение) технология, която позволява на зрителите да използват естествения си език, за да може бързо и лесно да свържат телевизора към външни устройства или да потърсят за конкретна информация или съдържание, използвайки просто вербални команди. Смяна на ТВ каналите, усилване и намаляне на звука, изключване, когато предаването приключи, напомняне кога ще се излъчва любимо шоу или намирането на нещо хубаво за гледане - било то чрез връзка, по въздуха или чрез стрийминг услуга - това са само няколко от начините, чрез които ThinQ помага на зрителите да се наслаждават ежедневно на гледането.„Визията на LG е да се превърне в основно име във всички неща с изкуствен интелект, които са базирани на нашата философия за отворена платформа, отворено партньорство и отворена връзка\" заяви Браян Куон, президент на LG Home Entertainment Company. „Освен ненадминатото качество на картината, което премиум телевизорите на LG доставят, Google Assistant предлага на още повече потребители ново ниво на интелигентност в дома, съобразено с мисията на LG да подобри ежедневния живот на потребителите си чрез технология от бъдещето.\"Посетителите на тазгодишното изложение IFA в Берлин могат да посетят щанда на LG, който ще се намира в зала 18 на Messe Berlin от 31 август до 5 септември за да видят AI ThinQ-enabled телевирозите с Google Assistant и да се насладят на най-доброто от OLED технологията като OLED Canyon. ", "date": "2018.08.29", "title": "Собствениците на LG на четири континента ще ползват функцията Google Assistant на телевизорите си "}
{"url": "http://www.cross.bg/tzipras-izbori-predi-1582649.html", "text": "/КРОСС/ Премиерът на Гърция Алексис Ципрас направи неочаквани промени в кабинета, месеци преди парламентарните избори в страната. Причината - отслабващата обществена подкрепа към неговата партия СИРИЗА, заради принудителните мерки за икономии по време на спасителната програма.Правителството вече има 13 нови лица, но ключовите министерски постове - на външните работи, на отбраната и на финансите, остават непроменени.Недоволството срещу управляващите се засили още повече след пожарите преди месец в района на Атина, при които загинаха 97 души.Според анализатори, вероятността Ципрас да спечели следващите избори е минимална. ", "date": "2018.08.29", "title": "Ципрас направи неочаквани рокади в гръцкото правителство "}
{"url": "http://www.cross.bg/lineiika-rodilkata-bebe-1582650.html", "text": "/КРОСС/ Екип на бургаската Спешна помощ изроди бебе в линейка на път към болницата. В момента майката, която е на 27 години, и новороденото - момченце на име Христо, са в добро здравословно състояние.\"След получен сигнал взехме родилката и видяхме, че тя наистина е с много напреднала родова дейност. Наложи да спрем в най-близката болница. Детенцето обаче се роди в самата линейка, пред вратите на лечебното заведение\", разказа фелдшерът Христина Николова пред Нова телевизия.Тя обясни, че раждането е преминало нормално, въпреки факта, че родилката е била с една седмица преносване на бебето, което е предпоставка за огромен риск.\"Ние в Спешна помощ по принцип не знаем нищо за хода на бременността, повечето родилки не ходят на консултации, не знаят в кой месец са, а това е много рисково и за живота на бебето, и за живота на родилката\", подчерта фелдшерът.\"Голям лукс е, че имаме акушер в екипа\", допълни още тя.\"Случвало ни се е да израждаме бебе на пътя, в линейки, вкъщи, и то при много лоши условия, даже и без ток. Това наистина е призвание\", каза акушерката Цонка Ченешева.Заместник-директорът на ЦСМП - Бургас - д-р Димитър Желязков, сподели, че е горд от екипа. ", "date": "2018.08.29", "title": "Спешни медици изродиха бебе в линейка"}
{"url": "http://www.cross.bg/nimh-otdelyaneto-subranie-1582651.html", "text": "/КРОСС/ Националният институт по метеорология и хидрология (НИМХ) ще бъде изведен от структурата на БАН. Това обяви министърът на образованието Красимир Вълчев след срещата при премиера Бойко Борисов с представители на протестиращите служители на института и председателя на БАН.Въпросът ще бъде обсъден на общо събрание на академията на 10 септември.Дори общото събрание да не гласува отделянето на НИМХ, това ще бъде направено от правителството със законодателни промени.Научните работници в института ще могат сами да решат къде да работят - дали да останат в БАН или да отидат в НИМХ след отделянето му като самостоятелна институция.", "date": "2018.08.29", "title": "Синоптиците излизат от БАН "}
{"url": "http://www.cross.bg/chasove-tazi-dali-1582652.html", "text": "/КРОСС/ Десетки пътници на нискотарифния авиопрвозвач \"Райънеър\" чакат вече часове на летището в София, съобщи БТВ. Те трябвало да излетят малко преди 7 часа тази сутрин за Атина, но на летището разбират, че полетът е с променен час - за 15.30 ч.Така те са принудени да прекарат няколко часа в чакане, получават храна и вода, какъвто е регламентът, но това причинява много неудобства на пътниците.\"Промената ни обърква плановете, платили сме за втори вътрешен полет, но вече сме загубили тази пари. Не знаем дали ще успеем да вземем и ферибот, защото не сме сигурни дали изобщо ще тръгнем в 15.30 ч.\", споделя един от потърпевшите.Според европейския регламент, в такива ситуации хората имат право на обезщетение от 250 евро, защото полетът закъснява с часове. ", "date": "2018.08.29", "title": "Пътници на \"Райънеър\" чакат с часове на Летище София "}
{"url": "http://www.cross.bg/makedoniya-nato-imeto-1582655.html", "text": "/КРОСС/ Повече от половината македонски граждани са заявили, че ще гласуват „За\" промяна на името на страната, за да може тя да се присъедини към НАТО и ЕС, посочват БГНЕС, позовавайки се на социологическо изследване на Международния републикански институт (МРИ).57% от запитаните подкрепят предложението Македония да се присъедини към ЕС и НАТО с новото име - \"Република Северна Македония\". Анкетираните допълват, че ползите от това членство оправдават смяната на името.49% са посочили, че ще участват в референдума, който ще се проведе на 30 септември. 22% от македонците смятат да гласуват \"против\" промяната на името.\"Колкото повече наближава този важен референдум за Македония, толкова подкрепата за компромисно решение на спора за името, което ще открие вратите за членство в ЕС и НАТО, се накланя все по-силно към евроатлантическите институции\", посочва Пол Макарти, който е регионален директор на МРИ.Статистиката показва, че 83 на сто подкрепят присъединяването на Република Македония към Евросъюза и 77% подкрепят членството в НАТО.Изследването на МРИ е проведено между 28 юни и 15 юли тази година. В него са участвали 1100 души на възраст над 18 години.Снимка: bTV", "date": "2018.08.29", "title": "Преди референдума в Македония: 57% ще гласуват „за\" промяна на името "}
{"url": "http://www.cross.bg/avtobys-putnitzite-putnitzi-1582656.html", "text": "/КРОСС/ Български автобус аварира на унгарска територия. Той е пътувал по линията София-Виена и е превозвал 54 пътници. За проблема сигнализираха зрители на bTV, които са потърпевши от ситуацията.Рейсът тръгва вчера в 16ч. , но през нощта аварира малко след сръбско-унгарската граница.В момента пътниците се намират на паркинг, на който има храна и вода. Казват, че са изкарали ужасна нощ и не са успели да се свържат с представители на фирмата.По думите им с тях има пет деца и бременна жена. Наложило се е тя да спи на две седалки, а съпругът ѝ на земята.От фирмата-превозвач потвърдиха за случая и обясниха, че от Австрия е тръгнал автобус на техен партньор, който в обедните часове ще качи пътниците. ", "date": "2018.08.29", "title": "54 пътници изкараха безсънна нощ след авария с български автобус в Унгария"}
{"url": "http://www.cross.bg/godini-pytin-zhenite-1582658.html", "text": "/КРОСС/ Руският президент Владимир Путин предложи днес серия от мерки за смекчаване на противоречивата пенсионна реформа, която се отрази негативно на рейтинга му, предаде агенция Франс прес.В рядко телевизионно обръщение Путин поиска възрастта за пенсиониране за жените да бъде повишена с 5 години до 60 години, вместо предложените 8 години.Той предложи още многодетните майки да имат право предсрочно да се пенсионират, като тези които има 3 деца, да могат да излязат в пенсия 3 години по-рано, а при 4 деца - 4 години по-рано. „А за жените с 5 и повече деца да остане както е сега - да могат да се пенсионират на 50 години\", каза Путин.Той предложи още няколко мерки, които да смекчат пенсионната реформа на правителството, според която жените трябва да се пенсионират на 63 години, а мъжете на 65 години. Сегашната пенсионна възраст е 55 години за жените и 60 за мъжете.В същото време руският президент посочи, че са необходими решителни мерки заради сериозните демографски проблеми в страната.Путин предлага промени в продължителността на трудовия стаж, позволяващ предсрочно пенсиониране, като за жените стане 37 години от 40 в сегашния законопроект, а за мъжете - 42 от планираните 45 години.Той смята, че на онези, на които им предстои пенсиониране по новия закон в идните 2 години, трябва да им бъде позволено да го направят 6 месеца по-рано.Президентът настоя за въвеждане на понятието предпенсионна възраст - 5 години преди датата за излизане в пенсия, в която работещите да получат допълнителна защита от уволнение. „Необходимо е да се предвиди за работодателите административна, че даже наказателна отговорност за уволнение на работници в предпенсионна възраст, както и за отказ за наемане на работници заради възрастта им\", каза Путин.Според него за хора в предпенсионна възраст от 2019 г. трябва да бъдат удвоени обезщетенията, които получават като безработни, ако решат сами доброволно да напуснат работата си и не са намерили друга, като срокът за изплащането им да е една година.Плановете за промени в пенсионната система сринаха одобрението за руския президент до 64% - най-ниското му ниво от четири години. ", "date": "2018.08.29", "title": "Путин предлага смекчаване на пенсионната реформа"}
{"url": "http://www.cross.bg/momcheto-darik-informatziya-1582660.html", "text": "/КРОСС/ 13-годишно момче, пострадало при порязване със стъкло, е настанено в \"Пирогов\" с опасност за живота, съобщи Дарик, позовавайки се на информация от болницата.Инцидентът се е случил в Университета по архитектура, строителство и геодезия в София, докато група деца играели баскетбол в салона на университета. Сигналът е подаден в 11,25 ч., а линейката е пристигнала на шестата минута. Медиците заварили момчето в хеморагичен шок. Още на място са му били преляти две банки кръв, тъй като е имало сериозно кръвотечение, допълни информацията Катя Сунгарска, говорител на столичния Център за спешна медицинска помощ.По информация на Дарик не се касае за криминален случай. Детето се блъснало в стъклена врата, която го наранила, допълват картината на инцидента от NOVA.В момента момчето е в операционна зала на лечебното заведение, в която му се извършват интервенции. ", "date": "2018.08.29", "title": "Дете е с опасност за живота след инцидент в столичен университет"}
{"url": "http://www.cross.bg/donchev-slyzhbi-bezopasnost-1582654.html", "text": "/КРОСС/ Всички служби в държавата, които имат отношение към пътната безопасност , ще се консолидират в една структура, съобщи след среща в Министерския съвет вицепремиерът Томислав Дончев.Той уточни, че става въпрос за служби в МВР, Министерството на транспорта, Министерството на регионалното развитие, Агенция „Пътна инфраструктура\" и други ведомства, включително и Министерството на образованието.КАТ си остава в МВР, подчерта Томислав Дончев.По думите му новата структура ще има преки отговорности, свързани с политиката за пътна безопасност. По този начин няма да го има типичното, особено в критични ситуации, разделяне на отговорности и сложния въпрос от всички ведомства кой е най-отговорен за нередност или за инцидент, отбеляза вицепремиерът. Предстои да бъдат обсъдени детайлите за структурата, състава и правомощията на новия орган.Основната функция е да упражнява силен контрол по отношение на всички останали държавни служби по темата „пътна безопасност\" и да ги контролира и да им предписва, за да могат по-добре да си вършат работата\", разясни още Дончев.„От днес започваме техническа работа по темата, за да не губим време и по-скоро да излезем с конкретно предложение, включително и законодателно\", допълни той.„Много трудно един министър би могъл сам да предпише нещо на себе си или сам да се критикува, да не говорим за ниската вероятност сам да се накаже\", заяви още Томислав Дончев. Предстои да се определи дали новата структура ще е комисия или държавна агенция. „Коментираше се това, че това звено не бива да е под шапката на отделно министерство. Трябва да е максимално близо до Министерския съвет или директно подчинено на премиера, за да има достатъчна институционална мощ, за да може да разпорежда на министерствата\", заяви Дончев.Той беше категоричен, че новият орган не означава назначаване на нови чиновници.  ", "date": "2018.08.29", "title": "Събират в една структура всички служби, свързани с пътната безопасност "}
{"url": "http://www.cross.bg/dolara-kompaniyata-miliona-1582648.html", "text": "/КРОСС/ Ръководителят на компанията за онлайн търговия \"Амазон\" Джеф Безос печели на час 4,5 милиона долара, следван от основателя на Фейсбук Марк Зукърбърг с 1,7 милиона долара на час, съобщава \"Бизнес инсайдър\". Изданието е изчислило заплащането на 16 американски милиардери за един работен час, основавайки се на данни на сп. \"Форбс\".Според изчисленията заплащането на Безос на час надвишава 157 пъти средната годишна заплата на служителите в компанията, която е около 28 000 долара.Трета в класацията е ръководителката на веригата супермаркети Уолмарт Елис Уолтън, която заработва по около 1,4 милиона долара на час.Следващите в списъка печелят по по-малко от 1 милион долара на час. Американският инвеститор и филантроп Уорън Бъфет получава 959 000 долара за един работен час, а Лари Пейдж, ръководител на Алфабет - компанията майка на Гугъл - 924 657 долара на час.Шефът на компанията за производство на електромобили Тесла Илън Мъск заработва на час по 685 000 долара, а ръководителят на Майкрософт Бил Гейтс - 456 621 долара на час. ", "date": "2018.08.29", "title": "Шефът на \"Амазон\" печели 4,5 млн. долара на час"}
{"url": "http://www.cross.bg/leva-varna-novi-1582643.html", "text": "/КРОСС/ Електроразпределение Север реализира поредица инвестиционни проекти за обновяване на съоръжения от електроразпределителната мрежа на територията на област Варна. Те са част от инвестиционната програма на компанията за 2018 година и целят да осигурят надеждно и устойчиво електрозахранване на домакинствата и бизнеса в областта.От началото на годината Електроразпределение Север, част от групата ЕНЕРГО-ПРО Варна, вложи 6,1 милиона лева в обновяване и разширяване на електроразпределителната мрежа  в област Варна. От тях 2,1 млн. лв. са инвестирани в присъединяване на нови клиенти. 1,8 млн. лева компанията вложи в оптимизация на мрежата.Екипите на дружеството монтираха 11 000 метра усукан изолиран проводник по електроразпределителната мрежа в местност Ален мак, град Белослав и село Тутраканци, поставиха 60 нови стълба, инсталираха десетки електромерни табла и нови електромери с по-добри технически характеристики. В рехабилитацията на мрежата в тези райони бяха вложени 144 000 лева.По-рано през годината дружеството инвестира 270 000 лева в изграждане на нова мрежа в местността „Добрева чешма\" във Варна, 150 000 лева в реконструкция на съоръжения в Калиманци и Вълчи дол, 311 000 лeва в обновяване оборудването на подстанции и възлови станции и др.От началото на 2018 година ЕРП Север вложи 2,2 млн. лв. в монтиране на нови електромерни табла, закупуване на автомобили, специализирано оборудване и инструменти.Поддържането и развитието на електроенергийната инфраструктура е основен приоритет на електроразпределителната компания в стремежа ѝ да осигури възможност за присъединяване на нови обекти в динамично развиващите се райони с интензивно застояване на територията на областта. ", "date": "2018.08.29", "title": "ЕРП Север инвестира 6,1 милиона лева в обновяване на мрежата си в област Варна"}
{"url": "http://www.cross.bg/ivancheva-sustoyanie-desislava-1582642.html", "text": "/КРОСС/ Специализираният наказателен съд назначи комплексна съдебна експертиза за актуалното здравословно състояние на отстранения кмет на столичния район „Младост\" Десислава Иванчева. Срокът е една седмица.Заседанието по гледането на мярката ѝ за неотклонение на Иванчева беше отложено.Тя остава в затвора.Снимка БТВ ", "date": "2018.08.29", "title": "Спецсъдът назначи експертиза за здравословното състояние на Десислава Иванчева "}
{"url": "http://www.cross.bg/feribot-ohrana-izbyhnal-1582639.html", "text": "/КРОСС/ Гръцки ферибот с над 1000 души на борда се прибра обратно в пристанището в Пирея, след като на една от палубите избухнал пожар, съобщи гръцката брегова охрана.Пътническият ферибот пътувал за остров Крит, когато се случил инцидентът. Според началника на бреговата охрана пожарът избухнал в камион.Противопожарната система на ферибота незабавно се е задействала.Огънят бил овладян, но поради голямото количество дим пътниците били помолени да се преместят на външните палуби. Засега няма данни за пострадали, съобщил за Ройтерс представител на бреговата охрана.Снимка: EPA ", "date": "2018.08.29", "title": "Пожар избухна на гръцки ферибот, пътуващ за остров Крит "}
{"url": "http://www.cross.bg/antaliya-ryski-raneni-1582647.html", "text": "/КРОСС/ 13 души, сред които 11 руски туристи са ранени при катастрофа между туристически автобус и камион в южния турски окръг Анталия, съобщи турската телевизия НТВ. Катастрофата е станала в 5,20 ч сутринта на пътя Серик-Аксу. В автобуса са пътували 25 руски граждани от курорта Белек за летището в Анталия. Представител на генералното консулство на Русия в Анталия потвърди информацията за катастрофата и добави, че при инцидента няма загинали и на всички пострадали е била оказана медицинска помощ.", "date": "2018.08.29", "title": "Камион удари автобус с руски туристи в Анталия, 13 души са ранени "}
{"url": "http://www.cross.bg/armiya-naii-golyamoto-pokazaha-1582670.html", "text": "/КРОСС/ Приключи най-голямото руско военно изложение \"Армия 2018\", на което широката общественост получи достъп до най-модерните руски оръжия.За една седмица шоуто бе посетено от над половин милион души, които видяха буквално десетки хиляди бройки оръжие.То включваше както футуристични роботи и екзоскелети, така и класически танкове и автомати.Руските и китайските Военновъздушни сили пък показаха акробатични изпълнения във въздуха, докато различни подразделения от руската армия показаха на какво са способни на терен.\n\t\t\t\t\tСнимка:", "date": "2018.08.29", "title": "Приключи най-голямото руско военно изложение \"Армия 2018\" (снимки, видео)"}
{"url": "http://www.cross.bg/stena-berlinskata-poseshtavat-1582632.html", "text": "/КРОСС/ В центъра на немската столица Берлин ще бъде построено копие на Берлинската стена, която разделяше Германия от 1961 до 1989 година. Проектът е на група художници, стартира през октомври и ще бъде реализиран в рамките на четири седмици, съобщи \"Асошиейтед прес\".Туристи и посетители ще могат да посещават съоръжението срещу 15 евро. Според организаторите на арт проявата, очакват се между 1500 и 3000 души на ден да посетят обекта.те ще получават специални телефони при влизането си с индивидуални туристически маршрути, ще могат да гледат документални филми за Стената и да посещават изложби.Идеята е хората да преживеят преминаването на Берлинската стена както това е ставало по време на Студената война и да почувстват какво значи да изгубиш свободата си. ", "date": "2018.08.29", "title": "В Германия строят нова Берлинска стена"}
{"url": "http://www.cross.bg/godini-vuzrast-hora-1582638.html", "text": "/КРОСС/ Швейцарски учени установиха, че хората се чувстват най-добре в кожата си на 60 години, съобщи в. \"Дейли мeйл\". Мета-анализът на изследователите от университета на Берн показва, че макар и самооценката да прилича на лична битка, тя следва общ модел. Тя се колебае значително при отделния човек, като се разклаща или стабилизира от всякакви фактори - като се започне от връзки и контакти и се стигне до постиженията и загубите, напълняването, отслабването, болестите.Всяко поколение води своята екзистенциална битка. Тийнейджърите са тревожни. След това идва кризата на 20-те, паниката от 30-ия рожден ден, кризата на средната възраст или самотата на възрастните хора.С времето чувството за контрол, както физически, така и емоционален, се засилва. То е най-голямо около 60-ата годишнина, след това намалява.Швейцарските учени анализирали данни от почти 200 предишни изследвания, обхванали общо 165 000 души на възраст от 4 до 94 години.Те установили, че макар и през годините да преживяваме различни кризи, самооценката ни рядко спада катастрофално. Обикновено тя се увеличава, макар и в някои периоди да няма развитие.От 4 до 11 години самочувствието се увеличава постоянно. През 20-те години то нараства най-рязко в сравнение с останалите периоди от живота, защото тогава хората стават самостоятелни. Тази тенденция застива през 30-те години.Следват три десетилетия на бавен напредък, докато най-накрая се отпускаме и самоуважението ни стига до максимум. На 60 години повечето хора са по-щастливи от всякога и това чувство се запазва до началото на 70-те. След това започва да спада. На 90 години самочувствието е в най-ниската си точка.\"Средната възраст за повечето хора е време на стабилност и в службата, и в личния живот\", казва проф. Улрих Орт от екипа. „На тази възраст много хора са на ръководна длъжност, имат задоволяваща ги връзка със съпруг или партньор, помагат на децата си да станат отговорни и независими\".", "date": "2018.08.29", "title": "Хората се чувстват най-добре на 60 години"}
{"url": "http://www.cross.bg/nankov-materialite-laboratoriya-1582671.html", "text": "/КРОСС/ Регионалният министър Николай Нанков не разкри коя е частната лаборатория, одобрила материалите за настилката на ремонтирания път край Своге, на който при автобусна катастрофа загинаха 17 души.„Досега не съм споменавал имена нито на фирми, нито на лаборатории. Те ще бъдат изнесени от процесуално-следствените органи. Това е тяхно задължение и няма как да навляза в този тип подробности\", заяви Нанков на въпрос на bTV коя е лабораторията, изследвала настилката, в която се оказа, че има варовик, по време на брифинг в Министерския съвет.Такава е била нормативно установената процедура, такъв е бил и договорът - лаборатория установява какви са материалите, на какви изисквания отговарят те, предава ги само за становище до Агенция „Пътна инфраструктура\" през 2014 г. и оттам нататък пътят е приет по документи, обясни Нанков.Запитан дали има конфликт на интереси между частната лаборатория, проучвала материалите за пътната настилка до Своге, и фирмата изпълнител, Нанков каза: „Всичко е възможно, но аз не мога да коментирам хипотези\".Министърът увери, че всички действия и бездействия на длъжностните лица ще бъдат установявани от следствените органи. Той допълни, че в подобен тип договори резидент инженерът е водещ.„Ще направим паспортизация на пътищата в България. Предвиждаме и крути мерки, които ще бъдат обявени в следващите дни, за въвеждане в експлоатация на всички бъдещи обекти. Няма да се спрем само на една или две фирми\", подчерта още Нанков. ", "date": "2018.08.29", "title": "Нанков не разкри коя е частната лаборатория, одобрила материалите за пътя край Своге "}
{"url": "http://www.cross.bg/zabolyavane-lechenie-telk-1582644.html", "text": "/КРОСС/ Пациенти с решения от ТЕЛК ще внесат в Министерство на здравеопазването индивидуални молби срещу новата наредба за медицинска експертиза. До момента хората с увреждания са събрали над 20 индивидуални жалби.Според новите правила инвалидността ще се определя само от основното заболяване, без да се вземат предвид съпътстващите.Преди дни пред  \"Хоризонт\" Павлина Григорова, която е със 100% ТЕЛК, обясни, че новите правила за изчисляване на процента нетрудоспособност ще намалят телка ѝ , защото инвалидността ще се определя само от основното заболяване, без да се вземат предвид съпътстващите. Григорова, заедно с други потърпевши, впоследствие ще обжалва колективно медицинската експертиза и пред Върховния административен съд.„Въпросът е как ще се определи кое точно е основно, водещо заболяване, защото всеки си има едно основно водещо заболяване - първопричина, която след себе си обаче води т.нар. \"придружаващи заболявания\", но винаги се получава така, че основното заболяване да не бъде инвалидизиращо, а придружаващите да бъдат инвалидизиращи.Кой ще определи кое е инвалидизиращото и кое е основното заболяване? Основното може да има лечение, а инвалидизиращото може да няма лечение. Много голяма част от ендокринологичните заболявания, които след себе си водят нервно-дегенеративни заболявания, всъщност ендокринологичните имат лечение, но нервно-дегенеративните нямат такова лечение и всъщност те остават инвалидициращи. Тук е много неясно и как ще бъдат определяни процентите нетрудоспособност или инвалидност\", това заяви в предаването \"Преди всички\" Марияна Димитрова, един от пациентите, които ще внесат протестно искане в здравното министерство.Променената наредба няма да спре фалшивите ТЕЛК решения, каквато е целта ѝ, но ощетява хора в изключително тежко положение, каза още тя. ", "date": "2018.08.29", "title": "Пациенти с ТЕЛК внасят в МЗ индивидуални молби срещу нова наредба"}
{"url": "http://www.cross.bg/liri-risk-investitorite-1582673.html", "text": "/КРОСС/ Турската лира отново пое надолу, след като Централната банка в страната не успя да върне увереността на инвеститорите, а  рейтинговата агенция Moody's понижи кредитния рейтинг на 20 турски финансови институции.Към 15:45 ч. българско време курсът на турската валута се е понижил с около 3% спрямо този на американския долар и така един долар се обменя за 6.44 лири. Спрямо еврото сривът е от около 2.5% и едно евро се обменя за 7.52 лири.Основното опасение на инвеститорите в Турция остава, че президентът Реджеп Тайип Ердоган и зет му - финансовият министър Берат Албайрак - не правят достатъчно, за да се осигури независимост на Централната банка. Според инвеститорите Ердоган и Албайрак също така трябва да успокоят пазарите и да спрат разпродаването на лири.„Не виждаме голям риск за икономиката на Турция или за финансовата ѝ система\", каза финансовият министър, цитиран от Hurriyet, попитан какъв е най-големият риск пред Анкара за 2019 г. Moody's обаче понижаването на кредитния рейтинг на финансовите институции обаче посочи, че е налице повишен риск от влошаване на финансирането в Турция. ", "date": "2018.08.29", "title": "Турската лира се срина с нови 3%"}
{"url": "http://www.cross.bg/tyrtziya-ostrova-kipur-1582646.html", "text": "/КРОСС/ Турция има спешна нужда от военноморска база в Източното Средиземноморие, тъй като много държави, най-вече САЩ и Великобритания, използват войната в Сирия като претекст за засилване на военното си присъствие в района и вече са изпратили в него свои кораби, се казва в публикация на турския всекидневник „Йени Шафак\", цитирана от кипърските турски и кипърските гръцки медии. В нея се посочва, и че Източното Средиземноморие се превърна в един от най-критичните и стратегически важни региони в света по отношение на енергетиката и военната сигурност, и като се има предвид стратегическата позиция на Кипър в него, Турция трябва да предприеме съответни мерки.Като „заплаха\" за сигурността и интересите на Турция са определени и извършваните от Кипър сондажи за газ и откриването на нови енергийни находища край острова. Анкара се противопоставя на тези енергийни планове, като претендира, че голяма част от офшорната зона ѝ принадлежи и предупреди Кипър да не извършва „едностранни действия\".Турция иска военната база да е нейна суверенна територия, с какъвто статут са двете военни бази на Великобритания на острова.Изтеглянето на близо 35-хилядната турска окупационна армия от острова е един от най-конфликтните проблеми в преговорите по Кипърския въпрос, който бе и една от причините за прекратяването им през юли миналата година. Според анализатори стремежът на Турция да създаде своя военна база в окупираните територии и по този начин да си осигури постоянно военно присъствие на острова може още повече да затрудни усилията за разрешаване на десетилетния спор. ", "date": "2018.08.29", "title": "Турция иска военноморска база в Кипър"}
{"url": "http://www.cross.bg/kobrata-ringa-titla-1582641.html", "text": "/КРОСС/ Кубрат Пулев няма търпение да се завърне на ринга и да се бие за първи път от април 2017 година. Следващият съперник на Кобрата е братовчедът на Тайсън Фюри - Хюи, а сблъсъкът е на 27 октомври в \"Арена Армеец\" в София.Двамата боксьори ще спорят за правото да се бият за световната титла в тежка категория на версия IBF (Международна боксова федерация), която в момента е притежание на Антъни Джошуа. \"Фактът, че Хюи се нави да дойде в България, докато повечето отказаха да го сторят, говори много. Наясно съм, че той е много мотивиран, защото победата ще му даде шанс да се бие за световната титла. Но ще го посъветвам да спре да мечтае за това и да се подготви за истинска битка\", сподели българският боксьор пред изданието Boxing Scene.\"Вече съм навлязъл в режим \"чудовище\" и изгарям от жажда да се върна отново на професионалния ринг\", допълни Кобрата. ", "date": "2018.08.29", "title": "Кобрата се качва отново на ринга през октомври"}
{"url": "http://www.cross.bg/mladost-raiiona-avgyst-1582631.html", "text": "/КРОСС/ Върховният административен съд разреши окончатено, че няма пречки за строеж пред бл. 19 и 20 в столичня квартал \"Младост 1\", протестите срещу който свалиха предишния кмет на района Цвета Авджиева и доведоха до избора на отстранената днес по обвинение за подкуп Десислава Иванчева.\"Скъпи приятели, спомняте си, че на 15 август 2016 г. подадох оставка като кмет на район \"Младост\" заради възникналия казус със строежа в района на бл. 19 и бл. 20 в ж.к. \"Младост 1\". На 22 август 2016 г. под натиска от страна на ИК \"Зелен Младост\", тогавашният гл. архитект на района издава Заповед за спиране на строителната дейност. След няколко съдебни инстанции, в петък (24.08.18) Върховният административен съд окончателно постанови, че преустановяването на строежа е незаконосъобразно\", написа във Фейсбук Авджиева, която беше принудена от ГЕРБ да подаде оставка през август 2016 г. ", "date": "2018.08.29", "title": "Съдът пусна строежа, срещу който протестираше кметицата на \"Младост\""}
{"url": "http://www.cross.bg/otgovornost-vsichki-borisov-1582636.html", "text": "/КРОСС/ В началото на заседанието на кабинета днес премиерът Бойко Борисов изказа съболезнования към близките и роднините на загиналите в катастрофата край Своге в събота и благодарност към министрите и всички останали за добре свършената работа там.„Уверявам ви, че към никого няма да има закрила и пощада. Много ясно са отрегулирани всички процеси в държавата - има конкурси, строителен надзор и приемателни комисии, където всеки се подписва и носи отговорност. Всяко длъжностно лице, което не си е свършило работата ще бъде подведено и под съдебна отговорност и ще му бъде поискана и политическа отговорност\", каза Борисов.„Въпрос на дни е да завършат всички експертизи и призовавам и опозицията да изчака няколко дни, докато НСлС и прокуратурата завършат проверките. Мога да ги уверя, че както винаги, никога и никого не сме пожалили. Дотам, докъдето е вината, дотам ще се носи и отговорността\", каза още премиерът.", "date": "2018.08.29", "title": "Борисов за катастрофата край Своге: Към никого няма да има закрила и пощада "}
{"url": "http://www.cross.bg/pytin-frantziya-rysiya-1582630.html", "text": "/КРОСС/ Руският държавен глава Владимир Путин е поканен във Франция по случай тържествата за 100-годишнината от края на Първата световна война. Това съобщи Елисейският дворец, пише \"Взгляд\".Годишнината от приключването на \"Великата война\" се отбелязва на 11 ноември, уточни администрацията на френския президент, цитирана от ТАСС. На 10 август лидерите на Русия и на Франция разговаряха по телефона. През юли френският президент Еманюел Макрон посети финалния мач от световното по футбол в Русия, напомня електронният вестник.Кремъл още не е потвърдил участието на Путин в парижката проява, но заяви, че президентът на Русия разглежда възможността да посети Франция на 11 ноември, посочва \"Комсомолская правда\".Макрон изпрати покани за церемонията до лидерите на над 80 страни. \"Отслабването на управлението и демокрацията стана причина мирът, постигнат с толкова труд през 1918 г., да бъде разрушен през 30-те. Затова поех инициативата да поканя в Париж за церемонията на 11 ноември мнозина държавни и правителствени глави, които ще открият първия Парижки форум на мира\", заяви френският президент, цитиран в \"Комсомолская правда\".Президентът на САЩ Доналд Тръмп впрочем вече заяви, че се кани да посети Париж за юбилейните чествания, припомня \"Росийская газета\".По-рано този месец говорителят на Кремъл Дмитрий Песков заяви, че Путин не смята да участва в сесията на 73-ото Общо събрание на ООН, която започва в Ню Йорк на 18 септември, припомня \"Известия\".\"Президентът на Франция се обявява за тясно сътрудничество с Русия, а Владимир Путин търси предлог, за да му гостува\", обяснява руският политолог Иван Преображенски в статия за агенция Росбалт. ", "date": "2018.08.29", "title": "Макрон поканил Путин във Франция "}
{"url": "http://www.cross.bg/varna-ekip-prokyratyra-1582633.html", "text": "КРОСС/ На 27 август 2018 г. под прякото ръководство на екип от прокурори от Окръжната прокуратура във Варна служители на ОД на МВР задържаха за участие в корупционна схема инспектор от варненския затвор. Оказано е съдействие и от ръководството на затвора във Варна. Според събраните по делото доказателства той се е облагодетелствал финансово, за да извършва действия по служба, свързани с правното положение на лишени от свобода. Последните заплащали за предстоящите му действия чрез парични преводи към трето цивилно лице.На 28 август 2018 г. на инспектора като извършител и неговия съучастник  като помагач са повдигнати обвинения за престъпление по чл. 301, ал.1 от НК. С постановление на наблюдаващите прокурори те са задържани за срок до 72 часа, след което ще се внесе искане във Варненския окръжен съд за вземане на мерки за процесуална принуда.Разследването продължава. Заради фактическата и правната си сложност то е възложено на екип от следователи от Окръжния следствен отдел към Окръжната прокуратура във Варна.", "date": "2018.08.29", "title": "Уличиха в корупция инспектор от Варненския затвор, взимал пари от затворниците"}
{"url": "http://www.cross.bg/ruka-konsymatziya-ystanovili-1582635.html", "text": "/КРОСС/ Отравяне със суши стана причина жител на Южна Корея да загуби едната си ръка, пише New England Journal of Medicine.12 часа след консумация на рибния специалитет, лявата ръка на 71-годишния кореец силно се подула. Медиците са установили, че причината е бактериална инфекция с Vibrio Vulnificus, която се съдържа в суровата риба.Лекарите са направили дренаж на крайника и са предписали лечение с антибиотици. Приемът на лекарствата обаче не дал необходимия резултат и на 25-тия ден след хранителното отравяне медиците са установили некроза на тъканите. Единственият изход е бил ампутация на ръката под лакътя.Бактериите от типа Vibrio Vulnificus са способни да причинят смъртоносни заболявания. Най-често те попадат в човешкия организъм при консумация сурова риба и морски дарове или при контакт на открити рани с морска вода. ", "date": "2018.08.29", "title": "Кореец загуби лявата си ръка след отравяне със суши"}
{"url": "http://www.cross.bg/leva-postradalite-pochinalite-1582629.html", "text": "/КРОСС/ Агенцията за социално подпомагане ще отпусне еднократна помощ на близките на починалите и на пострадалите при катастрофа край Своге. Това обяви пред Нова телевизия  министърът на труда и социалната политика Бисер Петков.Сумата е 375 лева - максималната, предвидена от закона. Той подчерта, че потърпевшите от трагедията няма да бъдат принудени да чакат по гишета, за да получат средствата. Служители на агенцията ще ги посетят по домовете им. ", "date": "2018.08.29", "title": "Близките на починалите и на пострадалите при катастрофа край Своге ще получат еднократно 375 лева"}
{"url": "http://www.cross.bg/bozhankov-nyakoii-kategorichen-1582628.html", "text": "/КРОСС/ „Когато в политическата програма на една партия като приоритет е  записано строителството на пътища и магистрали и на тях постоянно загиват хора, няма как да не реагираме. Искаме истината и причините за катастрофата край Своге да излязат наяве\". Това каза зам.-председателят на ПГ на „БСП за България\" Георги Свиленски пред БТВ. Той добави, че след като МРРБ е сигнализирано 7 пъти, че на този път има проблем и там за една година има 10 катастрофи с десетки ранени, а министерството не прави нищо, това показва само едно - безхаберие и бездействие. „След като участъкът е гаранционен и има аварийна ситуация, се наема фирма и го ремонтира, ако това не се случи, трябва крайно решение - да се затвори пътят\", категоричен бе Свиленски.  Той попита дали 17 живота струват по-малко, отколкото ремонт на пътя. „Всеки един от министрите в това правителство трябва да си ходи, защото не си вършат работата. На този модел, в който са смесени политика, бизнесмени, фирми и местна власт, трябва да се сложи край\", категоричен бе Свиленски.Колегата му Явор Божанков допълни, че за всяка трагедия на ГЕРБ са им виновни един кръг лица - клошари, шофьори, машинисти. Но, когато в асфалта е вложен некачествен материал, някой е откраднал пари, а този някой не е шофьорът\", каза народният представител от ПГ на „ БСП за България\" Явор Божанков пред Нова. Той добави, че  тези пари са разделени на високо политическо ниво. „Отговорността трябва да се търси там. След като на пътя са констатирани нередности, държавата в лицето на АПИ, може да ги отстрани и е длъжна да го направи, а след това може да се съди с фирмата\", каза още Божанков. Народният представител коментира, че има много участъци по пътищата в страната, на които постоянно се случват трагедии и трябва да се потърси отговорност кой го е допуснал. „Всичко това, което се случва, е следствие на безотговорност и безнаказаността, която в момента се шири в цялата държава\", категоричен бе Божанков. Той заяви, че  когато някой от отговорните лица в държавата понесе наказателна отговорност, ще започнем да виждаме по-малко „лоши стопани\" и повече отговорно поведение.", "date": "2018.08.29", "title": "Георги Свиленски: Искаме истината и причините за катастрофата край Своге да излязат наяве  "}
{"url": "http://www.cross.bg/kategorichno-izlizat-sgradata-1582619.html", "text": "/КРОСС/  Работещите в Националния институт по метеорология и хидрология (НИМХ) излизат на протест. Те ще се съберат в 09:00 ч. пред сградата на Българската академия на науките (БАН) на бул. „Цар Освободител\", а в 09:30 ч. ще са пред сградата на Министерския съвет, където ще поставят отново исканията си за изваждане на института от структурата на академията. Това се казва в съобщение на протестния щаб, публикувано на сайта на института.„Решението ни е категорично - не желаем повече да сме част от БАН. Настояваме Правителството да вземе своето категорично решение за бъдещето на Националния институт по метеорология и хидрология. Безвремието за нас трябва да приключи, преди да е станало твърде късно\", пише още в съобщението.", "date": "2018.08.29", "title": "Работещите в НИМХ излизат на протест "}
{"url": "http://www.cross.bg/kresna-posoka-dulzhina-1582621.html", "text": "/КРОСС/ Агенция \"Пътна инфраструктура\" стартира обществените поръчки за определяне на изпълнител за проектиране и строителство на платното за София на автомагистрала \"Струма\", в участъка Кресна - Крупник. Това е платно в посока Кулата - София, което ще преминава източно от Кресненското дефиле по ново трасе. Дължината на отсечката е 23,6 км. Ще бъдат изградени 7 тунела, 21 виадукта, 4 пътни възела, 12 надлези и подлези.Индикативната стойност на поръчката е 875,3 млн. лв. без ДДС. Проектът се съфинансира от Кохезионния фонд на Европейския съюз и националния бюджет чрез ОП \"Транспорт и транспортна инфраструктура\" 2014-2020 г.Обществената поръчка е в две обособени позиции, тъй като участъкът е разделен на два лота, за да може на обекта да се работи едновременно и проектът да завърши в срока на оперативната програма - до 2023 г.В лот 3.2.1 - с дължина 13,2 км, е отсечката от лявото платно на автомагистралата от км 375+860 до км 389+100 и прилежащите пътни връзки. Габаритът на пътя е Г10.50 - с две ленти за движение с ширина 3.5 м, водещи ивици по 0.25 м и два банкета с ширина 1.5 м. При надлъжен наклон над 4% ще бъде направена и трета лента за товарните автомобили. Достъпът до трасето ще бъде осигурено през 3 пътни възли:Пътен възел \"Полето\" при км 379+470, който ще осигурява достъпа от посока Кулата до селата Брежани и Полето, както и включване в автомагистралата в посока София. Пътен възел \"Мечкул\" при км 384+230, който ще осигурява достъпа от посока Кулата до селата Мечкул и Брежани, както и включване в автомагистралата в посока София. Пътен възел \"Стара Кресна\" при км 387+620, който ще осигурява достъпа от посока Кулата до селата Стара Кресна, Ощава, както и включване в автомагистралата в посока София.В този участъка ще бъдат построени 3 тунела - \"Симитли\" /с дължина 211 м/, \"Ракитна\" /1 135 м/ и \"Стара Кресна\" /1 052 м/. Те ще бъдат с инсталации и системи за пожароизвестяване, вентилация, електроснабдяване, осветление, управление на движението и т. н. Ще бъдат изградени 10 виадукта с обща дължина 3,5 км, както и 3 броя надлези и подлези.Индикативната стойност на лот 3.2.1 e 444 796 305 лв. без ДДС.В лот 3.2.2 - с дължина 10,4 км, е участъкът от лявото платно на автомагистралата от км 389+100 до км 399+500. В този лот е включен и обходния път на Кресна, който е 5,5 км (от км 396+137 до км 401+691). Габаритът на пътя е Г10.50 - с две ленти за движение с ширина 3.5 м, водещи ивици по 0.25 м и два банкета с ширина 1.5 м. При надлъжен наклон над 4% е предвидена трета лента за товарните автомобили. При обходния път на Кресна ще бъде изградена площадка за краткотраен отдих, която ще бъде с електричество, вода и канализация. От площадката ще има и връзка с населеното място Кресна.В участъка ще бъдат изградени 4 тунела - \"Тисата\" /с дължина 171 м/, \"Света Неделя\" /1,3 км/, тунел \"Кресна 1\" /358 м/ и \"Кресна 2\" /230 м/. Те ще бъдат с инсталации и системи за пожароизвестяване, вентилация, електроснабдяване, осветление, управление на движението и т. н. В участъка ще има 11 виадукти с приблизителна дължина 5 км, както и 9 надлези и подлези. Чрез пътен възел \"Кресна\" - при км 401+640, ще се осигурява достъпа в посока Кулата, София, път I-1.Индикативната стойност за изпълнение на обществената поръчка за лот 3.2.2 е 430 525 209 лв. без ДДС.И на двата лота трафикът ще се регулира чрез Интелигентни транспортни системи и системи за наблюдение - пътни станции за засичане на трафика, за видеонаблюдение, метеорологично наблюдение и др.Срокът за изпълнение на всяка от обществените поръчки е 1556 дни и включва времето за проектиране и строителство.Кандидатите за проектиране и изграждане на лот 3.2.1 могат да подават офертите си до 17,30 ч. на 8 ноември 2018 г., а за лот 3.2.2 до 17,30 ч. на 15 ноември 2018 г. ", "date": "2018.08.29", "title": " АПИ пусна обществената поръчка за 900 млн. за участъка Кресна - Крупник "}
{"url": "http://www.cross.bg/yvrezhdaniya-kolan-purvata-1582618.html", "text": "/КРОСС/ Варовик в пътя убиец, е водещото заглавие на вестник Стандарт. Варовик или доломит е имало в асфалта на пътя убиец край Своге, където в събота при тежка катастрофа с автобус загинаха 17 души. Това са показали лабораторни тестове със солна киселина на проби, взети в неделя сутринта.Характерното за тези материали е, че имат склонност да се полират. Затова е недопустимо влагането им в асфалтовия слой, камо ли в неговата износваща част, заяви регионалният министър Николай Нанков. Според документите, подадени към пътната агенция обаче, пътят отговаря на изискванията.По темата продължава Телеграф, който пише на първата си страница: \"3 бона глоба за без колан в рейса\", пише на първата си страница Телеграф. 3 хиляди лева глоба да отнася превозвач, ако в автобуса му пътник няма как да си сложи колан, защото такъв няма. 300 лева пък да е санкцията за шофьора, допуснал возещите се да са необезопасени, а отделно превозното средство да се спира от движение, докато не се оборудва със системи за предпазване при инциденти. Това предвиждат предложения за спешни промени в Закона за автомобилните превози, отбелязва вестникът, който цитира заместник изпълнителния директор на Изпълнителна агенция \"Автомобилна администрация\" Дамян Войновски. С текста ще се въведе задължително ползване на колан в рейса, ако курсът е по-дълъг от 30 километра.Политическите коментари след катастрофата е избрал за водещ материал Дума. БСП иска оставката на правителството, обобщава левият вестник, който цитира думите на лидера на партията Корнелия Нинова, че \"корупцията вече убива\". Нинова вчера настоя премиерът Бойко Борисов да поеме отговорност за случилото се.Фирмите ще пълнят не един, а два фонда за хора с увреждания, научаваме от страниците на Сега, който коментира окончателния проект на закон за хората с увреждания, публикуван вчера за обществено обсъждане.  Той предвижда отпадане на специалната закрила от уволнение за служители с увреждания. Срещу това обаче се въвеждат нови тежки изисквания за бизнеса. Във всички фирми с 26 или повече служители ще има задължителна квота за хора с увреждания. При неизпълнението им,  работодателят ще заплаща ежемесечно компенсационна вноска в размер на 30% от минималната заплата на всяко незаето работно място за човек с трайно увреждане.Темата продължава 24 часа, който отбелязва, че \"Социални помощи ще заменят инвалидните добавки на 350 000 пенсионери\". Инвалидните добавки към пенсиите на над 350 000 души ще бъдат спрени от 1 януари догодина. Вместо това те ще получават месечна помощ от Агенцията за социално подпомагане, уточнява изданието.  ", "date": "2018.08.29", "title": "Преглед на печата на 29 август"}
{"url": "http://www.cross.bg/tazi-svoge-katastrofa-1582620.html", "text": "/КРОСС/ Протест на жителите на Своге ще се проведе тази вечер от 17 часа на мястото на автобусната катастрофа, при която загинаха 17 души, а 21 бяха ранени. Хората ще блокират натоварения участък, недоволни от лошото му състояние. Според тях, въпреки ремонта, извършен от \"Трейс груп\" преди две години, трасето е опасно, с лошо поставен асфалт и липса на сигурни предпазни съоръжения.Този път недоволството след поредната трагедия няма да трае три дни и ще доведе до позитивни резултати. Това заяви в предаването \"Преди всички\" представителката на протестиращите жители на Своге Лилия Георгиева.„Би трябвало един строител, един надзорник и един възложител да си поемат тази отговорност, а не да се крият и когато ги дават по новините, да са един наперени и със самочувствие, все едно не се е случила трагедия. Ние - жителите, искаме да знаем кой е виновен\".В случаи като трагедията край Своге вината се понася най-много от държавен служител на ниско ниво, а всъщност трябва да се търси на най-високо, заяви депутатът от БСП и член на транспортната комисия в НС Димитър Данчев.Социалистите поискаха оставката на правителството заради тежката катастрофа.„В публичното пространство се появиха всякакви експертизи, технически детайли, всякакъв род данни, за да изчезне от съзнанието ни фокусът върху най-важното - корупцията, от която се храни това управление - пътят да не е в експлоатация почти две години, след като е направен, да говорим за спестени качествени съставки за асфалтовото покритие, да има десетки жалби и сигнали и практически никаква адекватна реакция от нито една държавна институция. Фактите сочат, че АПИ е сигнализирана поне седем пъти, изпращали са писма, в които предупреждават, че участъкът е проблемен, че там има катастрофи, че има ранени и загинали хора. Тук излиза най-важният въпрос - какво е правила АПИ?. Писали са едни писма до фирмата - изпълнител и с това са смятали, че ангажиментът им е приключил...\".В предаването „Преди всички\" експертът по пътно строителство инж. Константин Жипонов коментира изнесените от МРРБ данни, че съдържанието на асфалта по отсечката е намалило сцеплението му, а фирмата-строител \"Трейс\" - Своге може да е фалшифицирала подадените данни. Според него обществените поръчки са от особено голямо значение, а държавната стратегия в пътното строителство предполага избиране на фирми-изпълнители, които дават най-ниска цена и това може да доведе до трагедии като автобусната катастрофа край Своге.„Тези, които са оферирали, те трябва да останат на тази цена, на която са оферирали, а, за да стигнат до нея, те просто трябва да редуцират изискванията и към материалите, и към тяхното количество\".Жипонов заяви, че има проблем и с надзора на такива поръчки.„Този стремеж към най-ниска цена се отнася не само за строителите, но и за надзора. Надзорът да има няколко обекта, за да може да си докара парите, т.е те работят на няколко обекта едновременно. Това влошава качеството на тази надзорна дейност и надзорникът няма как да си реализира неговата дейност по контрола на качеството на строителните работи\".Според него трябва да се възстанови строителната практиката от недалечното минало.„Да си има авторски надзор, да има ясна граница между проектанта и строителя, за да може проектантът независимо да си определя неговите изисквания, да одобрява и да приема това, което подлежи на тази дейност. Сега тази независимост е размина и практически я няма. Все повече и повече се неглижира\". ", "date": "2018.08.29", "title": "Жителите на Своге блокират мястото на автобусната катастрофа заради състоянието на пътя"}
{"url": "http://www.cross.bg/zandi-triliona-krediti-1582622.html", "text": "/КРОСС/ Дълговете на нефинансовите компании в САЩ могат да станат причина за следващата финансова криза, предупреждава Moody's Analytics в обзор, публикуван на 23 август. Главният икономист на Moody's Analytics Марк Занди обръща внимание на плашещата прилика между ипотечните кредити (subprime), които предизвикаха финансовата криза в САЩ през 2007-2008 година и последвалия глобален икономически спад, и сегашния пазар на рискови заеми (leveraged loans) и т.нар. \"облигации боклук\" (junk bonds).С Leveraged loans се обозначават заеми, които се дават на и без това задлъжнели нефинансови компании. По правило тези кредити се предоставят при плаващи лихви, обвързани с Libor, което означава, че лихвите растат с ръста на икономиката. Компаниите използват парите за финансиране на сливания и поглъщания, изплащане на дивиденти, купуване на собствени акции и рефинансиране на стари задължения.Това е най-сериозната заплаха за сегашния делови цикъл, коментира Занди.По данни на Moody's рисковите заеми са достигнали 1,4 трилиона долара, а заедно с „боклучените\" корпоративни облигации сумата достига 2,7 трилиона.Според Занди това е близо до нивата на ипотечните кредити от 2008 година, които са достигнали близо 3 трилиона долара и са довели да кризата. ", "date": "2018.08.29", "title": "Moody’s предупреждава за нова финансова криза в САЩ"}
{"url": "http://www.cross.bg/zheni-zhivota-sustoyanie-1582623.html", "text": "/КРОСС/ Остава опасността за живота на три от жените в \"Пирогов\", които пострадаха при трагичната автобусна катастрофа тази събота край Своге. Добрата новина е, че най-тежко пострадалите три жени са стабилизирани и влошаване в състоянието им не се наблюдава. Това информира на извънреден брифинг тази сутрин директорът на \"Пирогов\" проф. Асен Балтов.„Състоянието на трите жени, които са на апаратна вентилация, няма промяна, задържа се. Стабилни са, но не може да се каже, че са извън опасност за живота. Другите три жени, които са в по-добро състояние, предстоят им оперативни интервенции днес и утре и може би в петък ще имаме повече информация какво точно е направено. Колегите прецениха, че е по-добре първо да минат операциите и след това да се прецени дали другата седмица да бъдат изведени, защото следоперативно трябва да има едно добро обезболяване, особено след такава тежка травма. Хубаво е да бъдат наблюдавани. Трите жени, които са на апаратна вентилация, засега са в стабилно състояние и не се влошават, което е добре. Защото ако започне да се влошава динамиката, сърдечната дейност, се предприемат допълнителни мерки. Но за момента са в същото състояние, което е добре\", обясни проф. Балтов.Трима души - мъж и две жени, пострадали в катастрофата край Своге, все още са в реанимацията на столичната болница \"Св. Анна\". Остава опасността за една от жените, която вчера беше оперирана. Заради фрактура на шийка на бедрена кост на жената е извършена тотална смяна на ставата. Заради фрактура на горен край на раменна кост, ангажираща раменна става, е извършена репозиция и фиксация на фрактурата. Други трима пострадали при инцидента са стабилизирани и лечението им продължава в Клиника по хирургия и Клиника по ортопедия и травматология на болницата.Няма опасност за живота на двамата пострадали при трагичната катастрофа, които се лекуват във Военномедицинската академия. 62-годишната жена вече е преместена в Клиниката по гръдна хирургия на болницата, а състоянието ѝ е стабилно. 30-годишният мъж остава в реанимацията, отново в стабилно състояние. В следващите дни му предстоят серия от операции, информираха от лечебното заведение.", "date": "2018.08.29", "title": "След трагедията край Своге: Част от пострадалите все още са с опасност за живота "}
{"url": "http://www.cross.bg/pazardzhik-pochinal-mikrobys-1582625.html", "text": "/КРОСС/ Възрастен шофьор на микробус е катастрофирал и починал на място на едно от кръговите кръстовища в Пазарджик. Мъжът е загубил управлени в следствие на здравословен проблем. Няма  други жертви, съобщи говорителят на полицията Мирослав Стоянов и допълни:\"Рано сутринта има получен сигнал в Районното управление в Пазарджик за това, че микробус е спрял в островчето на кръгово движение, намиращо се в централната част на Пазарджик буквално в намиращия се там фонтан. Колегите незабавно са изпратили екипи на мястото. Оказало се е, че се касае за микробус, който е специализиран за транспортиране на хора с увреждания към едно сдружение в Пазарджишкото село Звъничево. Водачът е мъж от град Пазарджик на 74 години. Оказало се е, че той е починал, докато е управлява микробуса в резултат на здравословен проблем, а не в резултат на пътно-транспортно произшествие\".  ", "date": "2018.08.29", "title": "Микробус се вряза във фонтан в Пазарджик, шофьорът е починал "}
{"url": "http://www.cross.bg/maiikul-dzheksun-godina-1582624.html", "text": "/КРОСС/ Майкъл Джоузеф Джексън се ражда на 29 август 1958 година в град Гери, щата Индиана. Той е седмото от общо 9 деца. Има три сестри и петима братя. Баща им, който е стоманолеяр, още от малки подтиква всичките си деца да пеят.Братята му Джаки, Тито и Джърмейн сформират групата „The Jackson Brothers\". През 1964 г. Майкъл и Марлън се присъединяват към нея и я прекръстват на „The Jackson 5\", a още по-късно - на „The Jacksons\". В периода 1966-1968 г. често свирят в клубове и други нощни заведения.През 1968 г. подписват първия си договор с Motown Records и записват песните „I want you back\", „ABC\", „The Love You Save\" и „I'll Be There\". Успехът е зашеметяващ и всички те достигат до номер едно в класациите на Billboard Hot 100. Списание Rolling Stone нарича Майкъл Джексън гений с невероятна музикална дарба. През 1971 г. албумите им са най-купуваните в САЩ. Братята записват 4 албума, но към края на 1973 година продажбите намаляват и през 1975 г. те напускат Motown Records.През 1975 година подписват нов договор, този път със CBS Records (по-късно Sony Music Entertainment) и Epic Records. От 1976 до 1984 г. издават още 6 албума. През 1979 г. „The Jacksons\" бият всички рекорди с албума си „Triumph\".На 7-годишна възраст Джако става солист на състава, по-късно започва да пише много от хитовете на групата, на 11 години той вече е звезда, а на 20 решава да започне соло кариера.През 1979 година издава първият си соло албум „Off the wall\", от който се продават зашеметяващите 20 милиона копия. Същата година Майкъл си чупи носа по време на танци. Тогава прави и първата си пластична операция, която не минава успешно. След нея се оплаквал от проблеми с дишането и съответно последвали още няколко операции. Това е първата видима промяна в него. През 1982 г. излиза албумът „Thriller\". Той съдържа хитове като „Billie Jean\", „Beat it\", „The girl is mine\" и „Say, Say, Say\". Това е най-продаваният албум в историята на музиката за всички времена. С него Майкъл печели 8 награди „Грами\" и държи първите места в музикалните класации в продължение на почти година.Докато снима реклама на Pepsi през 1984 г. пиротехниката на снимачната площадка се запалва и косата на Майкъл пламва. Той получава изгаряния по главата втора степен и се налага да се подложи на специално лечение.През 1988 година излиза филма за живота на звездата \"Moonwalker\".Майкъл Джексън въвежда в музикалната индустрия така наречените short films, клипове-истории - каквито са Thriller, Bad, Remember the Time, You Rock My World, Ghosts и т.нЗапазена марка на Майкъл Джексън са т. нар. лунна походка, блестящата ръкавица, черните обувки, комбинирани с бели чорапи, маската на лицето, която носи през последните години от живота си и разбира се имението Невърленд.През 90-те години на миналия век Кралят на попа е обвинен в педофилия. Повдигнати са му обвинения в сексуално посегателство срещу 13-годишно момче. По-късно е оправдан. За никого обаче не остана тайна, че той сключва извънсъдебно споразумение със семейството на момчето за 23 милиона долара.Вследствие на стреса обаче, Майкъл започва да взима болкоуспокояващи, към които се пристрастява. Това значително влошава здравето му.Животът му е свързан с много противоречиви и странни събития. Той е женен два пъти и има 3 деца - една дъщеря и двама сина - Парис Джексън, Принс Майкъл Джуниър, Принц Майкъл Джексън II. Майкъл е един от малцината, които са включени в Рокендрол залата на славата два пъти. Той е вписан в книгата на световните рекорди на Гинес - общо с 15 награди „Грами\" и 17 номер едно сингли. През юли 2009 г. в Англия е планирано турне с 50 негови концерта, за които билетите са разпродадени. Майкъл Джаксън умира само седмици преди началото на турнето, на 25 юни 2009 г., на 50-годишна възраст, от свръхдоза пропофол в комбинация със седативи. Личният му лекар д-р Конрад Мъри е признат за виновен в непредумишлено убийство и осъден на четири години затвор.Въпреки това и до ден-днешен смъртта му е обвита в мистерия.Майкъл Джексън е един от най-великите артисти на всички времена, музикален феномен, който завинаги ще остане в сърцата на милиони хора по света.\n\t\t\t\t\t ", "date": "2018.08.29", "title": "Майкъл Джексън днес щеше да навърши 60 (видео) "}
{"url": "http://www.cross.bg/ezik-bulgarski-gimnaziya-1582626.html", "text": "/КРОСС/ Кметът Димитър Николов връчи националните дипломи на четирима бургаски отличници. Христо Добрев и Мария Андреева от ППМГ \"Н. Обрешков\", Клементина Маджарова и Дима Вичева от НЕГ \"Гьоте\" получиха специалните сертификати, които се издават от Министерството на науката и образованието за постигнат пълен отличен успех по време на целия курс на обучение.Връчването на дипломите се състоя в голямата заседателна зала на Община Бургас. На нея присъстваха още зам.-кметът Йорданка Ананиева и директорите на двете бургаски гимназии - Надежда Радева от НЕГ \"Гьоте\" и Красимир Стоянов от ППМГ \"Н. Обрешков\".\"Първо ви пожелавам да сте живи и здрави, за да може да радвате вашите родители и близки с успехите си. Да успеете да реализирате мечтите си в живота. Със сигурност това, което сте научили в бургаските училища, ще ви помогне, защото нивото на образованието в нашия град е изключително добро и то дава добра база нашите деца до бъдат приемани в добри университети навсякъде по света\", каза при връчването на сертификатите Димитър Николов.Възпитаникът на Математическата гимназия Христо Добрев е постигнал пълно отличие през цялото си обучение. Има пълни шестици на матурите по български език и литература, математика и физика. Спечелил е и първо място на Националното състезание по физика.Мария Андреева от Математическата гимназия също е била пълен отличник през годините. През учебната 2016 - 2017-та печели трето място в Националната олимпиада по български език. Осем поредни години е първенец на Областния кръг на олимпиадата по български език и литература. За отлично представяне получава оценка 5,85 от Националната олимпиада по история през учебната 2017/2018 година.През цялото си обучение в Немската езикова гимназия пълен отличник е Клементина Маджарова. Участва постоянно в олимпиади и състезания по немски език, посещава клуб \"Млад преводач\", както и клуб по български език и литература. Печели веднъж и Националната олимпиада по немски език. В бъдеще ще учи медицина в Германия.Дима Вичева също е отличник на Немската гимназия в Бургас. Състезава се в баскетболния отбор на училището, свири на пиано. Участва в олимпиади по немски език. Плановете ѝ са свързани с изучаването на медицина в Германия.  ", "date": "2018.08.29", "title": "Кметът на Бургас връчи национални дипломи на четирима пълни отличници"}
{"url": "http://www.cross.bg/ivancheva-kmet-otstraneniya-1582627.html", "text": "/КРОСС/ Специализираният наказателен съд ще разгледа молба за изменение на мярката на отстранения кмет на столичния район „Младост\" Десислава Иванчева.Защитата на Иванчева ще настоява за по-лека мярка от „задържане под стража\". Апелативният спецсъд отказа да освободи от следствения арест Биляна Петрова - заместничка на отстранения кмет на „Младост\".Защитата ѝ настоя за пореден път за определяне на по-лека мярка за неотклонение заради влошеното ѝ здраве, но магистратите отново приеха, че няма пречка тя да се лекува в затворническата болница.Двете с Иванчева  са обвиняеми заедно с бившия кмет на квартала от ГЕРБ Петко Дюлгеров за подкуп в особено големи размери, поискан от строителния предприемач Александър Ваклин. ", "date": "2018.08.29", "title": "Спецсъдът гледа мярката за неотклонение на Десислава Иванчева "}
{"url": "http://www.cross.bg/tyrovo-rysiya-bulgariya-1582610.html", "text": "/КРОСС/ Над 130 руски деца, дошли на почивка в България, бяха превозени до страната си без никакво забавяне след намесата на Министерството на туризма на България, Федералната агенция по туризъм на Русия, посолството на България в Москва и Генералното консулство на Русия във Варна. Това стана възможно след разговор между министър Николина Ангелкова и ръководителя на руския туризъм Олег Сафонов, които са в непрекъснат диалог, съобщиха от пресцентъра на Министерството на туризма.Това се случва, след като по-рано беше съобщено, че около 1000 руски туристи са се оказали пленници в България след приключване на ваканцията им. Те трябвало да бъдат извозени до 9 септември с полети на българска авиокомпания, но заради прекратяване на взаимоотношенията между руския туроператор \"Турово\" и българската фирма \"Ной Травел\" техните вече платени самолетни билети се оказали невалидни.Обратният полет на децата бе поет от \"Ной Травел\"- консолидатор на полети, който е с регистрация в България. Веднага след като българската страна бе информирана за ситуацията, със съдействието на министър Ангелкова и Олег Сафонов бяха проведени няколко срещи - с българското посолство в Москва и във Федералната агенция по туризъм на Русия, както и в Генералното консулство на Русия във Варна. У нас остава група от още 24 деца, за които е поет ангажимент да бъдат превозени на 31 август, когато изтича почивката им, се казва още в съобщението на министерството.Проблемът възникна, след като руският туроператор \"Турово\", който е продавал самолетни билети на организирани и индивидуални пътници, внезапно изпада в невъзможност да осигури полета за връщане, независимо че билетите им са били платени. Според информация от \"Турово\" у нас има още руски граждани, за които е в сила казусът с обратния полет. Данните, давани от руския туроператор, показват, че голяма част от тези хора не са организирани туристи с туристически пакети, а са купили само самолетни билети от \"Турово\".В съобщение на Федералната агенция по туризъм на Русия се казва:\"Към днешния ден \"Турово\" не е предоставила на Росстуризъм информация какво количество билети са реализирани от нея за самостоятелни туристи и каква е бройката на хората с пакетни турове. Ако билетът е бил продаден като част от общ туристически продукт, отговорността пред туристите за превоза носи туроператорът, направил тура чрез \"Турово\".Ако пътникът е купувал билетите самостоятелно, отговорността носи тази компания, която е получила парите и го е информирала, че билетът е резервиран и платен\", уточняват от Федералната агенция по туризъм на Русия.На последната среща в консулството във Варна са били разгледани варианти за споразумение между двата контрагента, а собственичката на \"Турово\" е заявила, че ще търси начини руските граждани да бъдат превозени. За срещата има протокол, подписан от всички страни, уточниха още от ведомството на Ангелкова. ", "date": "2018.08.29", "title": "130 русначета са извозени по спешност със самолет от България "}
{"url": "http://www.cross.bg/gradysa-predimno-ymeren-1582612.html", "text": "/КРОСС/ Атмосферното налягане слабо ще се повиши и ще бъде малко по-високо от средното за август. През нощта ще преобладава ясно и почти тихо време. Утре ще бъде предимно слънчево. Ще духа слаб, в Източна България - до умерен вятър от север-североизток. Максималните температури слабо ще се повишат и ще бъдат предимно между 26 и 31 градуса. По Черноморието ще бъде предимно слънчево и топло. Ще духа до умерен североизточен вятър. Максималните температури ще бъдат между 28 и 31 градуса, а температурата на морската вода - 26-27 градуса. Вълнението на морето ще бъде 2-3 бала.В планините ще бъде предимно слънчево. След обяд на места в масивите Западна и Централна България ще се развива купеста и купесто-дъждовна облачност и краткотрайно ще превали. Ще духа умерен до силен североизточен вятър. Максималната температура на височина 1200 м ще бъде около 21 градуса, на 2000 м - около 15 градуса.", "date": "2018.08.29", "title": "Слънчева и топла сряда "}
{"url": "http://www.cross.bg/smurt-obvinen-prichinyavane-1582614.html", "text": "/КРОСС/ Шофьорът на автобуса, катастрофирал край Своге на 25 август, се изправя пред Софийски окръжен съд. Григор Григоров е обвинен за причиняване на смърт по непредпазливост на 17 души.Във вторник сутринта Григоров беше изписан от болница „Царица Йоанна - ИСУЛ\", откъдето е откаран в ареста на Националната следствена служба. Очаква се днес той да бъде изправен пред Софийския окръжен съд по искането на прокуратурата да бъде задържан за постоянно под стража.Григоров е обвинен за причиняване на смърт по непредпазливост на 17 души и нанасяне на телесни повреди на други 21 ранени. Според прокуратурата, една от причините за тежкия инцидент е, че той шофирал с 13 км/ч повече от разрешената за участъка скорост. Другата линия, по която работят разследващите, е състоянието на самия път.", "date": "2018.08.29", "title": "Шофьорът на автобуса-убиец се изправя пред съда "}
{"url": "http://www.cross.bg/samolet-intzident-niva-1582613.html", "text": "/КРОСС/ Пореден инцидент със селскостопански самолет. Машината кацнала в слънчогледова нива на метри от железопътен прелез до град Брусарци, Област Монтана, съобщи Нова телевизия.Инцидентът станал вчера около обяд, когато самолетът закачил жици на далекопровод, при което се е счупила част от опашката му. Пилотът успял да овладее машината и след три километра се приземил аварийно в слънчогледова нива.Заради скъсаните жици няколко населени места в региона останаха без ток.Полицията разследва случая. Образувано е и досъдебно производство. Тепърва ще се изяснява дали машината е била технически изправна и има ли грешка на пилота.Това е поредният инцидент с паднало летателно средства за последния месец. Малък самолет падна край Шумен, а пилотът почина в болница. Друг малък самолет падна край Балчик, пилотът също загина.Имаше и инцидент с военен хеликоптер. ", "date": "2018.08.29", "title": "Нов инцидент с малък самолет, няколко села са без ток "}
{"url": "http://www.cross.bg/voenni-rysiya-flot-1582611.html", "text": "/КРОСС/ Те ще се проведат от 11 до 15 септември, обяви министърът на отбраната Сергей Шойгу. Около 300 хил. военнослужещи и над 1000 летателни апарата (самолети, вертолети и безпилотни устройства) ще участват в маневрите \"Изток-2018\". Според министъра Русия не е провеждала толкова големи военни учения от 1981 г., когато \"Запад-81\" събраха армиите и флота на Съветския съюз и страните от Варшавския договор. Ученията ще са на почти всички полигони на два военни окръга - Централния и Източния. В тях ще участват Въздушнодесантните войски, Северният флот и Тихоокеанският флот.", "date": "2018.08.29", "title": "Русия ще проведе най-големите си военни учения от 1981 г."}
{"url": "http://www.cross.bg/septemvri-izpit-zrelosten-1582617.html", "text": "/КРОСС/ Днес е вторият държавен зрелостен изпит по предмет по избор от сесията август - септември. На нея се явяват получилите слаби оценки или неуспелите да се явят на сесията през май.Вариантът ще бъде изтеглен рано сутринта в образователното министерство и ще важи за всичките 13 предмета, от които зрелостниците избират един. След 16.30 часа днес на сайта на ведомството ще бъдат публикувани тестовете по различните предмети с ключ с верните отговори, а резултатите ще са готови до 10 септември.Вчера беше държавният зрелостен изпит по български език и литература, на който се падна темата за „Добротата и самотата\" в разказа \"Серафим\" на Йордан Йовков, а в периода 30 август - 5 септември ще се проведат държавните зрелостни изпити по желание от есенната сесия.", "date": "2018.08.29", "title": "Провежда се вторият държавен зрелостен изпит по предмет по избор "}
{"url": "http://www.cross.bg/rezhisyor-venetziya-kinofestival-1582615.html", "text": "/КРОСС/ Във Венеция се открива 75-тото издание на най-стария кинофестивал в света, който ще продължи до 8 септември, предадоха световните агенции.Председател на журито тази година ще бъде мексиканският режисьор Гийермо дел Торо.Фестивалът ще бъде открит с прожекция на филма \"Първият човек\" на американския режисьор Деймиън Шазел. Главната роля в биографичната продукция за Нийл Армстронг - първият човек, стъпил на Луната, е поверена на канадския актьор Райън Гослинг. В основната конкурсна програма на фестивала са включени 21 филма. Британската актриса Ванеса Редгрейв и канадският режисьор Дейвид Кроненбърг ще бъдат почетени с награда \"Златен лъв\" за цялостно творчество.Най-очакваната знаменитост на червения килим е колоритната американска певица Лейди Гага. Тя играе главната роля в режисьорския дебют на актьора Брадли Купър с римейка на класиката \"Роди се звезда\".Кинофестът ще бъде закрит с още една биографична лента \"Driven\" (Задвижен) на британския режисьор Ник Хам за възхода и падението на американския автомобилен конструктор Джон Делориън.Първият кинофестивал във Венеция е през август 1932 година, припомнят агенциите. ", "date": "2018.08.29", "title": "Открива се 75-тото издание на Международния кинофестивал във Венеция "}
{"url": "http://www.cross.bg/google-twitter-vnimavat-1582616.html", "text": "/КРОСС/ Президентът на САЩ Доналд Тръмп предупреди компаниите Google, Facebook и Twitter да внимават.Преди това той ги обвини в политическа пристрастност и цензура, без да приведе доказателства, предаде Ройтерс.\"Мисля, че това, което Google и други правят, ако погледнете какво става с Twitter, ако погледнете какво става с Facebook, по-добре да внимават, защото не може да причиняваш това на хората\", каза той в изказване в Белия дом.\"Затова смятам, че Google, Twitter и Facebook нагазват в много, много опасна територия и трябва да внимават. Не е честно спрямо големи групи от населението\", добави Тръмп. ", "date": "2018.08.29", "title": "Тръмп: Google, Facebook и Twitter да внимават "}
{"url": "http://www.cross.bg/zagora-stara-vlak-1582605.html", "text": "/КРОСС/ 60-годишен шофьор загина днес следобед на жп прелез в Старозагорско, блъснат от 2 влака. Инцидентът е станал около 17,15 часа на между гарите \"Калояновец\" и \"Михайлово\", по-близо до Михайлово.При спуснати бариери на редовно задействана прелезна сигнализация автомобилът е тръгнал да преминава. В този момент е минавал бързият влак от Бургас за София, който е ударил колата. Впоследствие по другата линия е вървял влак от Стара Загора за Пловдив, който също я е блъснал. Влаковете са се движели успоредно един след друг в една посока, съобщиха от БДЖ.Движението в участъка бе временно спряно, извършват се огледи на място. Освен тези влакове, са засегнати и още два пътнически - единият от Зимница за Пловдив, а другият от Пловдив за Стара Загора. За тях е осигурен превоз с автобуси между Стара Загора и Чирпан. Бързият влак Бургас-София ще престоява в гара \"Меричлери\".По първоначална информация само водачът е пътувал в колата.Колата е била с газова уредба. Има изтичане на газ от нея и в момента към мястото пътуват пожарникари от Стара Загора, съобщи \"24 часа\". ", "date": "2018.08.29", "title": "Шофьор загина на жп прелез, пометен от 2 влака"}
{"url": "http://www.cross.bg/chasa-sofiyaot-provede-1582609.html", "text": "/КРОСС/ София.От 10.00 часа Министерският съвет ще проведе редовно правителствено заседание.***София.От 7.30 часа пред централния вход на УМБАЛСМ „Н.И. Пирогов\" ще бъде даден брифинг с актуална информация за състоянието на настанените в болничното заведение пострадали от катастрофата край Своге.***София.От 9.00 часа пред сградата на БАН (бул. „Цар Освободител\") работещите в Националния институт по метеорология и хидрология (НИМХ) ще излязат на протест. В 9.30 часа пред сградата на Министерския съвет протестиращите ще поставят отново исканията си за извеждане на НИМХ от БАН.***София.От 10.30 часа в Специализирания наказателен съд ще се проведе заседание за разглеждане на молба за изменение на мярка за неотклонение от „Задържане под стража\" в по-лека по отношение на подсъдимата Десислава Иванчева.***София.В 7.10 часа в зала 5 на Министерството на образованието и науката ще бъде изтеглен изпитният вариант за втория държавен зрелостен изпит по предмет по избор. Вариантът ще важи за всички предмети. Изпитът ще започне в 8.00 часа. След 16.30 часа на сайта на Министерството ще бъдат публикувани тестовете по различните предмети с ключ с верните отговори.***София.От 10.30 часа в залата на бул. „Витоша\" 18 (централата на ДСБ), експерти от екипа на Управленска алтернатива на Демократична България ще дадат пресконференция, на която ще представят екшън план за устойчиво управление на информационните ресурси в държавната администрация.***София.От 11.00 часа в Националния пресклуб на БТА ще се проведе пресконференция на Сдружение „Граждани за устойчиво развитие\" за спиране на търга за ЛОТ 3.2 от автомагистрала „Струма\" в Кресненското дефиле.***София.От 12.00 часа в зала 1 на Столична община пресконференция ще дадат кметът на София Йорданка Фандъкова и председателят на Столичния общински съвет и председател на Фондация „София - Европейска столица на спорта\" Елен Герджиков. По време на събитието ще бъде обявено запазването на титлата „Европейска столица на спорта\" и Програмата от спортни прояви на Фондацията за 2019 г.***София.От 12.00 часа в Заседателна зала на БТА ще се проведе пресконференция по повод организирането на XIV Световна среща на българските медии.***София.От 12.00 часа пред Министерството на земеделието, храните и горите ще се проведе основната демонстрация от изданието на Фермерския фестивал. Пъдпъдъчите яйца са темата на изданието.***София.От 13.00 часа в централата на ПП АБВ (ул. „Врабча\" 23) ръководството на партията ще даде пресконференция. В нея ще участват основателят на АБВ и президент на България (2002-2012) Георги Първанов, председателят на АБВ-младежи за София Пламена Заячка и председателят на политическата сила Румен Петков. На събитието ще бъде изразена позиция по взаимоотношенията между България и Македония.***Благоевград.От 18.00 часа в градската художествена галерия ще бъде представена изложбата „Идентичност между символика и цветове\".***Варна.От 9.00 часа на плаж „Камчия\" пред клуб-ресторант „Кристал\" ще бъде открити VII-те Летни универскитетски спортни игри.***Варна.От 11.00 часа на бул. „В. Левски\", в южното платно на бул. „В. Левски\" срещу ул. „Дубровник\", ще се състои официална церемония „Първа копка\" за успешен старт на строително-монтажните работи на обект \"Реконструкция на улична мрежа по трасето на бул. \"Васил Левски\" в участъка от ул. \"Подвис\" до бул. \"8-ми Приморски полк\" в т.ч. велоалея, изпълняване на мероприятия за подобряване на достъпната среда и ремонт на автомобилни и пешеходни подлези\" по проект „Интегриран градски транспорт на Варна - втора фаза\".***Велико Търново.От 09.00 часа в Спортен център „Хемус\" започва Държавно първенство по тенис за мъже н жени - официално откриване.***Велико Търново.От 10.00 часа в Читалище „Надежда - 1869\" ще се проведе Творческо ателие „Красотата на фолклора\" с Райчо Димитров.***Велико Търново.От 10.30 часа в пресклуба на БТА ще се състои пресконференцията на Бюрото по труда.***Велико Търново.От 11.00 часа в пресклуба на БТА ще се състои пресконференция на фотографа Найден Найденов във връзка с предстоящата изложба \"Хората на Европа\". Найден Найденов е дългогодишен фотограф на БТА, в. Борба, в. Янтра Днес и други медии. Живее в България и във Франция.***Велико Търново.От 13.00 часа в Читалище „Надежда - 1869\" започва инициативата „В помощ на библиотекаря\" - кампания за ученици от 5 до 8 клас.***Велико Търново.От 20.00 часа на Сцена „Арт лято\" до ХГ „Борис Денев\" започва „Моята вдъхновяваща история - Vol. 2\". ", "date": "2018.08.29", "title": "Предстоящи  събития в страната  на 29 август"}
{"url": "http://www.cross.bg/suoruzhenie-opasnoto-padna-1582637.html", "text": "/КРОСС/ Дете падна от катерушка в столичния квартал „Гоце Делчев\" и нарани главата си. Сигнал за опасното съоръжение е бил подаден още през 2016 г. Вече две години обаче ремонт не е направен, съобщава NOVAОще преди 2 години бях подала жалба през виртуалното деловодство на Столичната община, в което имам писмено обещание от заместник-кмета Милица Генчева, че тези съоръжения поетапно ще бъдат ремонтирани\", разказа майката на пострадалото дете.Тя допълни още, че децата няма къде да играят, защото вече всички площадки в района са със счупени и ръждясали катерушки.„Площадката ще бъде ремонтирана в максимално кратък срок и съоръженията ще бъдат заменени\", каза Антоний Кръстев, заместник-кмет на район „Триадица\".\"Голяма част от съоръженията в този квартал са стари и са много на брой. Нужни са доста средства и време за подмяната им. Наистина има пропуск и не сме премахнали опасното съоръжение\", каза Стоянка Гигова, еколог на район „Триадица\".Майката на детето смята да търси правата си в съда.", "date": "2018.08.29", "title": "Дете падна от опасна катерушка "}
{"url": "http://www.cross.bg/nasa-godina-kylin-1582634.html", "text": "/КРОСС/ За първи път от 1968 година американец, избран от НАСА да получи подготовка за космически полети, се отказа от обучение, съобщиха от американската космическа агенция.През юни 2017 година от над 18 хиляди кандидати НАСА селектира 12 души (пет жени и седем мъже), които да преминат подготовка за бъдещи космически полети.Един от щастливците, 35-годишният Роб Кулин, обаче е взел решение от 31 август да прекрати обучението си. Официалните мотиви са „лични причини\" като повече подробности не се съобщават.От НАСА заявиха, че нямат намерение да привличат нов кандидат на мястото на напусналия Кулин и обучението ще продължат 11 курсанти.Това е първи случай от далечната 1968 година бъдещ астронавт да напуска тренировъчната програма на НАСА.Кулин, който е роден в щата Аляска, три пъти е кандидатствал за астронавт, преди да бъде одобрен през миналата година. Преди това той е работил като инженер за компанията SpaceX. ", "date": "2018.08.29", "title": "Американски астронавт се отказа от подготовка в НАСА"}
{"url": "http://www.cross.bg/tympalov-reiizi-sozopol-1582640.html", "text": "/КРОСС/ От 15 август аквапаркът в Равадиново „Нептун\" е в списъка на НАП на търговски обекти, които подлежат на запечатване като принудителна административна мярка, заради неиздаване на касови бележки и де факто кражби на ДДС, пиши в материала си разследващия сайт Но политически чадър спря фактическото затваряне до 27.08.18г.  Данъчните са забранили като незаконна дейността на всички около 15 обекта в комплекса: входовете, фреш бара, водния бар, детския бар, бара на пързалката, бар басейна, сладоледената къща, заведенията за пица, дюнери, ресторанта за палачинки, както и касата за фотографските услуги. „Тежко и масово погазване на данъчното законодателство, граничи с откровена демонстрация изобщо срещу реда в държавата\", споделиха финансови инспектори, които за пръв път стават свидетели на такъв безпрецедентен по своята мащабност акт на нарушение. Запечатване е оповестено и за общинския паркинг в Созопол за същите нарушения.Фирмата, която държи аквапарка се казва „П и К Груп Созопол ЕООД„. Сега тя е собственост на Константин Тумпалов и се управлява от него еднолично. Фирмата притежава и  земята под парка. Както земята, така и целият аквапарк са заложени в Българо Американска Кредитна Банка (БАКБ) на Цветелина Бориславова, бивша спътница в живота на премиера Борисов, тъй като атракционът е финансиран с кредит от банката за 14 милиона лева.Проследяването на бизнес връзките на собствениците води към кмета на Созопол Панайот Рейзи и Георги Тумпалов, известен също като„Равадиновския барон\" заради кичозния замък, построен незаконно върху земя с устройствен статут „за животновъдна ферма\".В замъка на Тумпалов също не се издават касови бележки, показа разследване на „Господари на ефира\" през 2016 г. А и няма как, защото обектът е построен незаконно върху земя с непроменен статут. Тумпалов обаче се радва на особено обгрижване от властта, както се вижда на снимката, на която данъчният нарушител е в компанията на министъра на туризма Ангелкова.Константин Георгиев Тумпалов е син на Георги Тумпалов и се явява съдружник с дъщерята на Панайот Рейзи - Петя Панайотова Рейзи, във фирма със сходно име - „К и П Груп\".По морето се знае, че буквата „П\"  в „П и К Груп Созопол\", фирмата-собственик на аквапарка, е съкращение от имената на Константин и Петя, или самия Панайот, въпреки, че той не фигурира формално в нея като съсобственик.Георги Тумпалов се прослави в медиите като борец и бивш представител на силовата групировка ВИС 2 по Южното Черноморие. За определен период от време попадна под ударите на Комисията „Кушлев\" и беше обвинен в рекет и изнудване.Кметът на Созопол Панайот Рейзи неведнъж е попадал в скандали, като този с незаконен отстрел на кошута, която цинично каза, че е намерил случайно докато е берял гъби. Престъплението бе замазано от властта и от услужливата прокуратура. Рейзи се прочу и с опитите да се застрои защитената местност „Алепу\".Сега фактът, че дори от общинския паркинг в Созопол се краде ДДС и най-вероятно всичките приходи, е многозначителна оценка за методите на неговото управление на морския град.Въпреки криминалните теми, Рейзи е любим кмет на ГЕРБ, а партията го издига неизменно за градоначалник на една от най-богатите морски общини мандат след мандат, по примера и на другите си верни морски кметове.Твърде илюстративна и красноречива е също така ситуацията, в която фирма, свързана едновременно с местната власт и с мутрите, краде ДДС от данъкоплатците, за да изплаща заем на една от банките, свързани с централната власт.    ", "date": "2018.08.29", "title": "Панайот Рейзи и Георги Тумпалов в дълга серия от закононарушения"}
{"url": "http://www.cross.bg/iioan-irod-glavata-1582602.html", "text": "/КРОСС/ Днес е един от шестте дни в годината, когато църквата почита свети Йоан Кръстител - на този ден е отсечена главата на светеца. Народът ни нарича 29 август Секновение, защото денят сече лятото. На Секновение водата и времето започват да застудяват, затова никой не бива да се къпе в реките. Спазва се строг пост, забранено е  дори червеното вино, заради пролятата кръв на Кръстителя. Не се ядат и червени плодове и зеленчуци. Вярва се, че на този лош ден дори змиите и гущерите се прибират в своите леговища. На \"тежкия празник\" не трябва да се работи, не бива и да се започва нищо ново.  Когато бил на 30 години, св. Йоан Предтеча се явил между юдеите, за да ги приготви да приемат Месията - Христа. Възвестявайки им явяването на Спасителя и приближаването на Царството Божие, Йоан ги убеждавал да се приготвят за тая велика радост чрез покаяния за греховете си и изправяне на живота си. Множество люде идвали при Йоан и приемали от него покайно кръщение. Някои от тях така го почитали, че мислели да виждат в него Самия очакван Месия - Христос.След кръщението на Иисус Христос Йоан продължавал да учи народа и близо до Енон кръщавал идващите при него, като свидетелствал за Христа, че Той е Син Божи, слязъл от небето. Като проповядвал покаяние, изобличавал беззаконията и пороците, Йоан не се боял да говори строгата правда дори и тогава, когато могъл за туй да се подложи на опасност. Цар Ирод, син на оня, който убил витлеемските младенци, се развел с жена си и се оженил за Иродиада, жена на брат му Филип. Понеже това се забранявало от Мойсеевия закон, Йоан казал на царя: \"Не ти прилича да имаш жената на брата си!\". Разгневеният Ирод заповядал да затворят Йоан в тъмница. Иродиада още повече от царя ненавиждала Йоан и искала неговата смърт. Но Ирод се побоял да го убие, понеже знаел, че той е честен човек, когото целият народ уважавал и почитал за пророк.Скоро след затварянето на Йоан Ирод празнувал рождения си ден и направил голямо угощение на велможите и началниците галилейски. На тоя празник Иродиадината дъщеря играла и така се понравила на царя, че той във възторг се заклел да й даде каквото пожелае - дори и половината си царство. Девойката не знаела какво да иска. Тя се посъветвала с майка си, която я подучила да поиска главата на Йоан Кръстител. Дъщерята дошла при царя и му казала: \"Искам още сега да ми дадеш на блюдо главата на Йоан Кръстител!\". Ирод се натъжил твърде много, но поради клетвата не се решил да й откаже и пратил в тъмницата да отсекат главата на Йоан. Донесли на блюдо главата на великия пророк, дали я на девойката, а тя я занесла на майка си, която от злоба избола с игла езика на Йоан.Йоановите ученици погребали тялото на светия си учител в Севастия, а Иродиада скрила главата му в Иродовия дворец. Съвестта, вероятно, мъчела Ирод, защото, когато до него дошли слухове за чудесата, извършвани от Спасителя, той казал: \"Това е непременно Йоан Кръстител, възкръснал от мъртвите, и затова чудеса се вършат от него.\" Мнозина казвали: \"Това е Илия\"; други \"Някои от пророците\"; но Ирод все повтарял: \"Това е Йоан, комуто аз отсякох главата! Той е възкръснал от мъртвите\". Бедствия поразили Ирод, войската му била разбита от арабския цар Арета, баща на първата му жена. Той самият бил изпратен на заточение от римския император. И юдеите смятали тия бедствия като справедливо наказание за убиването на великия пророк. Главата на св. Йоан Предтеча била взета от жената на Хуза, домоуправителя на Ирод, една от ония жени, които вярно служели на Господа по време на Неговия земен живот. За да спаси от поругание светата глава на Предтеча, тя я вложила в съд и я скрила на Елеонската планина. След известно време главата била намерена там от един свет мъж, който отново я скрил пред смъртта си. Намерена по времето на Константин Велики, тя била пренесена и скрита в една пещера до гр. Емеса. През V в. била пренесена в Халкидон, а по-късно - в Цариград и оттам - в Комана.Отец Йордан ВАСИЛЕВ", "date": "2018.08.29", "title": "Отсичане главата на св. Йоан Предтеча и Кръстител (строг пост)"}
{"url": "http://www.cross.bg/ako-a-e-yspehut-v-zhivota-1582606.html", "text": "/КРОСС/ Ако A е успехът в живота, то тогава A е равно на x + y + z, където x е работата, y е забавлението, а z е да си държиш устата затворенаАлберт Айнщайн", "date": "2018.08.29", "title": "Ако A е успехът в живота"}
{"url": "http://www.cross.bg/slaga-zavladyavat-nachelo-1582604.html", "text": "/КРОСС/ 587 г. пр.н.е. - Навуходоносор II разрушава Соломоновия храм.70 г. - Император Тит разрушава Втория храм.135 г. - Легионите под командването на император Адриан и предводителството на Юлий Север превземат крепостта Бейтар, с което се слага край на Втората юдейско-римска война.1521 г. - Османските турци завладяват Белград.1526 г. - Османската армия, начело със султан Сюлейман Великолепни, разбива унгарците при Мохач.1541 г. - Османските турци завладяват град Буда (днес Будапеща), столицата на тогавашното Унгарско кралство.1698 г. - Руският цар Петър I издава забрана за носене на бради и предписание руснаците да се обличат с европейски дрехи.1756 г. - Фридрих II напада Саксония и с това започва Седемгодишната война.1825 г. - Кралят на Португалия признава независимостта на бившата колония Бразилия.1831 г. - Майкъл Фарадей открива електромагнитната индукция.1842 г. - Подписан е Нанкинския договор, с който се слага край на Първата опиумна война.1885 г. - Германският конструктор Готлиб Даймлер получава патент за конструирания от него и демонстриран през ноември 1884 г. мотоциклет.1897 г. - В Базел е създадена Световна ционистка организация на Първия ционистки конгрес.1904 г. - В Сент Луис (САЩ) за открити Третите олимпийски игри.1926 г. - В Непал е отменено робството.1941 г. - В Сърбия се сформира правителство на националното спасение, начело с Милан Недич.1944 г. - Втората световна война: Приключва Операция Багратион на Червената армия, която има за цел освобождаването на Беларус от германска окупация.1946 г. - Швеция, Исландия и Афганистан са приети за членове на ООН.1949 г. - СССР тества първата си атомна бомба - РДС-1, на полигона в Семипалатинск, Казахстан, но фактът излиза на бял свят на 22 септември, когато САЩ, Англия и Канада съобщават, че са засекли ядрен взрив.1966 г. - Състои се последният концерт на Бийтълс , в Сан Франциско, Калифорния.1982 г. - В Германия е синтезиран за първи път новият химичен елемент майнтерий.1988 г. - Интеркосмос: Излита първият афганистански космонавт - Абдул Мохманд.1991 г. - С указ на президента на Русия, Борис Елцин, са прекратени всички правомощия на КПСС.1997 г. - В Мичиган е закрита първата АЕЦ на САЩ.1999 г. - В Донецк е открита статуя на 6-кратния световен шампион по овчарски скок - Сергей Бубка.  ", "date": "2018.08.29", "title": "29 август в историята"}
{"url": "http://www.cross.bg/rodeni-na-avgyst-1582607.html", "text": "/КРОСС/ Ани Лозанова, българска поп-рок певицаДушана Здравкова, български политикЛиляна Минкова, български научен работникДора Винарова, български режисьор", "date": "2018.08.29", "title": "Родени на 29 август"}
{"url": "http://www.cross.bg/tema-gerb-durzhavata-1582608.html", "text": "/КРОСС/ Тема: Предаването е във ваканция.Тема: Защо се случи трагедията край Своге? Спор в студиото между ГЕРБ и БСПТема: Хора се събират на протест, в подкрепа на шофьора на злополучния автобус.Тема: За превишената скорост. Разговор с проф. Михаил Константинов.Тема: Ще бъде ли осъдена държавата в Страсбург-, заради двореца „Врана\". Разговор със Стефан Софиянски.Тема: Миролюба Бенатова представя: За катастрофата от първо лице - разказват очевидци и потърпевши.Тема: Политически обвинения след трагедията. Кой е виновен за некачествения асфалт и допуснатите нарушения? В спор влизат ГЕРБ и БСП.Тема: Как държавата ще помогне на семействата на жертвите? И още: задават ли се лесни уволнения на хора с увреждания? Гост: социалният министър Бисер Петков.Тема: Ремонт на пътя, но без маркировка. Още по-опасна ли е отсечката на смъртта Русе-Бяла?Тема: Без виновни за Аспарухово. След съдебното решение - как потърпевшите ще търсят справедливост?Тема: Граждански арест на пиян шофьор. Как хора от Ловешко село го хванаха и предадоха на полицията?Тема: Дете пострада на катерушка в София две години след подаден сигнал към общината. Има ли опасни детски площадки?Тема: Родено в линейката. Медици от спешна помощ дадоха живот на бебе на път към болницатаТема: Отново протест. Синоптици срещу БАН - докъде ще стигне недоволството?Футболен мач с кауза. Защо на терена излизат актьори срещу отбора на \"Берое\"?   ", "date": "2018.08.29", "title": "Теми и гости в сутрешните блокове на 29 август"}
{"url": "http://www.cross.bg/patriarshiya-tzurkva-moskovskata-1582603.html", "text": "/КРОСС/ Православните в Москва и Киев се готвят за предстоящо историческо решение: самопровъзгласилата се църква на Украйна може скоро да бъде призната от Константинополската патриаршия и да се освободи от руската духовна опека - възможност, смятана в съседната страна за \"катастрофа\".Православните украинци са разделени: мнозина принадлежат към църквата, свързана с Московската патриаршия, други са верни на Киевската патриаршия, самопровъзгласила се в отскоро независима Украйна през 1992 г. и непризната в момента от никоя православна църква.Константинополският патриарх Вартоломей, чието седалище е в Истанбул - \"пръв сред равни\" измежду другите православни патриарси, получи от Киевската патриаршия официална молба, подкрепена от украински депутати, тя да бъде призната за пълноправна църква в православния свят. Предстои той да се произнесе за религиозното бъдеще на Украйна.Ако Вартоломей одобри молбата на Киев за независимост, \"никой не знае как ще се развият нещата на практика\" и по-специално колко църкви и манастири в Украйна може да изгуби Москва, коментира руският независим експерт Андрей Десницки.Русия и Украйна са в остра вражда, откакто през зимата на 2014 г. властта в Киев мина в ръцете на прозападни сили; после Москва анексира украинския полуостров Крим, а в Източна Украйна избухна конфликт с проруски сепаратисти, взел досега над 10 000 жертви.Тези събития засилиха напрежението между двата клона на украинското православие и накараха мнозина украинци да обърнат гръб на Московската патриаршия.\"Опитите за отделяне на Украинската православна църква от Московската патриаршия може да предизвикат катастрофа\" в православния свят, отбеляза руският патриарх Кирил, който ще посети Турция в петък и ще убеждава Вартоломей да не взема решение в този смисъл.Константинополската патриаршия е по-стара, но тази в Москва обединява повече вярващи и повече енории. Ако Московската патриаршия изгуби влиянието си в Украйна, сериозно ще пострада положението й в православния свят.\"Пряка заплаха\"Източник в украинското правителство увери АФП, че Киев е \"на косъм\" от създаването на нова независима църква въпреки \"трудностите\", които се очертават с оглед срещата на руския патриарх Кирил с Вартоломей.През последните месеци украинският президент Петро Порошенко критикуваше все по-често лоялния към Москва клон на православната църква - религиозната общност с най-голям брой енории в страната.В края на юли например Порошенко го нарече \"пряка заплаха за националната сигурност\" на Украйна.От своя страна украинската църква към Московската патриаршия се оплака от намеса на държавата в църковните дела.\"Не желаем Църквата да бъде използвана в геополитическата схватка\", посочи отец Миколай Данилевич, говорител на този клон от украинското духовенство.\"Обтегнати отношения\"Според руския експерт по религиозните въпроси Роман Лункин след 2014 г. патриарх Кирил е действал \"изключително предпазливо\" в украинската църква към Московската патриаршия, за да не засили още повече противопоставянето срещу Русия.Московската патриаршия например не е подпомагала никога директно украинските сепаратисти и е оставила енориите от анексиран Крим под юрисдикцията на своя киевски клон.Украинската църква, свързана с Москва, се надява, че патриарх Кирил ще успее да убеди Вартоломей да отхвърли молбата на самопровъзгласената църква и на украинските депутати.\"За Църквата тази среща е нещо като срещата на върха Тръмп-Путин\", коментира отец Данилевич, имайки предвид историческите преговори между двамата лидери в Хелзинки през юли.Според Лункин отношенията между Кирил и Вартоломей са \"обтегнати\" и това най-ясно пролича през 2016 г., когато руският патриарх не участва в Всеправославния събор на остров Крит за пръв път от над 1000 години.Московската патриаршия още не е простила на Константинопол, че след разпадането на Съветския съюз взе под своя юрисдикция част от Естонската православна църква.Московската патриаршия упреква Константинопол и за връзките му с енориите на украинската диаспора в Канада и САЩ, заявили, че подкрепят самопровъзгласилата се Киевска патриаршия.По думите на руския независим експерт Андрей Десницки Московската патриаршия може би ще помоли Кремъл \"да използва влиянието си\" върху турския президент Реджеп Тайип Ердоган, за да упражни той натиск върху Вартоломей. ", "date": "2018.08.29", "title": "Православната църква очаква историческо решение за Украйна "}
