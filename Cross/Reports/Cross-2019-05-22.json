{"url": "http://www.cross.bg/against-brass-liza-1604881.html", "text": "/КРОСС/ Концертът на Brass Against се мести на нова локация - клуб Terminal 1 в София. Промяната на мястото се налага поради промяна в техническите изисквания на артистите, но въпреки това организаторите от A to JazZ обещават едно впечатляващо шоу, подарено от взривяващия брас бенд. Събитието започва в 22:00 часа, когато на сцената заедно с групата ще се качи и вокалистката Liza Colby.Четири месеца след първото им шоу в България бандата, позната с кавърите си на легендарните Rage Against the Machine, се завръща у нас. Този път заедно с тях ще видим друг неповторим вокал - уникалната Liza Colby, която е определяна от мнозина като кралица на рок енд рола. Впечатляващият ѝ глас звучи в последния кавър на песента Figure it Out, който излезе преди броени дни и вече има над 30 000 гледания. Феновете на бенда определят Liza като перфектния избор за кавър на групата Royal Blood, а според други те първа ще чуем възхитителния ѝ глас в предстоящите проекти на Brass Against.Нюйоркският колектив, който не се страхува да експериментира, ще изпълни най-емблематичните парчета на Tool, Audioslave, Black Sabbath и много други под звуците на китара, саксофон, барабани, тромпет и туба.На 22 юни в клуб Терминал 1 бендът ще бъде в следния състав: Liza Colbyb (вокал),  Andrew Gutauskas (Баритон саксофон), Brad Hammonds (китара), Darius Christian (вокали/тромбон), Mazz Swift (вокали/цигулка), Mariel Bildsten (тромбон), Wayne Tucker и Oskar Stenmark (тромпет), Kenneth Bentley (туба) и Nathan Bell (барабани).Закупените билети за лятно кино „Орфей\", Пловдив ще важат без презаверка. Всички, които желаят, могат да върнат билетите си като се свържат с Eventim на имейл info@eventim.bg. Крайният срок за връщане на билетите е 5 юли (петък), 2019. Цената на билетите остава без промяна, като те не осигуряват седящо място.Билети за концерта на Brass Against може да закупите от мрежата на Eventim на цена от 35 лева.  ", "date": "2019.05.22", "title": "Brass Against местят концерта си в София"}
{"url": "http://www.cross.bg/vlast-izborite-evropa-1604876.html", "text": "/КРОСС/ „Сегашната власт загуби най-важното: човешкия си облик. Това е власт, която обиди майките на деца с увреждания. Това е власт, която стигна до невиждано измерение на провокацията към българското общество с декларацията, че нямало кой да ги накаже, както каза г-н Цветанов. Повече от това няма какво тази власт да направи към нас\", обърна се към публиката народният представител Явор Божанков. „Много хора не вярват, че нещо може да се промени. Но ние, тук, в Горна Оряховица, знаем, че може. Победихме в изборите за президент, спечелихме и парламентарните избори и имаме депутат, нещата се случват, макар и бавно\", допълни депутатът. Той заяви, че ако искаме в Европа да ни уважават, трябва първо да поискаме собствените ни управляващи да не ни третират като второ качество хора. „Това означава да ги накажем или да им срежем въжето на асансьора. Той така или иначе върви надолу. Тяхната улица е еднопосочна и ще свършат зле\", каза Божанков и обяви, че 26 май дава уникална възможност да бъде сложен край на десетгодишното управление на ГЕРБ като се гласува за номер 18 в бюлетината.„Победихме в изборите за президент, можем да победим и сега. Виждам същата енергия. БСП, като национално отговорна партия, издигна достоен кандидат, който не изневери на ангажимента си да защитава каузите на България. И сега победата на листата с №18 ще е начало на ново бъдеще за България. БСП е единствената реална алтернатива на сегашната власт. И единствено победа за БСП на 26 май може да доведе до предсрочни избори и освобождаването на държавата от сегашното управление\", каза четвъртият в листата.„Ако не спечелим тези избори, други може и да няма\", предупреди Христов. „Властта ще направи опит да манипулира тези избори. Ще видим в действие контролирания вот, купения вот, манипулирания от медиите вот и най-вече чиновническия вот. Но всичко това няма да има достатъчно тежест, ако се гласува масово\", увери Иво Христов.„Борисов обикаля България и си купува изборите с държавни пари. Всяка година той формира държавен бюджет със занижени приходи, за да може в края на годината да генерира бюджетен излишък. Той се разпределя с решение на Министерски съвет, като се използва вратичка в закона и се заобикаля Народното събрание. Затова Борисов днес триумфално раздава пари из страната\", заяви Христов.„Когато виждам пълни зали, ми се връща надеждата, че още е възможно да спасим страната от автокрацията\", поздрави горнооряховци гостът. По думите му изборите се печелят от най-организираните, затова той призова за пълна мобилизация до неделя.„Изброите са много важни по две причини - ще повлияят на вътрешната политика и ще покажат каква Европа искаме. Гласът ни ще заяви дали искаме Европа на две скорости и където силните страни  диктуват на слабите, или ще имаме силна и солидарна Европа. Промяната на 26 май ще дойде, само ако с гласа си дадем червен картон на управлението на ГЕРБ.  Както сега се пълнят залите, така на 26 май да се пълнят урните\", каза общинският председател на БСП в Горна Оряховица Огнян Стоянов. ", "date": "2019.05.22", "title": "Иво Христов: „Победихме в изборите за президент, можем да победим и сега“"}
{"url": "http://www.cross.bg/izborniya-dobrev-protzes-1604875.html", "text": "/КРОСС/ \"През последната седмица се упражнява административен, полицейски и икономически натиск върху БСП. Държавата и администрацията, която трябва да организира и гарантира честността на изборния процес, използва своите структури за политически натиск през последните 10 дни.\" Това заяви на пресконференция в централата на БСП зам. -председателят на партията Кирил Добрев. \"Днес моделът на Ценко Чоков от Галиче се изпълнява от държавата. МВР - структурата, която трябва да гарантира честния избор, явно взима страна в изборния процес\", каза той. Добрев информира, че миналата седмица е направена оперативка в областните дирекции на МВР във Видин, Враца и Монтана, а на всички шефове на районните управления е дадена ясна задача  как трябва да работят в изборния ден. \"МВР не просто не подсигурява честните избори, МВР взима страна на една политическа сила на изборите за Европейски парламент на 26 май\", категоричен бе той. Кирил Добрев добави, че всички били предупредени, че ако не спечели ГЕРБ, ще бъдат разформировани на други места по страната. \"От МВР са издирили наши общински председатели, членове в секционни комисии, за да ги задържат, въпреки неуспеха им за две седмици да задържат опасен убиец. Изписани са десетки предупредителни протоколи. Наши кметове, партийни председатели са предупредени да не са особено активни в изборния ден\", каза Кирил Добрев. Той попита министъра на вътрешните работи- колко предупредителни протокола е написал на активисти и председатели на ГЕРБ за същото и инструктирани ли са кметове на управляващата партия, които от сутрин до вечер участват в агитация. Предупредили са хора от БСП да не са особено активни в изборите, но предупреден ли е и премиерът? \"Написан ли е предупредителен протокол на министър-председателя, който от една седмица е иззел кампанията на ГЕРБ в свои ръце?\", попита още Кирил Добрев. По думите му, преди пет дни е монтирана камера срещу клуба на БСП в Любимец, за да се види кой влиза и кой излиза. \"Вследствие на тези атаки се отказват членове и симпатизанти на БСП, които трябва да гарантират за честността на изборите. Отказват се хора - председатели на комисии\", посочи зам.-председателят на БСП. Той сподели, че е имал обаждания на представители на левицата, които се отказват да следят честността на изборите, защото техни близки ще бъдат уволнени от общински учреждения. \"Не смятам, че всичко което се случва прилича на европейска държава в 21 век\", заключи Добрев.Димитър Велков: МВР са копирали партийна книга във Видин с имена на членове на БСП, които ще следят за честни избори\"Вчера, в един от клубовете на БСП,  в гр. Видин, служители на МВР са помолили членовете и симпатизантите да напуснат клуба, а да остане само председателят на основната партийна организация /ОПО/ на БСП. Иззели протоколната книга, в която, освен личните данни на всички членове, са и данните на бъдещите членове на секционните избирателни комисии от квотата на БСП, както и застъпници на изборния процес.\" Това заяви пред медиите Димитър Велков, общински председател на БСП- Видин и общински съветник. Той добави, че  партийният председател е заведен в съответното поделение на МВР, а на книгата са направени копия. По думите му, веднага след това служители на полицията са започнали посещения на хората, чийто имена са били записани в книгата, и те били заплашени. \"В резултат на това има вече двама, които са се отказали, в рамките на един ден, да участват в изборния процес от страх. Това е грубо вмешателство в изборния процес на територията на Община и Област Видин\", заключи Велков.  Петър Станев: Докога ще продължава геноцидът в малките общиниНа пресконференцията присъства и Петър Станев, председател на БСП Борован. Той сподели, че на 17 май, в качеството си на председател на Общинския съвет в Борован, е подал писмо до кмета на общината, за да постави шатра за нуждите на предизборната кампания. \"На 20 май получих забрана. Отказът е с копие до началника на РПУ Бяла Слатина. След 30 минути ми се обади началникът на участъка в Борован и ме привика при него. Устно ми беше дадено да разбера, че ако поставя шатра, ще има реакция на служителите на МВР\", обясни пред медиите Станев. Той попита управляващите- трябва ли да бъде уведомявана полицията за поставянето на шатра, работят ли кметът на общината и МВР в една посока и нарушават ли законите? \"Докога кмет на общината ще изпълнява функциите и на полицай, и на съдия и докога ще продължава геноцидът в малките общини? Вчера се чувствах като престъпник, извикан за нищо. В същото време виждате какво се случва в държавата. В Борован и областта битовата престъпност продължава и няма край. Занимаваме се с неща, с които не трябва, вместо да работим онова, за което сме избрани\", заключи Петър Станев.", "date": "2019.05.22", "title": "Кирил Добрев: Има административен, полицейски и икономически натиск върху БСП"}
{"url": "http://www.cross.bg/mars-nasa-imena-1604863.html", "text": "/КРОСС/ Докато човекът кацне на Марс ще минат години, но преди това желаещите получават възможност да изпратят името си на планетата, предаде БТА. Предложените имена ще бъдат изписани на микрочипове, за да отлетят към Марс с космическия апарат, който ще бъде изстрелян през юли 2020 г. и ще кацне на планетата през февруари 2021 г.Задачите на този роувър ще са да търси признаци за микробен живот в миналото, както и да изследва климата и геологията на Червената планета, да събере проби и да подготви човешко присъствие.Програмата за изпращане на имена е част от кампания за привличане на интереса на по-голяма част от обществото към мисиите, планирани от НАСА за инициативата \"От Луната към Марс\".Целта на НАСА е да изпрати астронавти отново на Луната до 2024 г., да изследва допълнително повърхността й и да използва наученото, за да изпрати астронавти до Марс през следващото десетилетие.Хората, които предложат имената си в уебсайт до края на септември, ще получат бордна карта и точки за полетите на всяка мисия. Така желаещите ще имат право да свалят дигитални емблеми на мисиите.Повече от 2 милиона имена бяха предложени за подобна програма на НАСА преди мисията \"ИнСайт\" до Марс. ", "date": "2019.05.22", "title": "НАСА предлага възможност да изпратим името си на Марс"}
{"url": "http://www.cross.bg/komisiyata-nadzor-svoge-1604880.html", "text": "/КРОСС/ След срещата с Комисията за финансов надзор управителният съвет на застрахователното дружество \"Бул Инс\" взе решение да обезщети наследниците на всички загинали в катастрофата край Своге миналата година с обезщетение от 50 хил. лева. Това съобщи пред журналисти изпълнителният директор на застрахователното дружество Стоян Проданов.\"Правим това заради обществения натиск, който е голям, и дългосрочните интереси на дружеството. Продължаваме да сме убедени в правотата си да изплатим само малка символична сума\", каза Проданов, цитиран от \"24 часа\". Той призова всички потърпевши да се обърнат директно към представителствата на \"Бул Инс\" в страната, а да не ползват услугите на посредници.\"Дружеството ни има финансовата възможност да изплати този 1 милион лева на наследниците на 20-те загинали. Миналата година ние изплатихме 90 милиона лева обезщетения, а за последните 10 години - 1 милиард лева\", посочи още Проданов.Той заяви, че нямат претенции към наследниците на пострадалите, нито към фирмата превозвач. \"Претенции имаме само към тези, които упражняват натиск към нас. Ще реагираме срещу всяка медийна публикация, която засяга репутацията ни\", каза още изпълнителният директор на \"Бул Инс\".След срещата от КФН разпространиха официално съобщебние до медиите.Ето какво гласи то:След полученото вчера отворено писмо от близките на загиналите в катастрофата край гр. Своге в Комисията за финансов надзор (КФН), в рамките на часове Комисията представи хронологията на предприетите от нейна страна мерки. Представянето бе на първо място чрез адресирано писмо към близките на загиналите и на второ място с прессъобщение до широката общественост чрез медиите. Комисията за финансов надзор има за основна цел да осъществява надзор над поднадзорните лица при изпълнение на задълженията им. Но Комисията има и важната и приоритетна задача да защитава правата на гражданите, да бъде отворена за комуникация в случай на казуси и проблеми, и не на последно място да бъде медиатор във взаимоотношенията между поднадзорните застрахователни дружества и потребителите на застрахователни услуги.Като причинно-следствена връзка, днес, 22.05.2019 г. сутринта, КФН организира среща между ръководството на Комисията и представители на \"ЗД Бул Инс\" АД. Срещата беше с цел провокиране на конструктивен диалог и прозрачност в процеса на изплащане на застрахователните премии с оглед на националната трагедия и загубата на двадесет живота. Комисията провокира диалог със \"ЗД Бул Инс\" АД в посока изпълнение на задълженията им, така че да се осъществи изплащането на законоустановените обезщетения по застраховка \"Злополука\" на близките на загиналите в трагичния инцидент край град Своге.Комисията за финансов надзор ще продължи да съблюдава за правилното и справедливо отношение на застрахователите към техните клиенти. ", "date": "2019.05.22", "title": "Заради обществения натиск: \"Бул Инс\" плаща по 50 хил. лв. на загинал край Своге"}
{"url": "http://www.cross.bg/glavata-rysinova-litze-1604879.html", "text": "/КРОСС/ Два часа е бита 29-годишната жена, намерена мъртва на улица в столичния квартал \"Орландовци\". Тя е водила скитнически начин на живот. Извършвала е множество кражби в близко хале, наркозависима е. Там са намерени бухалки, по които е имало кръв. Тялото й е било изнесено след това на улицата. Това каза на брифинг административният ръководител на Софийска градска прокуратура Емилия Русинова.На 17 май в ранните часове е получен сигнал на гражданин, че на улица в този квартал пред една къща има лице от женски пол в безпомощно състояние, с видими следи от насилие - с вързани лице със \"свинска опашка, поясни Русинова.Жената е била жестоко пребита, има счупване на главата и крайниците, смъртта е настъпила от удар в главата.Нападателите са се предали сами.\"Установени са тримата обвиняеми, по бухалките, с които са я наранявали е имало следи от тяхна кръв. На камерите се виждат и техни действия, при пренасянето й в склада и за нанесените й удари\", добави Русинова.Вчера от прокуратурата са повдигнали обвинения на тримата извършители. Те са за умишлено причиняване на смърт по особено жесток начин. \"Едно от лицата е било осъждано за трафик на наркотици извън България. Излежал е част от присъдата. Предсрочно е освободен е и в срока на това освобождаване е извършено престъплението\", поясни прокурор Русинова.\"Тези три лица не са служители на охранителната фирма, но от справка, предоставяна от охранителната фирма, те са били на работа във въпросната вечер\", отбеляза тя.До фаталния край се стигнало след нанесени множество удари на жертвата в областта на главата, гръдния кош, корема и крайниците.Ако бъдат признати за виновни по повдигнатите им обвинения, извършите могат да получат наказания в размер от 15 до 20 години \"лишаване от свобода\", \"доживотен затвор\", или \"доживотен затвор без право на замяна\".Разследването по случая продължава. ", "date": "2019.05.22", "title": "Тримата убийци на жената в \"Орландовци\" я малтретирали два часа"}
{"url": "http://www.cross.bg/bira-monasite-godini-1604841.html", "text": "/КРОСС/ Повече от 220 години отне на монасите в абатство Гримберген да започнат производството легендарна средновековна бира, чиято марка е била въведена в масово производство през 50-те години на ХХ век. Бирата може да се вари отново, след като монасите преоткриха оригиналните съставки и методи в своите архиви, съобщава БГНЕС. Като знак за важността на новината за белгийците, обичащи бирата, съобщението бе направено от отец Карел Статемас в присъствието на кмета на Гримберген, 120 журналисти и ентусиасти.Статемас каза, че разработването на първата чаша е било кулминацията на четири години изследвания на методите на монасите, които приготвят бира пивоварната на манастира Норбертин преди да бъде опожарена от френски революционери през 1798 г. Манастирът е възстановен, но пивоварната и неговите рецепти се смятаха за загубени.Статемас призна, че може би е най-добре да не се пие прекалено много от новопроизведената бира, която е с 10,8% алкохолно съдържание. „Една или две чаши е достатъчно\", добави и Крис Селеслах, кмет на Гримберген, град на няколко километра северно от Брюксел.Източникът на вдъхновение за новата пивоварна, разположен на същото място като оригиналната, беше откриването на книжа от 12-ти век, съдържащи подробности за методите за приготвяне на бирата от монасите, по-специално използването на хмел, а не на ферментирали билки, което ги прави по-напредничави от техните съвременници.Документите са били запазени през 18-ти век, когато отчетата пробили дупка в стената на библиотеката и тайно ги измъкнали, преди абатството да бъде подпалено. ", "date": "2019.05.22", "title": "Белгийски монаси възкресяват 220-годишна бира по средновековна рецепта"}
{"url": "http://www.cross.bg/razdelno-otpadutzi-pravetz-1604877.html", "text": "/КРОСС/ Силният вятър не попречи на жизнерадостното настроение, завладяло Правец днес. Дворът на ОУ „Васил Левски\" и ГПЧЕ „Алеко Константинов\" се оказа тесен за желаещите да се включат в интерактивното куклено шоу, организирано от „Екопак България\" и община Правец. За него в града пристигна „Театърът на приказката - София\" с образователния си спектакъл „Приказка за юначета с празни тумбачета\". Хартояд, Пластоядка и Стъклояд, героите, които живеят в парка и се хранят с отпадъците, изхвърлени разделно в жълтия, синия и зеления контейнер на „Екопак България\",  научиха децата от детски градини „Индира Ганди\" и „Здравец\" и учениците от ОУ „Васил Левски\" защо е важно отпадъците от опаковки да се събират разделно. Героите разказаха колко е необходимо повече хора да изхвърлят разделно боклука си в разноцветните контейнери и обясниха как отпадъците могат да бъдат рециклирани, за да заживеят нов живот. Всички деца танцуваха с героите от спектакъла, участваха в състезание по сортиране на отпадъци, а накрая получиха подаръци - книжки за оцветяване и магнити с персонажите от кукления театър.Представлението бе част от пролетното турне на „Театър на приказката - София\" по инициативата на „Екопак България\" „Нахрани ме разделно\". То се провежда в партньорство с общините Ботевград, Своге, Тутракан, Плевен, Правец, Панагюрище, Тетевен, Пещера и Стрелча. Празникът е очакван от всички общини, защото на разбираем за децата език се поставя проблемът за отговорността на всеки обитател на планетата за опазване на природата. И от тук децата пренасят посланието си в своите домове и разпространяват зелената идея. Малката Мина (6 г.), например, е твърдо решена да организира различни торби за различните видове отпадъци у дома. А Мартин (7 г.) без проблем посочи къде са най-близките три цветни контейнера до къщата, в която живее семейството му.Образователната пиеса „Приказки за юначета с пълни тумбачета\" пътува из българските градове пета поредна година. За този период актьорите от „Театър на приказките\" обучиха над 7000 деца на възраст от 4 до 8 години как да събират разделно отпадъци. ", "date": "2019.05.22", "title": " Над 300 деца от Правец вече знаят как да сортират отпадъци"}
{"url": "http://www.cross.bg/evro-mozhete-hoteli-1604878.html", "text": "/КРОСС/ Едно пътуване невинаги е свързано с дълго планиране и обмисляне. След броени дни е 24 май, който ще ни даде възможност за 3 поредни почивни дни, в които да се отдадем на разходки и почивка извън града. Къде можем да прекараме почивката си и колко ще ни струва това в последния момент, разказват от онлайн туристическа агенция eSky.Софиянци, които нямат търпение да отидат до морето, могат да го направят с полетите до Варна на националния ни превозвач и двупосочни самолетни билети от 80 евро. Хотелскотото настаняване за периода започва от 12 евро за нощувка. 3-звездни хотели можете да намерите за 23 евро, а ако предпочитате да се поглезите в хотел с 5 звезди, цените започват от 59 евро за двойна стая.Пловдив винаги е добра идея - европейска столица на културата за 2019, град с много история, забележителности, галерии, музеи, интересни арт места за посещение и наситен нощният живот. Настаняването е разнообразно - от къщи за гости на цени от 15 евро, 4-звездни хотели за около 40 евро и 5 звезди за 86 евро с включена закуска.Ако предпочитате разходка сред природата, можете да отидете до Седемте рилски езера, стига да не ви притеснява по-студеното време. Можете да отседнете в Сапарева баня, където цената за нощувка стартира от 15 евро. Друга опция са Крушунските водопади и Деветашката пещера или пък така популярната напоследък пещера Дяволското гърло. Можете да отседнете в района на Триград на цени, започващи от 17 евро за нощувка.Имате нужда от почивка и релакс? Цените на 4-звездните СПА хотели в центъра на Девин започват от 56 евро с включена закуска, СПА във Велинград ще ви струва 40 евро, а във Вършец 56 евро плюс закуска.Все още има доста свободни места, а резервациите си можете да направите бързо и лесно онлайн.", "date": "2019.05.22", "title": "24 май – идеи за дълъг уикенд в България"}
{"url": "http://www.cross.bg/gradina-roditelite-grypata-1604869.html", "text": "/КРОСС/ Над 20 деца от Детска градина „Раковина\" в Бургас са със съмнения за хранително отравяне, след обяд в столовата на забавачницата. За това съобщиха пред „Дарик\" разтревожени майки.Децата са на 3-годишна възраст. На 21 май, родителите им ги изпратили на детска градина в добро здравословно състояние, когато отишли да ги приберат, почти всички деца от групата са били със стомашно разстройство.Все още родителите нямали информация какво са консумирали децата им във въпросния ден в ЦДГ \"Раковина\". За случая вече са информирани в Регионалната здравна инспекция и Агенцията по Безопасност на храните.От служителите в забавачницата са взети проби за анализ, тъй като опасенията са свързани с разпространението на вирусна инфекция в детското заведение. Изследвана ще бъде и храната, която децата са консумирали.Днес нито едно дете от групата не е било изпратено в детската градина. ", "date": "2019.05.22", "title": "Съмнения за хранително отравяне в детска градина в Бургас"}
{"url": "http://www.cross.bg/lenti-sofiya-trakiya-1604866.html", "text": "/КРОСС/ Утре - 23 май, последният работен ден преди трите почивни дни за Деня на българската просвета и култура и на славянската писменост, от 14 ч. до 20 ч., на 24 май /петък/ от 9 ч. до 12 ч., и на 26 май /неделя/ от 12 ч. до 20 ч., се спира движението на камионите над 12 тона по автомагистралите и най-натоваренитe пътища. За улеснение на трафика и повишаване безопасността на движение в участъците с ремонт на автомагистралите „Тракия\" и „Хемус\" ще има две ленти за Бургас или Варна и една за София. Агенция „Пътна инфраструктура\" апелира шофьорите да карат разумно и със съобразена скорост, да спазват правилата за движение и да не използват аварийните ленти. Eмоционалното шофиране не гарантира по-кратко пътуване, но застрашава живота и здравето на всички останали, които спазват правилата. В участъците с ремонт на АМ „Хемус\", в района на виадуктите при 19-ти км /виадукт „Потоп\"/, при 36-ти и 37-ми км /виадукт „Коренишки дол\"/ и при 51-ви километър, от 10 ч. в четвъртък - 23 май, до 10 ч. в събота - 25 май, ще има две ленти за Варна и една за София. От 10 ч. в събота - 25 май, до 10 ч. в понеделник - 27 май, когато много хора ще пътуват към столицата, в същите участъци ще има две ленти за София и една Варна. За улеснение на трафика през тунел „Витиня\" в четвъртък - 23 май, ще има две ленти за пътуващите към Варна. Пътуващите към София на 23 май между 14 ч. и 20 ч. няма да преминават през тунела, а ще бъдат пренасочвани по път I-1 и след прохода Витиня ще продължават пътуването си по АМ „Хемус\". Целта е повишаване безопасността на движение в тунела. Поради ремонт на тръбата за София движението се осъществява двупосочно в основно обновената тръба за Варна, която е с вентилационни, пожароизвестителни и осветителни системи. След ремонта и тръбата в посока столицата ще бъде в същия вид и със същите системи за безопасност. В пиковите часове при интензивен трафик е възможно по-бавно предвижване в участъците с ремонт на АМ „Хемус\" и поради това шофьорите е необходимо да предвидят повече време за пътуване и да не предприемат рискови изпреварвания. Обновяването на съоръженията, изграждани преди повече от 30 години, е наложително и трябва да бъде направено, за да се пътува след това по-удобно и безопасно. На АМ „Тракия\" се ремонтира платното за Бургас на виадуктите - при 13-ти, 15-ти и 20-ти километър и над река Елшишка при 89-ти км на автомагистралата. От 10 ч. в четвъртък - 23 май, до 10 ч. в събота - 25 май, ще има две ленти за Бургас и една за София. От 10 ч. в събота - 25 май, до 10 ч. в понеделник - 27 май, в същите участъци ще има по две ленти за София и една Бургас. На обектите се работи изключително интензивно, за да може ремонтните дейности на АМ „Тракия\" да приключат преди началото на активния туристически сезон. За да се избегне отсечката в ремонт над река Елшишка при 89-ти км на АМ „Тракия\" шофьорите могат да ползват и следните алтернативни маршрути:•\tпътен възел „Церово\" на АМ „Тракия - път III-8402 /Виноградец - Карабунар - Злокучене - Септември/ - път I-8 /Лозен - Звъничево - Пазарджик/ - път II-37 /Пазарджик/ - пътен възел „Пазарджик\" на АМ \"Тракия\";•\tпътен възел „Церово\" на АМ „Тракия - път III-8402 /Виноградец - Карабунар - Злокучене - Септември/ - път I-8 /Лозен - Звъничево - Пазарджик/ - пътен възел „Цалапица\" на АМ \"Тракия\";•\tпътен възел „Калугерово\" - път III-803 /Динката - Драгор/ - път II-37 - пътен възел „Пазарджик\" на АМ \"Тракия\". Алтернативен маршрут на АМ „Тракия\" в посока Бургас е Подбалканският път I-6, а на АМ „Хемус\" в посока Монтана и Видин - проходът „Петрохан\" и Искърското дефиле. За улеснение на трафика през Владая и повишаване на пътната безопасност на 26 май ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Струма\". Движението на моторните превозни средства над 12 т се ограничава по най-натоварените пътни направления въз основа на съвместна заповед на АПИ, ГД „Национална полиция\" и ИА „Автомобилна администрация\". Предвижда се спиране на движението на 23 май /четвъртък/ от 14 ч. до 20 ч., на 24 май /петък/ от 9 ч. до 12 ч., и на 26 май /неделя/ от 12 ч. до 20 ч., по следните участъци:•\tавтомагистралите;•\tпът I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София;•\tпът I-1 - от Благоевград до ГКПП „Кулата\";•\tпът I-4 п. в. „Коритна\" - Велико Търново - Шумен;•\tпът I-5 Русе - Велико Търново;•\tпът I-8 ГКПП „Калотина\" - София;•\tпът I-9 Варна - Бургас;•\tпът II-18 Околовръстен път на град София;•\tпът II-99 Бургас - Царево. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.Снимка АПИ", "date": "2019.05.22", "title": "Спират движението на камиони по магистралите около 24 май"}
{"url": "http://www.cross.bg/muzh-skochi-pod-tesnolineiikata-vuv-velingrad-i-zagina-1604865.html", "text": "/КРОСС/ Мъж на 48 години се е хвърлил под колелата на теснолинейката във Велинград и е загинал, съобщиха източници на \"Дарик\". Трагедията е станала буквално за секунди, а машинистите не са имали никаква възможност да реагират.Човекът изскочил от храсти точно пред влака и бил прегазен. Инцидентът е станал в района на гара Костандово вчера в ранния следобед. Движението на влакове временно е спряно за извършване на огледи от полицията.Неофициално се говори, че мъжът много пъти се е заканвал да сложи край на живота си. Той е жител на село Драгиново. От Областната дирекция на МВР в Пазарджик потвърдиха, че има такъв случай.\"В момента се води разследване каква е причината за фаталното решение\", съобщи говорителят на ведомството Мирослав Стоянов. ", "date": "2019.05.22", "title": "Мъж скочи под теснолинейката във Велинград и загина "}
{"url": "http://www.cross.bg/komotzio-kraii-kontyziya-1604867.html", "text": "/КРОСС/ Четирима души пострадаха леко, сред които и две деца, след като лек автомобил самокатастрофира на АМ „Струма\" край Сандански, предаде БГНЕС. Инцидентът е станал в 13:10 часа край мотел „Мамин Кольо\".Мъж на 58 г. и жена на 57 г. са с комоцио и контузии на ръце. Момче на 6 г. е с комоцио и контузия на ръката и гърба, а 7-месечно момиченце, което също е било в автомобила, е с комоцио и контузия на главата. ", "date": "2019.05.22", "title": " Семейство с две деца пострада при катастрофа край Сандански"}
{"url": "http://www.cross.bg/glasyvane-mashinnoto-izbori-1604870.html", "text": "/КРОСС/ Финансовият министър е длъжен да даде отговори за определянето размера на партийната субсидия. Това каза омбудсманът Мая Манолова относно разпоредената от главния прокурор проверка по информация за нарушения при определяне на партийната субсидия за 2018 г., съобщава Агенция „Фокус\".„Ако следите промените, които са правени в Закона за политическите партии през 2016 г., когато се въвежда квадратчето „Не подкрепям никого\", по предложение на председателя на правната комисия Данаил Кирилов, се прави уточнение, което да направи невъзможно разпределянето на подадените гласове „Не подкрепям никого\" за получаване на субсидия от политическите партии\", припомни Манолова.Това се вижда от стенограмата и от самия текст, който уточнява получените гласове от партии и коалиции. Там за квадратче „Не подкрепям никого\" и независими кандидати не става дума\", поясни още тя. „Сметката е абсолютно елементарна и смятам, че всеки български гражданин може да направи тази проверка. Законът е допълнително коригиран, за да стане най-малкото ясно, че гласовете „Не подкрепям никого\" да не отиват за финансиране на партиите\", поясни Манолова. Обмудсманът отказа да коментира кой е отговорен за тази злоупотреба, ако има такава. Попитана какво трябва да направят депутатите в тази ситуация, тя отговори: „Парламентарен контрол за действията на изпълнителната власт, в случая да зададат съответните въпроси на финансовия министър. Той е длъжен да даде съответен отговор,\" добави тя.Омбудсманът Мая Манолова изпрати писмо до председателя и членовете на Централната избирателна комисия, в което обръща внимание на опасения на граждани относно възможни проблеми при произвеждане на машинното гласуване и отчитането на резултатите от него на предстоящите избори за Европейски парламент, съобщиха от институцията на омбудсмана.В писмото на Манолова се казва, че до нея са изпратени сигнали от граждани, включително от експерта по наблюдение на избори г-н Стоил Стоилов, в които се изразява опасения за проблеми при произвеждане на машинното гласуване и отчитане на резултатите от него на предстоящите избори за ЕП и оттам нарушаване на доверието в изборния процес.По-конкретно става въпрос за отказа на Централната избирателна комисия, обективиран в писмо № 12-23/20.05.2019г. до г-н Стоилов, да се извършва контролно ръчно преброяване на хартиените разписки от машинното гласуване. В писмото се посочва, че такова броене се прави задължително, когато гласуването с машини е единственият начин, по който гласоподавателите могат да упражнят правото си на глас. Сочи се още, че при предстоящите избори ръчно преброяване ще се осъществява задължително, когато възникне технически проблем, свързан с отчитането на изборните резултати в изчислителните пунктове на „Информационно обслужване\" АД. За да започне контролно преброяване ще е необходимо решение на съответната Районна избирателна комисия. В писмото не са изложени мотиви и аргументи, които да се основават на нормативни разпоредби.На предстоящите избори ще се гласува с машини в 3 000 избирателни секции, което е около ¼ от всички секции, а в местните избори през есента на 2019г. те ще бъдат 6 000, т.е. двойно повече.Методическите указания за произвеждането и начина на машинно гласуване в Секционна избирателна комисия са приети с решение на Централната избирателна комисия №358-ЕП/20.05.2019г., едва 5 дни преди изборния ден. Видно от тях машината за гласуване разпечатва финален протокол с резултатите от гласуването по партии, коалиции, независими кандидати, включително и съответните преференции. Данните от финалния протокол, съдържащ обобщените данни от машинното гласуване, се обявяват публично от председателя на СИК и се вписват в протокола на СИК.В указанията не се предвижда контролно ръчно преброяване на хартиените разписки, а резултатите от машинното гласуване се отчитат заедно с резултатите от гласуването с хартиените бюлетини в съответните секции и се вписват в общ протокол. В случай че не се извършва контролно преброяване на хартиените разписки в СИК, при евентуално оспорване на изборните резултати, такова преброяване ще трябва да се извършва от Конституционния съд.Контролното ръчно преброяване на хартиените разписки е необходимо, за да се установи дали броят им и отразеното в тях съответства на отчетените във финалния протокол гласове за партии, коалиции и независими кандидати и преференции. Подобни съображения изложих и в искането си до Конституционния съд, относно разпоредби от Изборния кодекс, създаващи опасност за свободното и демократично провеждане на изборите и нарушаващи избирателните права на гражданите и основни конституционни принципи. На следващо място прави впечатление, че в приложение № 85-ЕП-хм от изборните книжа в т. 6 /общ брой на недействителните гласове/ не е предвидено посочване на празни гласове от машинното гласуване. Отчитане на недействителни гласове от машинното гласуване не е предвидено и във финалния протокол с резултати от машинното гласуване в избирателна секция. Такива числови данни са били вписвани в протокола на СИК при произвеждане на изборите за президент и вицепрезидент на Републиката през 2016г. видно от приложение № 86-хм-ПВР от изборните книжа. Това означава, че в предстоящите избори избирателите, решили да гласуват машинно, няма да имат възможност да пуснат празна бюлетина, каквато възможност са имали в предходни избори. Този извод може да се направи единствено при съпоставка на изборните книжа, свързани с машинното гласуване, приети от ЦИК за предходни избори и за предстоящите такива. Липсата на такава възможност за избирателите, които ще гласуват с машина, създава условия за неравнопоставеност спрямо избирателите, които ще гласуват с хартиена бюлетина, което е в противоречие с изборните правила. Невъзможността да се пусне празна бюлетина се разминава и с предвиденото в техническата спецификация от документацията за ОП за специализирани устройства за машинно гласуване в избори за ЕП, съгласно която „Гласоподавателите могат да направят своя избор в съответната бюлетина или да не изберат нищо, с което да пуснат празна бюлетина.\"Също така не е предвидено в протокола на СИК да се вписват данни за броя на избирателите, гласували машинно, и броя на избирателите, гласували с хартиена бюлетина. По този начин не може да се направи извод каква част от избирателите са се възползвали от машинното гласуване, отчетено като общ брой, както и по партии, коалиции и независими кандидати и преференции. В Методическите указания на ЦИК не е предвидено да се публикува информация за резултатите от машинното гласуване отделно от гласуването с хартиена бюлетина.Като обществен защитник настоявам да бъде предвидена изрично възможността за контролно ръчно преброяване на хартиените разписки за установяване на съответствието между тях и разпечатания финален протокол с резултатите от машинното гласуване, както и неговото публикуване на интернет страницата на ЦИК. По този начин ще се гарантира достоверността на резултата от машинното гласуване, ще се избегнат съмнения в манипулиране на изборите, и ще се закрепи доверието в изборния процес и конкретно в машинното гласуване\", се казва в писмото. ", "date": "2019.05.22", "title": " Манолова: Гласовете „Не подкрепям никого“ да не отиват за финансиране на партиите"}
{"url": "http://www.cross.bg/ansa-toskana-avtobys-1604868.html", "text": "/КРОСС/ Поне един човек е загинал, след като двуетажен автобус с руски туристи се преобърна през мантинелата на шосе в италианската област Тоскана, предаде Асошиейтед прес, като се позова на. Според пътната полиция част от пътниците са останали блокирани в купето на автобуса. Катастрофата е станал на магистралата Флоренция-Сиена близо до град Монтериджони.ТАСС цитира местния вестник \"Национе\", според който четирима човека са приети в болница, а други 20 са леко ранени.Руското посолство в Рим съобщи, че в превозното средство, управлявано от италиански шофьор, е имало около 60 души, предимно граждани на Русия. Според АНСА ранените са над 12.Засега не е известна причината за катастрофата. Тестът за алкохол на шофьора е отрицателен. ", "date": "2019.05.22", "title": "Двуетажен автобус с руски туристи се преобърна в Тоскана "}
{"url": "http://www.cross.bg/mesta-vecherta-temperatyri-1604871.html", "text": "/КРОСС/ Сутринта в четвъртък ще е предимно слънчево. Още към обяд над Западна, а до края на деня и над останалата част от страната ще се развива купеста и купесто-дъждовна облачност и на места ще превали и прегърми. Вятърът ще е слаб от северозапад, в Дунавската равнина - умерен от запад. Дневните температури ще достигнат 22-27 градуса.Вечерта и през нощта срещу петък явленията в Южна България ще станат по-интензивни, ще има условия за обилни валежи, мощни гръмотевични бури и градушки. На отделни места валежите ще са с количества, достигащи 30-45 л/кв.м., сочи прогнозата на НИМХ.Жълт код е обявен в половин България. Предупреждението е в сила за 10 области на страната: Благоевград, Пазарджик, Пловдив, Смолян, Кърджали, Хасково, Габрово, Стара Загора, Сливен и Ямбол.Над Черноморието ще преобладава слънчево време, с повече облаци в следобедните часове. Вечерта на отделни места ще превали и прегърми. Ще духа слаб до умерен запад-северозападен вятър. Максималните температури ще са между 23 и 27.", "date": "2019.05.22", "title": "Опасно време в следващите дни: дъжд, гръмотевици и градушка"}
{"url": "http://www.cross.bg/evroshans-igrata-leva-1604872.html", "text": "/КРОСС/   е играта, която не спира да създава емоции в пунктовете на . Сред късметлиите е Миглена Димитрова, чиято лична история вече е окончателно свързана с . Младата жена реализира познатата за мнозина комбинация „10 от 10 с 10 = 10 000\". Иначе казано - тя познава 10 от 10 числа, на които залага 10 стотинки и печели 10 000 лева. Със сигурност 10 вече се превръща в любимото число на Миглена.„Майка ми също играе . Точно тя ми показа играта и сега се радва за печалбата дори повече от мен.\", споделя Миглена.Слънцето вече грее по-силно над Казичене, където живее 38-годишният Петко Вачев. Той също грабна страхотните 10 000 лева от . Печалбата на Петко идва след като познава 7 от 7 числа и със залог от 2 лева директно изравнява попадението си с това на Миглена. Късметлията вярва, че няма нищо случайно, защото седмица по-рано, Петко сънувал точно тези седем числа и започнал да играе с тях. „Знаех, че ще ми донесат успех и много се радвам, че се оказах прав.\", разказва още той.Тегленията на играта  можете да следите в пунктовете на  и на. Забавлявайте се и с новото мобилно приложение, което можете да свалите от .  ", "date": "2019.05.22", "title": "Две печалби по 10 000 лева от играта „Еврошанс“"}
{"url": "http://www.cross.bg/bulgariya-bednost-izklyuchvane-1604873.html", "text": "/КРОСС/ Борбата срещу социалното изключване и защита на основните права на гражданите е една от целите на Европейския съюз и ще бъде и акцент в моята работа, ако бъдат избрана за евродепутат. Намаляването на броя на хората, изложени на риск от бедност или от социално изключване, се превърна в една от ключовите цели на стратегията „Европа 2020\". Съюзът си постави цел до 2020 г. броят на хората, заплашени от бедност и от социално изключване, да бъде намален с 20 милиона души. А у нас какво се случва - бедността не намалява, напротив задълбочават се неравенствата! Факт, който може да се обясни само с пълно нехайсто от страна на правителството и пълно отсъствие на досегашните ни евродепутати от обсъждането и формулирането на политики, от които българските граждани имат нужда!Устойчивото развитие на едно общество предполага постигане на високи социални показатели - заетост, ниска безработица, стабилен общ доход, ръст на работна заплата, пенсии, средна продължителност на живота, грамотност, състояние на здравеопазването и образованието и т. н. В България обаче социалната политика не е политика на социалното развитие и управление на целокупните жизнени условия, а се ограничава единствено и само в подпомагане на изпаднали в беда граждани. Видно е, че Европа взема мерки за борба със социалните неравенства. Но България чрез своите евродепутати отсъства от формулирането на нуждите на хората! От формулирането на правилните решения! У нас под прага на бедност живее над 22% от населението на страната. Повече от една трета от гражданите в България живеят в риск от бедност или социално изключване, почти 40% от всички българи. Средно за ЕС в тази графа попада 22,5% от населението или почти два пъти по-малък дял. Създаването на европейска платформа срещу бедността и социалното изключване е израз на един съвместен ангажимент. Чрез Фонда за европейско подпомагане, с финансиране от 3,8 млд. евро за периода 2014 - 2020  се подкрепят усилията на държавите от ЕС да помогнат най-нуждаещите се. В България някой да е чул за този фонд? България не се възползва от този механизъм за подкрепа в този програмен период! Къде бяха нашите евродепутати? Къде беше правителството?-  \tЕвропа за разлика от нас се бори и срещу безработицата. Независимо от причината за загубата на работата - ЕС въведе мерки за борба срещу безработицата. До 2020 г. 75% от хората на възраст от 20 до 64 години трябва да имат работа. Смятате ли,че за една година това ще се случи и в България? Не, разбира се! България пропусна и този шанс!Европейската стратегия по заетостта цели да се създадат повече и по-добри работни места, а програмата „Нови умения за нови работни места\"  на националните правителства да увеличат „гъвкавата сигурност\", качеството на работните места, да осигурят по-добри условия на труд. Една от мерките на ЕС са така наречените пакетите за младежка заетост, чрез д които се въвеждат мерки за стимулиране на търсенето, така че да се създават работни места. Европейския съюз определя рамката, националните правителства са отговорни за осъществяването на тези политики! Нашето национално правителство бе ангажирано с лични дела, а българските евродепутати даже и не разбраха кога се създаваха тези механизми! Европейският социален фонд (с бюджет от над 86 милиарда евро за периода 2014 - 2020 г.) финансира проекти, които помагат на хората да усвоят нови умения и да намерят реализация.  Целта на Програмата за заетост и социални иновации (с бюджет от 920 милиона евро) е  да се  гарантира, че тези работни места са справедливи, устойчиви и включват подходяща и достойна социална закрила. В България всички програми за заетост и иновации преминаха незабелязано, без особенна полза на трайно безработните българи! С какво допринесоха евродепутатите, които изпратихме в ЕП през 2014?Създаден бе и Европейският фонд за приспособяване към глобализацията (с бюджет от 150 мили производството или са го преместили извън ЕС. Тези механизми, които ЕС създаде останаха вик в пустиня в нашата страна! Унизително, България е страната с най-тежка детска бедност. Българските деца са най-изложени на риск от бедност или социално изключване от всички деца в Европейския съюз. Европейският съюз е мобилизиран за борба срещу детската бедност. Тази тема, е в основата и на стратегията „Европа 2020\". Всички приети от Европейската комисия мерки за социални инвестиции  също призовават за „инвестиране\" в децата и младите хора, за да се увеличат шансовете им за успех. Бих искала да зная някой от досегашните ни евродепутати запознат ли е с тези мерки? Наясно ли е с тях? Изразил ли е мнение, становище, критика по тях?България трябва да присъства на масата на преговорите!Трябва да преустановим този процес сега, на 26/05, на тези избори за Европарламент! Трябва да спрем да изпращаме в Брюксел хора, които нехаят за съдбата на хората в  нужда!", "date": "2019.05.22", "title": "Лидия Чорбанова, „Движение 21“: България е единствената страна в ЕС, в която социалната политика само гаси пожари"}
{"url": "http://www.cross.bg/lite-huawei-kamera-1604874.html", "text": "/КРОСС/ Huawei показа на живо най-новото попълнение от своята лайфстайл серия P - Huawei P30 lite. Това се случи на специално събитие в новата софийска галерия nOva Art Space, където сред експонатите бяха арт принтове на популярния визуален артист Калоян Тошев, заснети в среда от фотографа Димитър Караниколов само с P30 lite. Най-впечатляваща бе огромна разпечатка на портретна фотография на Калоян на фона на неговите творби, която бе отпечатана с впечатляващ детайл в размер 2 на 2 и половина метра. Това е възможно благодарение на иновативната 48-мегапикселова камера на P30 lite. Тя позволява направените снимки да се отпечатват като HD постери във формат до 2,8 Х 2,1 метра с резолюция от 72 точки на инч (dpi), като изображенията са със запленяваща острота, цветност, яркост, дълбочина и изразителност. Разбира се, младите потребители могат лесно да превръщат снимките си с P30 lite в постери в желания от тях размер. В галерията бяха показани красиви арт разпечатки в A3 формат. „Благодаря много на Huawei за поканата да участвам в тази инициатива. Много харесах концепцията - Димитър Караниколов да снима мои творби с новия смартфон P30 lite.  Смятам, че технологиите и изкуството винаги са вървели ръка за ръка.\", сподели Калоян Тошев по време на събитието.Камерата на Huawei P30 lite разполага с иновативен CMOS сензор, съдържащ в себе си 48 милиона пиксела - уникално постижение дори за динамична индустрия като мобилната фотография и поредното предизвикателство, което Huawei отправя към „правилата\" в тази сфера, които иска да пренапише.Интелигентна тройна AI камера на Huawei P30 lite разпознава 22 сцени и обекти, което помога на любителите фотографи да създават страхотни кадри. Телефонът разполага и с 24MP предна камера, която също разпознава 8 сцени за перфектно селфи при всякакви условия. Предната AI камера разпознава и различни полове и възрастови групи и прилага оптимално разкрасяване за различните хора.Новият смартфон идва с DewDrop дисплей с 6.15-инчов диагонал и супер тънки рамки с 84% съотношение между екран и тяло.  Мощният процесор Kirin 710 спомага за високата ефективност и производителност на P30 lite, който има 4GB RAM и 128GB вътрешна памет, и идва с EMUI 9.0.1, базиран на Android 9.0. Батерията с капацитет 3340mAh издържа цял ден далеч от контакта, и се зарежда от 0 до 41 процента за по-малко от 30 мин. Телефонът се предлага в три страхотни цвята - син (Peacock Blue), черен (Midnight Black) и бял (Pearl White).P30 lite вече е на пазара с атрактивни планове в мрежата на A1, Telenor и Vivacom, както и в свободна продажба на цена от 699 лв.  ", "date": "2019.05.22", "title": "Huawei показа силата на 48-мегапикселовата камера на P30 lite с двуметров принт  в новата галерия nOva Art Space"}
{"url": "http://www.cross.bg/dvoretza-sedmitza-festival-1604852.html", "text": "/КРОСС/ Тази седмица организаторите на Международния фестивал за късометражно кино \"В ДВОРЕЦА\" са отново на френска земя, но този път като участник в тазгодишното издание на един от най-престижните кинофоруми в света - фестивалът в Кан. Там в рамките на една седмица Цанко Василев и Лилия Кучева представят късофилмовата ни индустрия. Една от основните им задачи е и да анонсират предстоящото 16-то издание на \"В ДВОРЕЦА\", което от тази година се организира в град Бургас. Новият фестивален период е последната седмица на септември, а тази година конкретно от 21 - 29.09.2019 г.За първи път програмата ще бъде структурирана и осъществена в абсолютната си цялост в рамките на един град, в рамките на една фестивална седмица.Прожекциите на всички конкурсни програми - за деца, студенти и професионалисти, ще видим в Държавна Опера Бургас. Залите на Културен център „Морско казино\" приютяват Филмър Фордж: професионални срещи на късофилмовата индустрия. Програмата представлява професионална платформа, която свързва участниците с представители на световната индустрия от различни сектори - дистрибутори, продуценти, програматори, фестивални директори, институции, фондове и др. Филмър Фордж включва интензивна образователна програма, пазар на филмовата индустрия и питчинг сесия за подпомагане производството на нови късофилмови проекти.Академията за филмови изкуства и науки в САЩ, връчваща наградите Оскар, и Европейската филмова академия, отличаваща с наградите за най-добрите европейски филми, са само част от институтите, чиято програма от залез до изгрев фестивалът представя на Открита сцена \"Охлюва\".В рамките на фестивалната седмица „В ДВОРЕЦА\" изгражда международния си пресцентър в Морски център „Магазия 1\", а о-в „Св. Анастасия\" приютява в двудневно затворено събитие изнесени национална и международна питчинг сесии за подпомагане производството на нови късофилмови проекти и професионални срещи с индустрията.Международният фестивал за късометражно кино „В ДВОРЕЦА\" е особено значимо културно събитие, с най-голямото европейско измерение, и неговият бюджет се формира от местни, национални и международни програми и партньорства. В следващите дни от участието на фестивалния екип в Кан предстоят низ от уговорени последващи срещи за финализиране на преговорите за допълващо европейско финансиране.Повече информация за резултатите от участието на Международния фестивал за късометражно кино „В ДВОРЕЦА\"  в Кан очаквайте скоро, когато организаторите ще разкрият подробности какво да очакваме в гр. Бургас от 21 до 29 септември тази година.  ", "date": "2019.05.22", "title": "Международният фестивал за късометражно кино “В ДВОРЕЦА” с официално участие в Кан 2019"}
{"url": "http://www.cross.bg/chlenki-zhelyazkov-mezhdynarodniya-1604857.html", "text": "/КРОСС/ Създаването на ефективен търговски коридор в региона е основното предизвикателство пред Организацията за черноморско икономическо сътрудничество (ОЧИС), което може да стане само със съвместните усилия на всички страни членки. Това заяви министърът на транспорта, информационните технологии и съобщенията при откриването на неформалната среща на министрите на транспорта от държавите членки на организацията.Събитието се председателства от България и бе организирано съвместно с генералния секретар на ОЧИС Н. Пр.  Майкъл Христидис в рамките на Международния транспортен форум (ITF), който се провежда в Лайпциг в периода 22-24 май. По покана на министър Желязков в срещата участваха още генералният секретар на Международния съюз за автомобилен транспорт (IRU) Умберто де Прето и генералният секретар на Международния транспортен форум (ITF) Йонг Ким.Заседанието на представителите от страните на ОЧИС е част от програмата на срещата на върха на министрите на транспорта, известна още като „Давос на транспорта\". В него участват повече от 1000 делегати от над 70 държави и около 40 министри, които ще обсъдят транспортната свързаност и регионалната интеграция.Министър Желязков отбеляза, че за да се постигне оптимално ниво на интеграция на транспортните мрежи е необходимо паралелно с развитието на регионалната транспортна инфраструктура да бъде обърнато специално внимание на международните проекти в рамките на трансевропейската мрежа и евро-азиатските коридори на териториите на държавите членки на ОЧИС.„Устойчива мобилност и висока ефективност може да бъде постигната единствено ако усилията се насочат към преодоляване на ключовите предизвикателства, пред които е изправен секторът. Това са модернизацията на инфраструктурата, въвеждането на интелигентни транспортни системи, подобряването на конкурентоспособността на транспортните предприятия и намаляването на въздействието върху околната среда\" добави още Росен Желязков.В разговор с Умберто де Прето, министър Желязков заяви, че България разчита на подкрепа от Международния съюз за автомобилен транспорт (IRU) за подобряване на законодателните предложения по Пакета за мобилност I в търсене на по-справедливо решение за транспортния бизнес в периферните държави членки по време на триалозите във втората половина на годината. ", "date": "2019.05.22", "title": "Росен Желязков: Създаването на търговски коридор в Черноморския регион е предизвикателство пред страните членки на ОЧИС"}
{"url": "http://www.cross.bg/shymen-nelgin-bivshata-1604855.html", "text": "/КРОСС/ Окръжната прокуратура в Шумен наблюдава досъдебно производство за опит за убийство, извършен в условията на домашно насилиеОбразувано е досъдебно производство, което се наблюдава от Окръжната прокуратура в Шумен, след като днес, 22 май, след 5 часа сутринта 30-годишният Нелгин направил опит да убие бившата си съпруга. Инцидентът  станал в околностите на Шумен. Изяснява се видът на оръжието, с което е бил извършен опитът за убийство на 26-годишната Нурсел. 30-годишният Нелгин е избягал от местопроизшествието. Бившата му съпруга е в болницата, след като по време на стрелбата срещу нея в главата й са попаднали две сачми. Нама опасност за живота й. Жената била в автомобила на свой колега, с когото работели в завод „Алкомет\" в Шумен. Те често пътували за работа заедно, тъй като живеели наблизо и били семейни приятели. 30-годишният Нелгин започнал да ги преследва и принудил колегата на бившата си жена да спре. Извадил оръжие и стрелял по нея. След това направил обратен завой, произвел още един изстрел и избягал от местопроизшествието. Открит бил от полицията в Разград, където е задържан за 24 часа по Закона за МВР.  След довеждането му в Шумен Окръжната прокуратура ще го привлече като обвиняем за престъпление по член 116, ал.1, т. 6а, във връзка с член 115, във връзка с член 18 от НК. Опитът за убийство е извършен в условията на домашно насилие и в изпитателния срок на предходно осъждане. Нелгин преследвал често бившата си съпруга. Ден преди инцидента тя подала втора жалба за домашно насилие срещу него. Продължават действията по разследването.  ", "date": "2019.05.22", "title": "Разследват мъж за опит да застреля бившата си съпруга "}
{"url": "http://www.cross.bg/aleksandur-srundev-evrofytbol-1604856.html", "text": "/КРОСС/ На специална церемония на 22.05.2019 г. в офиса на „Еврофутбол\" Александър Сръндев получи чек на стойност 4800 лева като Спортен талант на публиката за 2019 година лично от управителя на българския букмейкър г-жа Руди Вачкова. „Радваме се, че още един млад състезател бе избран чрез допитването за Спортен талант. Пожелаваме му много здраве и да ни зарадва с много успехи\", заяви г-жа Вачкова. Благодарение на сумата, отпусната му по програма „Спортни таланти\", Алекс ще си закупи състезателно колело.Изпълнителният директор на Фондация „Работилница за граждански инициативи\" г-жа Илияна Николова пожела Александър да стане следващият „комуникационен вълшебник\". Повод за това е, че Алекс спечели допитването до публиката за трети пореден път, което е и своеобразен „требъл\".Анкетата се проведе от 03-ти до 19-и май на страницата talanti.eurofootball.bg. 21-годишният столичанин активизира 609 свои приятели, съмишленици и съотборници, което му осигури и първото място. Втори е лекоатлетът Васил Власов с 459 гласа, а на трето място се нареди 15-годишната Ева Петкова.Припомняме, че на 27 март „Еврофутбол\" обяви 31 Спортни таланти за 2019 година. С избирането на Александър Сръндев тяхната бройка достига числото 32.„Еврофутбол\" желае на всички много успехи и лични постижения! ", "date": "2019.05.22", "title": "Александър Сръндев получи чек като Спортен талант на  „Еврофутбол\""}
{"url": "http://www.cross.bg/sliven-bulgariya-horata-1604859.html", "text": "/КРОСС/ „Вярвам, че Сливен може да възроди облика си на онзи голям индустриален център, какъвто го помня от детските ми години\", заяви кандидатът за евродепутат от „БСП за България\" Крум Дончев по време на посещението си в гр. Сливен. В разговор с хората той се запозна с демографските и икономически проблеми, с които се бори  сливенската общественост, изрази ясно амбициите си да работи в полза на България, като се ангажира с каузи, в които има дългогодишен опит и компетенции. „Както на пистата, така и в битката за Европарламента, участвам с дух за победа и кауза за България. И при двете има състезание, но отговорностите са различни\", каза още той. Присъстващите обясниха, че Сливен е един от важните промишлени български индустриални центрове, с традиции в текстилното, машиностроителното, стъкларското, електротехническото производство, хранително-вкусовата промишленост. „Проблемите на хората се свеждат до безпаричие, здравеопазване, инфраструктура. Виждам в тях голямо недоверие, но искрено вярвам, че ние, от „БСП за България\", можем да постигнем нещо по-добро за народа и страната си\", посочи кандидатът. Хората подчертаха, че благоприятният климат и изградената иригационна система са предпоставка за утвърждаването на сливенския регион като стратегически доставчик на стопанска продукция. „Условията са изключително подходящи за развитието на овощарството, особено производството на праскови и череши, лозарството, зеленчукопроизводството, производството на слънчоглед и зърнени култури, а също и за развитие на животновъдството. В Сливен работят Институт по прасковата и Център за селекция и репродукция в животновъдството\", каза още хората от региона. Според Дончев всичко това е важно да се съхрани и доразвие, за да могат производителите и търговците на едро в Сливен да се чувстват спокойни, че продукцията им може да бъде реализирана. \"Много е трудно човек, занимавайки се с политика в днешно време, да бъде разбран правилно, защото политиците създадоха агресия у всички нас. Защото езикът, с който те комуникират, не е езикът на българина. Политиците трябва да бъдат пример за нас и нашите деца. Затова вярвам, че вече е дошло времето, когато политическият модел в България трябва да бъде променен - не, защото политиците имат нужда, а защото хората имат нужда\", подчерта още той.", "date": "2019.05.22", "title": " Крум Дончев: Заедно можем да възродим промишлената мощ на Сливен"}
{"url": "http://www.cross.bg/gurtziya-bulgariya-vruzka-1604858.html", "text": "/КРОСС/ С интерконектора България - Гърция даваме пълна, реална диверсификация на доставките на газ. Това заяви министър-председателят Бойко Борисов на церемония в Кирково, където с премиера на Гърция Алексис Ципрас дадоха начало на изграждането на междусистемната газова връзка между двете страни. „Много делегации се върнаха от Азербайджан, само че газта не може да се носи в джоб, чанта, сак. Наслушахме се на приказки. Е, ние поработихме и сега даваме старт\", посочи премиерът Борисов. Той заяви, че само преди дни е инспектирал и връзката, която се прави от българо-турската до българо-сръбската граница и допълни, че страната ни ще се възползва от различните източници на газ и ще избира най-изгодната цена.Министър-председателят на Гърция Алексис Ципрас подчерта важността на проекта. Той посочи, че подобни връзки, спомагат за мира и стабилността както в региона на Балканите, така и в Европа. „Това са проекти, които укрепват геополитическата роля на Гърция и България. През последните години Гърция, България, Румъния и Сърбия работихме по перспективата за един пръстен на свързаност в региона\", каза Ципрас. Той посочи, че голяма част от доставките по тази връзка ще бъдат от Азербайджан, чрез Трансадриатическия газопровод. „Този проект може да бъде разклонен към Сърбия и към Румъния\", добави гръцкият премиер и акцентира върху възможностите за свързаност между Балканите с Източното Средиземноморие. Във видео обръщение заместник-председателят на Европейската комисия, отговарящ за енергийния съюз Марош Шефчович заяви, че приветства старта на изграждането на газовата връзка. „Проектът IGB  е един от ключовите за изграждането на Европейския енергиен съюз. Днешният ден е исторически за всички европейци - както за тези, които живеят в Гърция и България, така и за всички останали, включително в Брюксел. Проектът ще съдейства за повишаване на енергийната сигурност и по-добре интегриран регионален газов пазар. IGB осигурява ключовите елементи от стратегията на ЕС за развитие на сигурна и устойчива енергетика. Твърдо съм уверен, че първият газ по интерконектора ще потече през януари 2021 г.\", каза заместник-председателят на ЕК.„Днес се реализират договореностите между президента Илхам Алиев и премиера Бойко Борисов. Изразявам благодарност към българската страна, защото това е един от мащабните проекти в Южния газов коридор, по който България ще получава газ от Азербайджан\", заяви Ягуб Еюбов - първи заместник министър-председател на Република Азербайджан, който също участваше в церемонията в Кирково.Чрез междусистемната газова връзка България ще получава азербайджански природен газ от Трансадриатическия газопровод, освен това през интерконектора България ще може да получава доставки и през терминала на Александруполис за втечнен природен газ от САЩ, Катар, Алжир, Израел, Египет и други. Газовата връзка между България и Гърция е с дължина 182 км., от които 150 км. са на българска територия. Тя започва от Комотини, Гърция и се свързва с българската газопреносна система на Стара Загора. Техническият ѝ капацитет е от 3 до 5 млрд. куб. м. Общата стойност на проекта е 220 млн. евро.  ", "date": "2019.05.22", "title": "Борисов: Газовата връзка между България и Гърция ще има ключова роля за региона"}
{"url": "http://www.cross.bg/midi-pyasuchni-beli-1604861.html", "text": "/КРОСС/ Със заповед на министъра на земеделието, храните и горите Десислава Танева, от днес се забранява уловът на бели пясъчни миди от видовете Donax trunculus и Chamelea gallina в българската акватория на Черно море.Забраната се въвежда за срок от 30 дни. Тя цели опазване и осигуряване на оптималните условия за размножаване и развитие на популациите от бели пясъчни миди.   ", "date": "2019.05.22", "title": " Забранява се риболовът на бели пясъчни миди в Черно море"}
{"url": "http://www.cross.bg/plovdiv-kirilitzata-yvrezhdaniya-1604864.html", "text": "/КРОСС/ Кметът на район \"Южен\" в Пловдив Борислав Инчев откри в сряда  Алея на кирилицата, която е посветена на 24 май - Ден на българската просвета и култура и на славянската писменост. Буквите са изработени от дърво от хора с физически и психически увреждания от град Куклен в специално организирани работилници. Алеята се намира на бул. \"Македония\" и освен 30-те символа от азбуката е поставен и портретът на Светите братя Кирил и Методий. Всяка буква е с височина от 80 см и са оцветени в цветовете на слънцето - жълто и няколко нюанса на оранжево. Проектът е на стойност 8800 лв., като 6000 лв. са финансирани от фондация \"Пловдив 2019\", а останалата сума е осигурена от Национално сдружение за социално сътрудничество и партньорство, автор на проекта.Проектът е замислен от самите хора, които са се оплакали, че се затрудняват при четеното на надписи на латиница. Така от една страна ще се популяризира кирилицата, а от друга ще се интегрират хората с увреждания.", "date": "2019.05.22", "title": "Откриха Алея на кирилицата в Пловдив"}
{"url": "http://www.cross.bg/zavedenieto-opit-prokyratyra-1604862.html", "text": "/КРОСС/ Повдигнато е обвинение на непълнолетно лице за опит за убийство на 16-годишното момче, намушкано с нож в столицата на 20 май. Това обяви на брифинг административният ръководител на Софийска градска прокуратура Емилия Русинова, съобщава БГНЕС.\"Тъй като извършителят е непълнолетно лице, досъдебното производство е наложено на следовател от следствения отдел на Софийска градска прокуратура. От събраните по делото доказателства се установява, че на 20 май вечерта, в клуб, намиращ се на ул. „Елисавета Багряна\", е бил нает от непълнолетно момиче за празнуване на рожден ден\", уточни Русинова и добави, че пред заведението, в което непълнолетните са празнували и консумирали алкохол, е имало и хора, които не са били част от компанията.„Имало е вербални контакти между лицата извън заведението и тези в заведението. Има доказателства за действия, които не съответстват на правилата на обществения ред от страна на лицата, извън заведението. След като е приключил рожденият ден, отново е имало опит за словесен контакт между жертвата и извършителя. Обвиняемият е извадил нож, който е видян от другите придружаващи го лица. Ножът е бил в черен платнен калъф. Обвиняемият е опрял първоначално ножът в гърлото на момчето, след което са нанесени прободно-порезни рани\", обясни тя.Нараняванията са около около белия дроб, сърцето и кръвоносните съдове, които могат да доведат до смърт, подчерта Русинова, и затова е повдигнато обвинение за опит за убийство.Ръководителят на градската прокуратура добави, че е извършено претърсване в дома на извършителя и са иззети дрехи, върху които има червени петна, които тепърва ще покажат дали са от кръв или нещо друго. Иззети са и два ножа, които съответстват на описанието. Назначени са експертизи, които да установят кой от тях е използван.Директорът на СДВР Георги Хаджиев, който също присъства на брифинга уточни, че причина за възникване на конфликта е станал на фенска основа и във връзка с дербито ЦСКА-ЛЕВСКИ. Той подчерта, че също така са били правени опити да бъдат заличени отпечатъци от използвания нож и във въпросната вечер са били разпитани над 30 свидетели. ", "date": "2019.05.22", "title": "Прокуратурата обвини нападателя на 16-годишното момче в София"}
{"url": "http://www.cross.bg/donchev-tvurditza-krym-1604844.html", "text": "/КРОСС/ При посещението си в гр. Твърдица кандидатът за евродепутат от \"БСП за България\" Крум Дончев установи, че при одобрен проект на стойност над 6 милиона лева, със 100% европейско финансиране за изграждане и ремонт на спортни съоръжения на територията на община Твърдица, вместо два нови стадиона и една спортна площадка, цари разруха. „Спорт ли, регионално развитие, или просто една изключителна некомпетентност, или стремеж към лично облагодетелстване е реализацията на европроектите в Твърдица?\", попита Дончев и обеща, че ще потърси  отговор от лицата, отговорни за реализирането на проекта. „Има ли корупция при усвояването на европейски средства, с цел облагодетелстване или нечий личен интерес? Къде остана прозрачността в изпълнението на подобни проекти? Къде са неизразходваните средства по този проект и какви са последствията за икономиката и хората в града? Стига, време е за справедливост и то сега\", категоричен е кандидатът за евродепутат.  Той обясни, че стойността на т.нар. спортна площадка, в случая „картинг писта\", е около 2 млн. лева от целия проект и не може да бъде използвана по предназначение, защото не отговаря на спортно-техническите регулации за провеждане на състезания по картинг. „Трасето няма необходимата дължина и изискваните зони за сигурност. Стадионът в гр. Твърдица е на стойност близо 1.6 млн. лв. и има посещаемост в топлите месеци в годината от порядъка на два до три пъти месечно от любителски футболни отбори от съседни селища\", обясни той. Според него съоръжението няма как да бъде използвано по предназначение за футболни срещи и тренировъчни процеси на отбори по простата причина, че град Твърдица не разполага и с нужната леглова база, необходима за провеждането на подобни лагери. „Поддръжката на стадиона е сериозен ресурс и разбира се, неоправдан разход\",  заяви категоричното си становище Крум Дончев след оглед на тъжната реалност. Дончев е на мнение, че финансирането от Европейския съюз на всякакви проекти трябва да бъде обвързано с последващ положителен ефект за икономиката и хората в България. „Можем да имаме писта или писти, можем да имаме стадиони, спортни и детски площадки, както и спортни зали, тъй като ресурса го има и то на европейско, национално и местно ниво. Тук въпросът е - знаем ли изобщо какво правим и защо го правим?\", попита той.  Крум Дончев подчерта, че предстоят изключително важни политики и оперативни програми за развитие на държавите членки, които трябва да се използват за реалния икономически и социален ръст на населението ни, както и за разрешаването на демографския ни проблем. „Ако управляващите продължават по този начин, то тогава сме обречени на пълна нищета и гибел\", категоричен е Дончев. Една от предстоящите стратегии, която е насочена към сигурността на гражданите е стратегията Визия 0 и е основно свързана с безопасността на движението по пътищата. Основните политики в нея ще се концентрират в посока на намаляването на жертвите по пътищата. Визия 0 ще даде възможност за създаването на специализирани съоражения за обучения и обогатяване културата на хората, а в това число и подрастващите. Иновациите в обществения транспорт, които касаят безопасността също ще бъдат обект на потенциално подпомагане в бъдещите оперативни програми за развитие.", "date": "2019.05.22", "title": "Крум Дончев: Стремеж към лично облагодетелстване ли е реализацията на европроектите в Твърдица?"}
{"url": "http://www.cross.bg/politziya-putna-izborite-1604845.html", "text": "/КРОСС/ В неделя спират камионите по магистралите още от обяд, съобщи Мария Ботева от Пътна полиция. Ограничение ще има и утре, но не в такъв мащаб.От Пътна полиция призоваха абитуриентите да мислят за безопасност, защото в моменти на еуфория редовно се показвали през прозорци и люкове на автомобилите. Тези, които ще возят абитуриенти, също да се съобразяват с правилника за движение, защото чрез видеокамерите КАТ ще състави актове на нарушителите, препоръчват от полицията. Това може да се случи дори една година след нарушението.В София ще има и моторизирани пътни полицаи, които ще помагат на всички колони с коли с абитуриенти, за да не се получават задръствания. Освен това още от обяд в събота ще има затворени, заради изборите, места в София.През 2018 г. са засечени над 400 нарушения по абитуриентски балове. Повече от половината са за непоставени колани или неправилно превозване на пътници.От Охранителна полиция обясниха, че ще бъде засилена охраната по изборите, пикът на баловете ще е точно между 24 и 26 май. ", "date": "2019.05.22", "title": "Пътна полиция със засилен контрол заради абитуриентските балове и изборите "}
{"url": "http://www.cross.bg/rysiya-posledniya-shvetziya-1604842.html", "text": "/КРОСС/ Русия вкара шест безответни гола във втория период и победи защитаващия титлата си Швеция със 7:4 в последния си мач от група \"Б\" на Световното първенство по хокей на лед в Словакия.Така олимпийските шампиони единствени завършиха с пълен актив от 21 точки в първата фаза на шампионата.Евгени Малкин и Евгени Дадонов се отличиха с по гол и асистенция, а Михаил Григоренко, Александър Овечкин, Дмитри Орлов, Кирил Капризов и Артьом Анисимов също се разписаха за успеха. Вратарят Андрей Василевски отрази 33 шайби.Швеция водеше след първата част с попадение на Габриел Ландескуг, но през втората Русия обърна до 6:1 и до края нямаше проблеми.Джон Клингберг, Вилям Нюландер и Оливер Екман-Ларсон направиха загубата на скандинавците по-почетна в третия период.На четвъртфиналите Русия ще играе срещу САЩ, докато Швеция ще срещне Финландия.В група \"А\" Канада спечели първото място с 18 точки след успех в последния си мач в северноамериканското дерби срещу САЩ с 3:0.Мат Мъри направи 28 спасявания и записа \"шътаут\", Кайл Търис се отличи гол и асистенция. Пиер-Люк Дюбоа и Джаред Макан също вкараха за канадците, които на четвъртфиналите ще срещнат световния вицешампион Швейцария.В последния четвъртфинал Чехия ще играе срещу олимпийския вицешампион Германия. ", "date": "2019.05.22", "title": "Русия и Канада първи в групите на световното по хокей на лед "}
{"url": "http://www.cross.bg/borisov-bulgariya-gurtziya-1604848.html", "text": "/КРОСС/ Министър-председателят Бойко Борисов посрещна гръцкия си колега Алексис Ципрас в Кирково и го качи на джипа си.Двамата ще поставят началото на изграждането на междусистемната газова връзка между България и Гърция. Интерконекторът между България и Гърция е един от приоритетните проекти за сигурност и конкурентоспособност на енергийния пазар в Европейския съюз. Той е изключително важен и от гледна точка осигуряване на диверсификация на източниците и доставките на газ за България и региона на Югоизточна Европа.Около 11.40 часа гръцкият министър-председател Алексис Ципрас кацна с хеликоптер в района на село Кирково. Той беше посрещнат от премиера Бойко Борисов. По късно двамата се качиха в автомобил, лично шофиран от българския министър-председател. Колата на премиерите спря в района, където много местни жители ги очакваха, за да ги поздравят и да им изкажат благодарности за направеното.„Реализирането на междусистемната газова връзка между България и Гърция ще има ключова роля за целия регион и за Европа\". Това заяви министър-председателят Бойко Борисов на среща с гръцкия премиер Алексис Ципрас преди официалния старт на изграждането на интерконектора между двете страни, съобщиха от Правителствената информационна служба.„Проектът е от стратегическо значение не само за нашите две държави, но и за цяла Европа, включително и за страните от Западните Балкани\", подчерта премиерът Борисов и изтъкна, че интерконекторът ще доведе до реална диверсификация на източниците и маршрутите за доставка на природен газ.В разговора с гръцкия си колега Бойко Борисов припомни, че в управленската програма на българското правителство е заложено като приоритет гарантиране на енергийната сигурност и развитие на пазара, включително подготвителните дейности, възлагане на строителството на обекта и въвеждането в експлоатация на газовата връзка България-Гърция през 2020 г.„Изпълняваме поставените задачи, за да осигурим инфраструктура, по която да се доставя газ за региона при конкурентни условия\", посочи още министър-председателят.По време на срещата двамата правителствени ръководители отбелязаха и ключовото значение на междусистемната газова връзка като част от общите балкански проекти и посочиха важното значение на строежа и на пътищата, жп линиите, пристанищата, дигиталната инфраструктура за свързаността и стабилността на Балканите.„Колкото по-добре се развиват тези наши общи проекти, толкова по-добре е за инвестициите, за туризма, за пътникопотока, за товарите\", заяви още Бойко Борисов.Изграждането на междусистемната газова връзка Гърция - България има за цел да осигури диверсификация не само на маршрутите, но и на източниците на природен газ за България и региона. Като част от развитието на Южния газов коридор, чрез IGB България и съседните ѝ страни ще имат достъп до алтернативни доставки от Каспийския регион, както и от съществуващи или бъдещи терминали за втечнен газ.Газовата връзка между България и Гърция е с дължина 182 км., от които 150 км. са на българска територия. Тя започва от Комотини, Гърция и се свързва с българската газопреносна система на Стара Загора. Техническият ѝ капацитет е от 3 до 5 млрд. куб. м. Общата стойност на проекта е 220 млн. евро.Борисов сподели, че много хора в региона ходят на гръцкото море, тъй като то е на 50 километра. \"Трябва да разширим пътя или да отворим границата заради трафика\", каза с усмивка премиерът.Българският министър-председател изтъкна невероятната природа, която притежаваме. \"Много гърци идват тук на планина, на хладно. Хора от всички държави минават оттук за морето. Тук половината население е мюсюлманско, другата половина християнско. Ако не ги ръчкаш, няма проблеми между тях\", разказа Борисов на госта си.Той добави, че много гърци идват на ски през зимата в курортите в България.\"Сега от Румъния, Беларус, Украйна, българи минават през тези проходи. Много по-пряко им е. Сега искам да направим тази магистрала от Александруполис и да излезе на \"Марица\". Не са големи пътищата, добри са до 1 юни. Юни, юли, август и септември се чака тук по 3 часа на границата\", припомни българският министър-председател.\"Имаме чувството, че по големите празници половината гърци са в България. Затова сме 50:50. Българите харчат пари на морето в Гърция, а гърците - в нашите зимни курорти. Оттук с кола е на 40 километра до плажа в Гърция\", обясни Борисов и добави, че сега основният проблем е преминаването на границата.\"Трябва да измислим това, да става преминаването по-бързо\", заяви премиерът.Днес е исторически ден, с гръцкия премиер Алексис Ципрас сме се разбрали и тунели да правим, но след изборите, каза още премиерът.„Вицепремиерът на Азербайджан е тук\", уточни Борисов по повод откриването на строителството на газовата връзка с Гърция. Министър-председателят запозна гръцкия премиер Алексис Ципрас с българския енергийния ни министър Теменужка Петкова.„С колегата сме се разбрали, тунели ще правим след изборите. Днес правим исторически неща, заслужава си. Това на думи знаеш ли колко години е говорено, че ще се направи диверсификация\", обърна се Борисов към гръцкия си колега. ", "date": "2019.05.22", "title": "Борисов към Ципрас: Трябва да разширим пътя, да се минава по-лесно между Гърция и България "}
{"url": "http://www.cross.bg/shtetite-dnes-krustovishte-1604847.html", "text": "/КРОСС/ Трапът, който се отвори върху новото кръгово кръстовище над във Варна, опира точно до автомобилното платно, стана ясно днес след огледа на щетите. Реално се е срутила тревна площ от т.нар. зелени зони по артерията. Работници днес спешно поправяха щетите. От другата страна на кръстовището също имаше хора, които се суетяха около процеп.Пораженията по чисто новата транспортна артерия настанаха след порой, излял се във вторник вечерта. Това се случи часове след като премиерът Борисов пообиколи строителни обекти в града, и успоредно с предизборно мероприятие на ГЕРБ с негово участие във Фестивалния комплекс.При откриването на обекта кметът Иван Портних обяви проекта за \"революционен\". Прогнозната стойност на окончателното му завършване е 110 милиона лева.  ", "date": "2019.05.22", "title": "Злополучното варненско кръстовище за 110 милиона е пропаднало до ръба на платното"}
{"url": "http://www.cross.bg/prodanov-vupros-stoyanova-1604850.html", "text": "/КРОСС/ \"Смятаме, че в случая с катастрофата при Своге не е извършван обществен превоз, а става въпрос за споделено пътуване. Няма регулярна линия, няма и \"случаен превоз\" - всички документи, които ни бяха представени\", показват това. Това заяви изпълнителният директор на \"Бул инс\" Стоян Проданов пред БНТ. Вчера стана ясно, че застрахователят е  за трима от 20-те загинали миналата есен в Своге.\"Основанието, което се опитва да прокара \"Бул инс\", е по някаква странична наредба. Не знам за какви условия става въпрос, но за да е в сила, по застраховката при злополука трябва да има платена премия и да има констативен протокол от МВР за настъпилата катастрофа. Оттам-нататъксе представят смъртни актове и се уточнява кой е наследник - абсолютно проста процедура\", опонира Златина Стоянова от Асоциацията на застрахованите и пострадалите при ПТП.На изричен въпрос кои документи липсват, Проданов изброи - пътен лист, фактура, договор. \"Списъкът с пътуващите е включен в констативния протокол, няма нужда от друг\", отговори Стоянова и иронизира по твърдението за споделено пътуване - сигурно възрастните хора са спрели автобуса на автостоп. Това, което ни е представено като пътен лист, е за съвсем друго пътуване. Чакаме документите, които да докажат, че има обществен превоз, възрази Проданов. Попитан изрично не трябва ли да бъдат платени по 50 000 лева на загинал, както е по закон при сключеназастраховка за злополука и след това застрахователят да чака санкции за превозвача, Проданов каза и, че било силно спекулативно да се говори, че \"Бул инс\" е определила цена на човешкия живот. Ако бъдат представенинеобходимите доказателства, готови сме да платим, добави той. И подчерта няколко пъти, че съдът е крайният арбитър. Стана ясно и, че \"Бул инс\" оспорва пред съда дори плащането от по 10 лева на човек. \"Вие трябва даплатите, а след това можете да обжалвате, но не го правите\", подчерта Стоянова относно решението на КФН, че \"Бул инс\" трябва да плати по 50 000 лева на загинал. А Проданов се оплака, че асоциацията, която представлява Стоянова, била упражнила натиск и заплашила с медийнаатака. На въпрос дали \"Бул инс\" има пари да плати, отговорът беше, че е смехотворно да се говори, че няма. За последните 10 години сме платили около 1 млрд. лева обезщетения, посочи Проданов като „доказателство\", чекомпанията може да плати.Пред Нова тв близките на пострадалите коментираха още, че документите, които \"Бул инс\" иска, нямат отношение към инцидента. Те не са наясно и защо след като КФН казва, че всички документи са предоставени, те трябва да събират още такива. Проданов отново подчерта, че липсват документи, които са необходими за обезщетението. Илия Тодоров от Асоциация на пострадалите при катастрофи поясни, че документите са ясни и такова е становището на компетентния орган КФН. А вицепремиерът Марияна Николовазаяви, че категорично не е съгласна с позицията на застрахователя. Щом един пътник има билет, той има застраховка. По думите й, ако бъде заведено дело към застрахователите, то ще бъде спечелено от пострадалите. ", "date": "2019.05.22", "title": "  \"Бул инс\" смята, че загиналите в Своге са пътували на автостоп"}
{"url": "http://www.cross.bg/zakona-sobstvenost-veto-1604846.html", "text": "/КРОСС/ Жители на столичния квартал „Горубляне\" излязоха на пореден протест - този път пред президентството. Те призоваха държавният глава Румен Радев да наложи вето на приетите промени в Закона за държавната собственост и да ги обяви за противоконституционни.Жителите на столичния квартал не са съгласни с начина по който се отчуждава тяхната собственост и искат справедливи обезщетения за техните терени.Миналата неделя протестиращите блокираха движението по булевард „Цариградско шосе\".Представителят на инициативният комитет Янита Тарабанова внесе в президентството заявление от протестиращите с искане за вето.„Става въпрос за Закона за изменение на Закона за държавната собственост, както ние го наричаме „Закона за избирателната национализация\". Става въпрос за отчуждаването на южната дъга. Принудително отчуждаване, без да бъде платена земята, като ни се дава 7-дневен срок да влязат във владение. Завели сме дела с адв. Александър Кашъмов в Административен съд. Но АПИ категорично отказват да предоставят трите хиляди нотариални акта, които са свързани с оценката на нашите имоти. Ние смятаме, че там има някаква фалшификация. Не е ясно, защо крият нотариалните актове\", каза тя.  ", "date": "2019.05.22", "title": " Жители на „Горубляне“ протестираха пред президентството, искат от Радев вето "}
{"url": "http://www.cross.bg/stydenti-stipendiant-bulgariya-1604849.html", "text": "/КРОСС/ Стивън Качулков от Техническия университет в град София спечели конкурса „Стани стипендиант на ЧЕЗ\" за студенти, издание 2018-2019 г. До финала достигнаха трима участници. Сертификатите им бяха връчени в навечерието на Деня на българската просвета и култура и на славянската писменост от регионалния мениджър на ЧЕЗ за България Карел Крал.Победителят е стажант към дирекция „Реализация на инвестициите\" в ЧЕЗ Разпределение. Той е последен курс на обучение по специалността „Индустриално инженерство\" (на английски език) във Факултета за английско инженерно обучение към ТУ-София. В момента той подготвя дипломна работа на тема загубите в електроразпределителната мрежа. „Възможността да уча и да работя ми позволява да обогатя теоретичните си познания с многостранен практически опит.Надявам се да мога да използвам уменията си и да продължа да работя за намаляване на техническите загуби по електроразпределителната мрежа в България\", каза Стивън Качулков.В конкурса „Стани стипендиант на ЧЕЗ\" за студенти могат да кандидатстват всички студенти от технически висши учебни заведения на територията на Западна България. Всяка година компанията ще предоставя стипендии на изявени студенти, класирани на конкурсен принцип и на база обявените критерии, които са публикувани на сайта www.stipendiant.com. Конкурсът „Стани стипендиант на ЧЕЗ\" за студенти е част от дългосрочна политика на дружеството за насърчаване на професионалното образование в България и е продължение на конкурса „Стани стипендиант на ЧЕЗ\" за ученици, стартирал през 2012 г. През 2017-2018 г. бяха раздадени първите две стипендии на студенти. ", "date": "2019.05.22", "title": "Студент от Техническия университет спечели стипендия от ЧЕЗ"}
{"url": "http://www.cross.bg/godini-slovoto-ninova-1604853.html", "text": "/КРОСС/ \"Без свобода на словото, няма истина.  Днес отбелязваме 175 години от началото на българската журналистика - време, в което словото е градило и съхранявало българската идентичност, давало е светлина и път за развитие\". Това заяви  лидерът на БСП Корнелия Нинова по повод 175 години българска журналистика и 125 години журналистическо движение у нас. Тя заяви, че през тези години много ярки личности - журналисти са защитавали свободата и са пазили словото. \"Днес мисията на журналистиката е да бъде в услуга на обществото, а не на силния на деня; да буди, а не да слугува; да респектира, а не да манипулира.   Честита годишнина, с пожелание за смелост и почтеност\", заключи Корнелия Нинова.  ", "date": "2019.05.22", "title": "Корнелия Нинова: Без свобода на словото, няма истина"}
{"url": "http://www.cross.bg/gerb-bulgariya-hora-1604851.html", "text": "/КРОСС/ - 10-годишното членство на България в ЕС съвпадна в голяма степен с управлението на ГЕРБ, което даде изкривено отражение и трябва това да се има предвид. Българинът си представяше, че членството в ЕС ще му даде допълнителни гаранции за върховенство на закона, справедливост в държавата и възмездие за крадците. В същото време управлението на ГЕРБ в състава на ЕНП доведе до утвърждаване на схемаджийството като „система за разпределяне на европейски пари\". И вместо европарите да стигнат до тези, които имат нужда - дребния и средния бизнес, и да бъдат един допълнителен лост за подкрепа на българския бизнес, стана така че достъп до тях имат много малка част и те се раздават партийно по схеми.- На практика нищо от очакванията от членството ни в ЕС не се е сбъднало и по отношение на бизнеса, и по отношение на по-големите възможности за дребните и средните компании, общините, нито по отношение на правосъдието, върховенството на закона, правовата държава. Управлението на ГЕРБ разврати общините, държавата и държавната администрация.- Българските евродепутати в голямата си част бяха неподготвени за работата си в Европарламента. Те нямат визия. Това, че Сергей Станишев заема висок пост в ПЕС, а Георги Пирински е опитен дипломат, не ги направи особено ефективни. Защото за да има ефект трябва да има стиковани усилия между изпълнителната власт, държавното ръководство и евродепутатите, независимо, че те ще принадлежат към различните европейски семейства в рамките на досегашната структура на ЕП. Стана ясно и прокарването на т.нар. пакет „Макрон\" и от редица други мерки на ЕК и Еропарламента, че нашите евродепутати не просто не познават механизмите и не могат да ги използват, но и заради ленност и безотговорност могат да го проспят. Факт, че трима депутати не бяха на гласуване, което беше особено ключово за вкарване на пакета „Мобилност\" е показателно за истинското отношение. Нито беше вярно, че не е дошъл самолета, нито беше вярно, че нещо са пропуснали, освен поредното заседание. Но пакета „Мобилност\" постави и още едни въпрос. Не може такива сериозни мерки, които касаят цели браншове в държави-членки като нашата да не бъдат уловени навреме от еврокомисаря, от правителството, от българите - служители в ЕК и от евродепутатите. Ние не можем да спасяваме положението в последната секунда.-- Европа ни вижда. Вижда ни къщите за тъщи. Вижда ни схемите, по които си строим пътищата. Вижда ни и терасите и апартаментите, на ключовите политици. Вижда и до какво обогатяване могат да доведат европарите, които са дадени със съвсем друго прадназначение. Това, че ЕНП има изгода да мълчи и Бойко Борисов да ѝ носи достатъчно евродепутати, за да превземе пак ЕК и да продължи със схемите е съвсем друг въпрос. Но Европа и лява, и дясна, и центристка, и либерална, и социална ни вижда.- Властите в България са абсолютно убедени, че могат да продължат да крадат както до сега, тъй като затова е създадена една стройна организация, овъзмездена за всеки участник в схемата както подобава. Можете да видите с умиление много хора с фланелки на Бойко Борисов. Не ми е подарил такава фланелка, за да си я сложа и аз, но виждам, че Мъри Стоилов си я е сложил, сигурно разчита, че ще измести Петьо Хубчев от поста треньор на Левски. Омръзна ми в държавата ние да сме скъпи на триците и евтини на брашното. Вместо да се обсъди от симпатизанти и несимпатизанти на ГЕРБ ситуацията с парите и тяхното разумно харчене и използване по предназначение, те отново се оказаха готови да бъдат купени за 20 лв. и фланелка.- Както казва самият премиер „всичко това е пунта Мара\". Създаден е специализиран съд и Комисия за борба с корупцията, наречена КОНПИ. Там са селекционирани изключително хора, които могат много лесно да бъдат „мотивирани\" да изпълняват заповеди, било защото имат неправомерни къщи, необясними апартаменти, необясними доходи. Имат необясними отношения, връзки с ключови бизнесмени. Същевременно през Специализирания съд и КОНПИ се въвеждат практики, пред които и тоталитарната държава ще онемее. В днешната ни родина тези инструменти се използват за изземване на бизнеса на конкуренцията по команда от изпълнителната власт. Това няма общо не само с европейски практики, то няма нищо общо със здравия човешки разум, който изисква час по-скоро закриване на тези институции и вкарване в режим на наказателно производство на участващите в тях лица.- Европа е приела, че въпрос на национален регламент е съдебната система на всяка страна. Освен това в Европа няма кой знае какви специалисти, които да ни дадат рецепта как да реформираме националната система. Но мисля, че благодарение на натиска на Европа и Европейската прокуратура по отношение на евросредствата може да се объркат плановете на нашата национална прокуратура, която смята, че само тя има последната дума по това кого привлича като обвиняем за злоупотреба с евросредства и кого не. И смята, че не дължи на никого обяснение защо при едни и същи случки, едни лица се привличат под наказателна отговорност, а на други се слага чадър. Нямаме случка, в която на знаковите управляващи прокуратурата да е взела адекватно решение. Те обикновено се чадъросват с най-голяма сила и се разчита, че ще мине давносттта. В условието обаче една действаща и по-независима европейска прокуратура по отношение на евросредствата нашата прокуратура ще бъде принудена да се съобразява, защото няма да може да запази тези хора под чадъра си.- Аз съм силно скептична дали дори начело с Лаура Кьовеши такава прокуратура ще е възможно да бъде създадена. При доминацията на ЕНП, която е разпростряла схемите върху по-голямата част от ЕС, не си представям как това мнозинство ще поиска избор на прокурор, който да ги разкове.- Последните апартаментгейтове и къщи за гости поставиха един логичен въпрос - има ли въобще в тези институции някой назначен, който да бъде независим, защото го държат с компромат? Аз не мога да съзра такъв. Там дори на техническите постове са назначени съпруги и съжителки на прокурори, за които има ясно обществено мнение или мнение в професионалната гилдия. Както е извество в професионалната гилдия е известно и се знае кой не взима, кой взима и колко взима. След като техните роднини са назначени на ключовите места, след като човек може да види селекцията на прокурорите, аз си мисля, че няма как човек като Кьовеши да им хареса. Те са по схемата. Те всички са едно цяло както беше казал на времето Николай Кокинов в едно култово интервю. Ясно е срещу какво ставаш ръководител на съответната институция и какво дължиш. Това, което дължиш е безусловно подчинение на изпълнителната власт и уравляващата партия. И това подчинение се изразява в пълно пазене на лицата, свързани с управляващата партия и съответно скачане като куче пазач на тези, които са противници на управляващата партия.- Обяснявам си го с напора на Русия да продължи да контролира ситуацията в България. Абсолютна лъжа е че великите сили не се интересуват от Балканите и от България в частност. България заема географския център на Балканите. Това е ключова зона, както се казва само заради това ги интересува. Само че включването на България към структурите на НАТО и Европейския съюз постави страната ни по друг начин на геополитическата карта като част от Европейската общност. Русия обаче няма да иска да пусне лостовете си за влияние и смятам, че всичко което става, от това да се финансират определени бизнесмени, до това да се поддържат и разплащат определени политически партии и определени обществени организации са нещо, на което България ще бъде подложена и занапред.- Тарикат мъж не писка, казва народа. Досега да не би да бяха имунизирани. Но те притежават всички медии и могат да твърдят в тях каквото искат. Сега обаче Интернет също се оказа оръжие, където хората могат да си шерват, могат да си разказват и могат да си пуснат карикатури колкото си искат. Те не могат да кажат закриваме вестник „Прас Прес\", защото тутакси в Интернет се получава някакво ново народно творение, което те не могат да спрат.- На първо място в опасностите аз смятам, че е националната глупост. Националната глупост, която води до вземане на лоши решения. Лоши решения по време на избори, лоши решения по отношение на прокарване на определени мерки, лоши решения по отношение на изискване на определени мерки. Това е най-голямата опасност. Един народ с инстинкт за самосъхранение е по-предпазлив, по-трудно манипулиран, по-трудно му се внушат неща. Няма извинение как са ни излъгали. И всеки от нас е длъжен да бъде умен. Ако иска да оцелее, ако иска да оцелее държавата. Най-голямата глупост е да се рецитират националистически лозунги, а да не се прави нищо за да бъде България стегната икономически и държавно-административно. Няма по-голяма глупост от това да се твърди, че защитаваме националните интереси, защото си късаме ризата на някакви протести, а сме проспали години назад поставянето на въпроса, лобирането на определени решения, подготовката си дори за заседание в Европейския парламент, борба за определени комисии, борба за лансиране в тези комисии, борба за стратегически приоритети, за стратегически производства. България проспа дори земеделието си, с какво ще се занимават земеделските производители, къде ще продават продукцията си и кой ще инвестира у нас. Значи, всяка велика сила иска да ни използва като пазар, колкото и да сме малки, но наша работа е да си организираме добре, да си осигурим възможности за инвестиции, въпреки тяхното желание, инвестициите извън Европейския съюз са важни за България. И не бива с лека ръка да се позволява те да ни внушат, че нямаме право, защото Европейския съюз ни е забранил.- Чудя се на електората на ДПС. Познавам много българи от турски произход. Едната част са ми клиенти, другата част са ми колеги, познати. Ако 90-те години те са имали извинение, да кажат че турската интелигенция е напуснала страната ни по време на възродителния процес, че са обезкървени, нямат водачи, нямат лидери и са се вкопчили в каузата ДПС. Сега да ми кажеш ти, че Делян Пеевски е твоя кауза, след като не е ходил на заседания в няколко национални парламента, да го пратиш в европейския за да не ходи и там и да си уреди личния бизнес ми се струва малоумно. И затова националната глупост и личната глупост са най-голямата заплаха за националната сигурност.- Преди няколко месеца д-р Константин Тренчев даде едно интервю, което ми направи силно впечатление. Той каза трудно се получава обединение на усилията сред общност от хора и сред народи, които си издигат двуметрови огради около къщата, а не крепости около общността. Ние не можем да променим нашия народ. Лично аз практически съм опитвала през годините много форми на обединение и знам колко трудно се случват. Дори когато се обединяват формации, които би трябвало да нямат прекалени претенции на базата на досегашните си изборни резултати и да искат да влязат в съответните структури. Много е трудно, вярвайте ми, за местните избори, за парламентарните, пък и за европейските, но трябва да се работи, независимо колко е трудно.- Много е важно е да се разбере, че това не са европейски избори, за да отидат едни хора на хубави заплати в Европа, много е важно. Трябва да се даде категоричен знак, че ерата ГЕРБ е приключена. Приключена за българския народ, а не за тези, които са си татуирали Бойко Борисов на ръката, такива винаги ще има.- Значи, знака, който ще бъде даден с това, че ГЕРБ ще получи малко гласове, много по-малко отколкото си представя, отваря възможността за по-лека организация на местните избори, за по-голяма гаранция, че промяната е възможна. Сега, в момента ние сме като лятото на 1988-1989 година, много хора искат промяната, но не вярват, че тя може да се случи. Гласуването анти ГЕРБ е много важно.- „Движение 21\" е несистемна партия от едни много симпатични, разумни, подготвени и обучени млади хора, които са приели, че ще работят много дълго, за да се наложат. Това не са хора, които търсят реализация за една нощ, защото много добре знаят, че тя никога не става, а трябват много усилия и много време. Запознати са с риска, който са изпитвали много партии, формации и кандидати от всички партии. Хората казват, ами вие колко ще вземете, дай да гласуваме за някой от победителите. Питам ги, къде ще сте вие в тази победа и къде се оказахте в предишните такива пъти. Никъде! Много е важно да се разбере, че за да настъпи промяна в политическата система, тя се отглежда като дръвче. Трябва време да се вкорени и да порасне. А не някой да каже, че промяната се ражда за една нощ от нищото и ние веднага я прегръщаме, защото това е най-лесният начин да си уредим битието. Няма такова нещо, никъде не се е случило. Тази промяна се отглежда, отглежда се от търпеливи хора, които знаят накъде отиват.Интервю на Огнян Стефанов, Фрог нюз", "date": "2019.05.22", "title": "Татяна Дончева, „Движение 21“: На тези избори трябва да покажем, че ерата ГЕРБ е приключила"}
{"url": "http://www.cross.bg/borisov-iioncheva-bulgariya-1604834.html", "text": "/КРОСС/ \"Премиерът Бойко Борисов е на върха на  \"Апартаментгейт\". Той е построил къща от 138 кв. м. в Банкя, която не е декларирал\". Това обяви водачът на листата на \"БСП за България\" Елена Йончева пред Нова телевизия. Йончева обясни, че имотът е влязъл в експлоатация през 2009 година. Тя показа документи, които още вчера \"Биволъ\" публикува: разрешение за строеж на жилищна сграда с РЗП 125 кв. м. от 16.10.2008 г. на името на Бойко Методиев Борисов, в Банкя, удостоверение за въвеждане в експлоатация на същата жилищна сграда, декларация пред Сметната палата и сателитни снимки на имота.  Водачът на листата на БСП коментира, че докато Борисов имитира санкции  срещу шефа на КОНПИ и други не са си декларирали имотите, той не е декларирал къщата си, която според кадастъра е с РЗП 138 кв.м., в нито една декларация. \"Понеже Бойко Борисов говори за честност и прозрачност, нека разкаже за своя братовчед Ради, който е собственик на целия му бизнес\", призова тя. Йончева обяви още, че Борисов, в качеството си на кмет на София, му прави заменка на една боксониера и апартамент в Ботунец за терен в най-атрактивното място в Люлин.В резултат на това- братовчедът Ради (Радослав Иванов) строи  сграда с РЗП 6360 кв. м.,  на ул. „Панчо Владигеров\", в Люлин. \"Това е същият братовчед, с когото Борисов твърди, че не си говори от 30-40 години. Ако премиерът лъже за своите имоти, лъже и за къщата в Барселона. Не се интересуваме от личния живот на премиера, а как на банковата сметка на Борислава Йовчева, която живее в къщата в Барселона, са постъпили 1 700 000 евро. Пътят на парите води до Банкя. До Иван Саздов, управител на \"Тенис клуб Банкя\". Негов съдружник е братовчедът Ради. На това управление, генериращо корупция трябва да се сложи край\", категорична бе Елена Йончева. Тя припомни, че България губи 11 млрд. евро от БВП всяка година, според данни на Световната банка, заради корупция, кражба от еврофондове, загуби от сивата икономика, организирана престъпност, рекет върху бизнеса и тотален срив на чуждите инвестиции. В ЕП ще работя с всеки честен и почтен човек, който го е грижа за България\"Готова съм в Европейския парламент да работя с всеки честен и почтен човек, който го е грижа за България. Дори и да имаме различни мнения, винаги можем да дебатираме, защото БСП не е авторитарна, а демократична партия и не спуска готови решения\", каза още Елена Йончева. Водачът на листата на левицата добави, че  ще продължи да работи в интерес на българските граждани.  Тя добави, че това, че ЕНП е водеща в ЕП,  не е добре за всички европейци, защото техният фокус не е социалната политика. \"България загуби заради пакета \"Макрон\", защото над 300 000 семейства ще пострадат от него. Тази битка трябваше да бъде изнесена в България, по време на европредседателството. Тогава правителството не постави тази тема и предаде националния интерес.  За Борисов беше важно да се снима и да си прави ПР\", заяви Елена Йончева.От справка за лице  на име Бойко Методиев Борисов от службата по вписвания, в София, за периода 01.01.1992 г. - 22.05.2019 г. няма вписвания, отбелязвания или заличаване по отношение на изградената в гр. Банкя къща.  Според службата по вписвания от 2002 г. има констативен акт за мястото и  имота, където премиерът живее, както и за пристройка от 38 кв. м. Тази постройка не е въпросната къща от 125 кв.  м.   ", "date": "2019.05.22", "title": "Елена Йончева: Бойко Борисов е водеща фигура в \"Апартаментгейт\" (обновена)"}
{"url": "http://www.cross.bg/vever-predi-politicheski-1604832.html", "text": "/КРОСС/ Четири дни преди изборите за федерални и европейски депутати, както и за местна власт, Белгия е разтърсена от нов политически скандал, съобщават местни медии, цитирани от БТА.Разпространен таен звукозапис показва, че полицията в Антверпен е получила нареждане да задържа с предимство чужденци, които подлежат на бързо принудително прогонване. На записа, направен през 2016 г. по време на работно съвещание, се чуват думи на председателя на най-голямата партия в страната „Нов фламандски алианс\" (НФА) и кмет на Антверпен Барт де Вевер. Той говори за \"походи\" за задържане до напълването на затворите. В качеството си на кмет Де Вевер ръководи и местната полиция.„Най-добре е да се задържат хора от националности, предпочитани от \"Еър Франкен\", казва Де Вевер. Думите му са намек за полетите, организирани от тогавашния държавен секретар по убежището и миграцията Тео Франкен, с които принудително чужденци са връщани в държавите, от които произхождат. Ако самолетът може да се напълни, би било лудост това да не се направи, допълва Де Вевер.По неговите думи, преди да предприеме акция, местната полиция се осведомява за броя на свободните места в затворите, за да ги напълни. Той съобщава за подготовката на нов център за задържане, който да бъде изграден от ненужни контейнери, осигурени от Холандия. Медиите отбелязват, че този център вече съществува.Тази сутрин Де Вевер потвърждава съдържанието на записа, определян от мнозина като доказателство за дискриминационни действия и заявява, че се гордее с постигнатия рекорд на прогонени 6250 чуждестранни престъпници. Главният политически съперник на НФА - председателят на партията на социалистите франкофони Елио ди Рупо - коментира, че заради думите си Де Вевер следва да бъде подведен под наказателна отговорност. ", "date": "2019.05.22", "title": "Белгия е разтърсена от нов политически скандал дни преди изборите"}
{"url": "http://www.cross.bg/hora-trafika-repyblika-1604835.html", "text": "/КРОСС/ Министерският съвет одобри проект на Протокол за сътрудничество между Правителството на Република България и Правителството на Република Северна Македония в областта на борбата с трафика на хора.Проектът ще послужи като основа за преговори между двете страни с цел подписване на окончателен документ. Протоколът ще допринесе за по-успешно противопоставяне на престъплението трафик на хора в региона, обмен на добри практики и най-вече за по-ефективна подкрепа и грижа за потенциалните жертви на трафик.Сътрудничеството между България и Република Северна Македония е в съответствие със заявените приоритети на Българското председателство на Европейския съюз от първата половина на 2018 г., на Европейската комисия в нейната стратегия за ускорена интеграция на Западните Балкани и на приоритетите на Република Северна Македония.Проектът предвижда обхватът на сътрудничеството да включва въпросите, свързани с идентифицирането, насочването, защитата и доброволното връщане на жертвите или потенциалните жертви на трафик на хора. То е необходимо за подобряване на ефективността в областта на предотвратяването и борбата с всички форми на трафик на хора чрез увеличаване на обмена на информация между компетентните органи на двете държави с цел подпомагане на идентификацията, защитата и насочването на жертвите и потенциалните жертви на трафик на хора; осъществяване на съвместни обществени кампании за осведомяване с цел предотвратяване на трафика на хора, особено на трафика на деца и изпълнение на съвместни действия за разкриване на нови тенденции, свързани с трафика на хора, и създаване на подходящи механизми за адекватна ответна реакция.Проектът предвижда като компетентни органи по мониторинг за изпълнението на Протокола да се определят от страна на Република България - Националната комисия за борба с трафика на хора и от страна на Република Северна Македония - Националната комисия за борба с трафика на хора и нелегалната миграция. ", "date": "2019.05.22", "title": "България и Северна Македония ще работят заедно срещу трафика на хора"}
{"url": "http://www.cross.bg/selo-nameriha-tryp-1604843.html", "text": "/КРОСС/ Намериха труп на 59-годишен мъж в кладенец във врачанското село Малорад, съобщиха от полицията. Сигналът за намерения мъж е подаден на 21 май.Не са открити следи от насилие. Образувано е досъдебни производство.", "date": "2019.05.22", "title": "Намериха труп на мъж в кладенец във врачанско село "}
{"url": "http://www.cross.bg/stenata-ispantzi-pchelite-1604829.html", "text": "/КРОСС/ Испанци откриха, че жуженето, дразнещо ги през нощта, се дължи на 80 000 пчели, заселили се в стената на спалнята им, съобщават ЮПИ и БТА. Двойката от Гранада слушала две години неприятния нисък шум, който сякаш идвал от стената. Постепенно той станал по-силен със затоплянето на времето. Накрая повикали на помощ местен пчелар.Пчеларят бил шокиран от находката. Той трудно повярвал, че двойката се е примирявала толкова дълго с такъв шум.Серхио Гереро каза, че е изумен от големината на гнездото. Според него силата на шума е варирала в зависимост от това какво са правели пчелите - дали са се движели вътре или са летели навън. Вероятно пчелите са се увеличили толкова, защото в района има много цветя. ", "date": "2019.05.22", "title": " Испанци откриха 80 000 пчели в стената на спалнята си"}
{"url": "http://www.cross.bg/s-rysiya-akar-1604836.html", "text": "/КРОСС/ Турската армия изпрати в сряда военнослужещи в Русия, за да преминат обучение за използване на много оспорваните зенитни ракетни комплекси С-400, според министърът на отбраната на страната Хулуси Акар.\"Изпратихме наши специалисти в Русия, за да преминат курс на обучение за използването на системите С-400\", отбеляза министърът, добавяйки, че обучението ще продължи няколко месеца. \"Броят на персонала ще се променя, тъй като отделните военнослужещи имат различни задачи\", допълни Акар.Вчера беше съобщено, че правителството в Анкара ще бъде изправено пред санкции от страна на САЩ, ако не отмени покупката на руската система за противовъздушна отбрана С-400, докато по-ранни изявления от редица турски официални лица показаха, че страната няма никакво намерение да се откаже от сделката. ", "date": "2019.05.22", "title": "Турски военни започват тренировки в Русия на ракетните системи С-400 "}
{"url": "http://www.cross.bg/klasicheska-zvytzite-oranzheriya-1604837.html", "text": "/КРОСС/ Варненец създаде първата иновативна оранжерия за отглеждане на растения в звукова среда, съобщиха от Областния информационен център в крайморския град, цитирани от БТА. Проектът е реализиран с помощта на Програмата за развитие на селските райони.Иван Григоров е изградил стопанство от 12 декара, в което разсажда и произвежда краставици под звуците на класическа музика. Европейското финансиране, което е получил, е 977 хиляди лева, с които е изградил сервизна сграда и е купил хидропонна система и сееща линия.Иновативният оранжериен комплекс се намира в землището на с. Припек. Растенията се развиват под звуците на класическа музика, като позицията на собственика е, че това им влияе благотворно. В оранжерията е изградена система за хидропоника, както и такава за пречистване на водата, която се дренира от насажденията. За отоплението са осигурени два котела, които работят със слънчогледови пелети и също се командват дистанционно. Готовата продукция преминава през сортираща линия, където се разпределя по тегло, размер и кривина.В стопанството, в което е отделено място и за био разсад, работят 17 души.От Областния информационен център уточниха, че в бъдеще стопанинът планира да разшири дейността си и да произвежда и домати. ", "date": "2019.05.22", "title": " Варненец създаде иновативна оранжерия за отглеждане на растения в звукова среда"}
{"url": "http://www.cross.bg/trimesechie-rysiya-rust-1604838.html", "text": "/КРОСС/ За първото тримесечие на 2019 г. БВП на Русия е нараснал едва с 0,5% в годишно изражение, което се оказа по-лош показател, от очаквания от властта, пише руското издание *„Независимая газета\", цитирана от Фокус.*. Такива са предварителните оценки на Росстат. Икономисти предупреждават, че през тази година в Русия може да започне икономически спад, който да бъда най-значителния след кризата през 2008-2009 г.. Като основна причина експертите посочват преди всичко данъчните промени, предприети от правителството. Предварителните данни на Росстат за икономическия ръст през първото тримесечие на 2019 г. се оказаха по-лоши, от очакванията на правителството и Централната банка. Икономическото ведомство прогнозира в началото на май, че ръста на БВП за първото тримесечие ще бъде 0,8%.Централната банка беше по-оптимистична, като очакваше ръст от 1-1,5% в годишно изражение. В края на миналата седмица, след получаването на оценката на Росстат, министерството на икономическото развитие поясни, че „като цяло забавянето на темповете на ръст на БВП е било очаквано и е свързано със слабостта на вътрешното търсене, на фона на повишаването на данъчната тежест\".  Експерти отбелязаха, че „това е най-лошия показател за тримесечие, след кризата 2008-2009 г. Нито понижаването на цената на петрола през 2014 г., нито санкциите, не успяха да предизвикат такъв провал на икономиката, който ние предизвикахме сами, повишавайки данъците\".  Според икономически експерти, сред другите причини, които биха могли да повлияят негативно на икономическия ръст на Русия са „рязко влошаване на икономическата ситуация в Западна Европа и Турция, която да доведе до спад на износа на руски газ за тези дестинации, намаляване на добива на петрол в рамките на сделка с ОПЕК, огромно изтичане на капитали и строга бюджетна политика\".", "date": "2019.05.22", "title": "\"Независимая газета\": Русия е на прага на икономическа криза"}
{"url": "http://www.cross.bg/bratovcheda-borisov-dokymenti-1604839.html", "text": "/КРОСС/ \"Българските медии се конкурират коя първа НЯМА да интервюира братовчеда Ради и НЯМА да заснеме къщата в Барселона\". Това написа кандидатът за евродепутат от \"БСП за България\" Иво Христов във Фейсбук по повод разкритията, които направи Елена Йончева и сигналите, които подаде до прокуратурата. Припомняме, че Радослав Иванов - братовчед на Бойко Борисов, с когото премиерът твърди, че не разговаря от години, според документи от Търговския регистър, управлява фирми, които са били собственост на Бойко Борисов. Днес водачът на листата на \"БСП за България\" Елена Йончева показа още документи, които показват заменка,  направена в полза на братовчеда на Борисов докато той е кмет на София.", "date": "2019.05.22", "title": " Иво Христов: Българските медии се конкурират коя първа няма да интервюира братовчеда Ради"}
{"url": "http://www.cross.bg/chyzhbina-stranata-godini-1604840.html", "text": "/КРОСС/ През първото тримесечие на 2019-а година 929 хиляди български граждани са реализирали туристически пътувания у нас и в чужбина, което представлява понижение със 7,3% спрямо същото тримесечие на 2018-а година, показват предварителни данни на Националния статистически институт (НСИ). Преобладаващата част от тях, или 78,4%, са пътували само в рамките на нашата страната, 17,7% - само в чужбина, докато 3,9% са пътували както в страната, така и зад граница.С цел туризъм най-много са пътували българите на възраст между 25 и 44 години - 417,6 хиляди, или 45,0% от всички пътували лица. Във всички възрастови групи преобладава дела на пътуванията в рамките на нашата страна, като най-високо е този дял при лицата на възраст между 25 и 44 години - 80,3% от пътуванията в тази възрастова група. Относно пътуванията в чужбина най-голям е делът на пътувалите лица на възраст между 15 и 24 години (27,9%).По-голяма част от туристическите пътувания на лица на възраст 15 и повече навършени години както в страната (45,4%), така и в чужбина (61,4%) са били с цел \"почивка и екскурзия\".Относно структурата на разходите при различните видове пътувания, с най-голям дял в страната са тези за храна (33,7%), докато в чужбина са разходите за транспорт (35,1%).През първото тримесечие на годината средният разход при пътуване с лична цел на едно лице на възраст 15 и повече навършени години е 195,68 лева в страната и 556,10 лева в чужбина. Същевременно разходите на едно лице за професионално пътуване са средно 160,4 лева в страната и 1172,47 лева в чужбина, показват данните на НСИ. ", "date": "2019.05.22", "title": " Намаляват туристическите пътувания на български граждани в началото на 2019 година "}
{"url": "http://www.cross.bg/instagram-danni-potrebiteli-1604823.html", "text": "/КРОСС/ \"Фейсбук\" (Facebook Inc.) разследва как информацията за близо 50 милиона потребители на \"Инстаграм\" (Instagram), включително за високопоставени \"влиятелни\" потребители, е била на разположение онлайн на сървър на компанията Amazon.com и е била лесно достъпна за всеки, заявиха във вторник от \"Инстаграм\" пред Би Би Си.\"Разглеждаме въпроса, за да разберем дали описаните данни - включително имейли и телефонни номера - са били от \"Инстаграм\" или от други източници. Ние също така се допитваме с компанията Chtrbox откъде идват тези данни и как те са станали публично достъпни. Chtrbox е базирана в Мумбай компания за маркетинг в социалните медии, която плаща на \"Инстаграм\" за влиятелните лица или за потребители с голям брой последователи за публикуване на спонсорирано съдържание.Базата данни, съдържаща информация за мнозина клиенти, беше изтеглена от Chtrbox след запитване от компанията Techcrunch (американски онлайн издател), която за първи път докладва за проблема. ", "date": "2019.05.22", "title": "\"Фейсбук\" разследва пробива на лични данни за 50 милиона потребители на \"Инстаграм\" "}
{"url": "http://www.cross.bg/pomosht-poveche-zemetresenieto-1604822.html", "text": "/КРОСС/ С молебен и водосвет Перник ще отбележи седмата годишнина от голямото земетресение, станало на 22 май 2012 година. По традиция перничани ще се съберат пред черквата „Св. Иван Рилски\", за да се помолят да няма повече бедствия. След богослужението ще бъде раздаден курбан.Мощният трус от 5.8 по Рихтер в ранните часове на 22 май и последвалата го серия от силни вторични трусове не взеха жертви, но нанесоха щети за милиони левове. Около 8 000 молби на граждани постъпиха пред правителството с искане за отпускане на помощ. Близо 4000 бяха отказите. Хиляди бяха и онези, които потегнаха домовете си със собствени сили и средства, без да искат помощ от държавата. Издадени бяха заповеди за събарянето на повече от 220 жилища.Курбан за здраве ще има и в село Дивотино, което бе сред  най- пострадалите при земетресението селища\". ", "date": "2019.05.22", "title": "7 години от земетресението в Перник"}
{"url": "http://www.cross.bg/investitor-strategicheski-izbor-1604826.html", "text": "/КРОСС/ Процедурата за избор на стратегически инвеститор по проекта АЕЦ „Белене\" е публикувана, днес - 22 май 2019 г., в брой С176 в Официален вестник на Европейския съюз. Срокът за получаване на заявления за участие в процедурата за избор на стратегически инвеститор е до 90-тия ден, считано от датата на публикуване на поканата в Официален вестник на ЕС. Индикативният срок за приключване на процедурата е 12 месеца от днешна дата.Припомняме, че с Решение на Народното събрание на Република България от 7 юни 2018 г. и Решение № 447 от 29 юни 2018 г. на Министерския съвет бяха възобновени действията по търсене на възможност за реализация на проекта за АЕЦ „Белене\", съвместно със стратегически инвеститор, на пазарен принцип. Заявление за участие в процедурата за избор на стратегически инвеститор, съответно интерес за придобиване на миноритарно акционерно участие в проектната компания, могат да подават български или чуждестранни юридически лица, както и обединения от такива.", "date": "2019.05.22", "title": "Стартира 90-дневният срок за процедурата по избор на стратегически инвеститор за АЕЦ „Белене“"}
{"url": "http://www.cross.bg/evropol-grypa-zapodozreni-1604825.html", "text": "/КРОСС/ Двадесет и двама заподозрени са арестувани в Европа при координирана операция срещу група за контрабанда на наркотици, съобщи европейската полицейска служба Европол, цитирана от БТА.Ръководителят на организираната престъпна група е 48-годишен латвиец, арестуван в Испания. Другите заподозрени са задържани от полицията в Полша, Литва, Испания и Великобритания.Европол описва операцията като най-голямата по рода си. В нея на 15 и 16 май са били претърсени 40 жилища. Иззети са 8 милиона евро в брой, диаманти, златни кюлчета, бижута и луксозни автомобили. ", "date": "2019.05.22", "title": " Европол: 22 арестувани при операция срещу група за контрабанда на наркотици"}
{"url": "http://www.cross.bg/zhyrnalist-kaprio-tarantino-1604824.html", "text": "/КРОСС/ Фурор, големи очаквания и противоречиви коментари за най-новия филм на Куентин Тарантино - \"Имало едно време в Холивуд\". Премиерата му беше в Кан снощи. Освен американският режисьор, по червения килим преминаха и получиха бурни овации Брад Пит, Леонардо ди Каприо и Марго Роби. Завръщането на Тарантино в Кан е може би най-очакваното събитие на тазгодишния кинофестивал. През 1994 г. той получи Златна палма за \"Криминале\". В новия си филм ексцентричният режисьор се връща към епохата на хипитата в Лос Анджелис. Критиците обаче са раздвоени.„Той винаги е бил много стилен, но тук си завладян от действащите лица. Брад Пит беше великолепен, също и Ди Каприо, двамата бяха страхотни\", коментира Дана Кенеди, журналист от „Дейли Бийст\".„Преди всичко, доскуча ми. Пълна скука. Дори не говорим за кино, това е просто копиране на кино, без роли. Просто глупаво, толкова съжалявам....\", каза Йозеф Хофман, журналист от RTL Люксембург.„Насилие... Много насилие.. Кръв\", каза за филма Уадад Хашишу, журналист от Хонаалирак. ", "date": "2019.05.22", "title": "Тарантино се завръща в Кан с Брад Пит, Леонардо ди Каприо и Марго Роби "}
{"url": "http://www.cross.bg/borisov-pari-nishto-1604827.html", "text": "/КРОСС/ Ако български гражданин се чуди къде точно са парите от данъците му, тия дни този тъй интересен въпрос има отговор - в лапите челични на Бойко Борисов. Широки са пръстите на премиера, не задържат нищо. Който не епоискал радост от него, той не е бил ощастливен. Даже и още - който не е бил гладен, той не е бил нахранен; който не е седял в кръчма, той не е получил \"още едно\" от министър-председателя; където има гайка, превърнала се е в завод. Даже и море на Търговище даде.Причината за всичко това е ясна - изборите за Европейски парламент, за чието спечелване лидерът на ГЕРБ се ангажира искрено и лично. Ако кампанията бъде ситуирана в рамките на седмица, трудовите делници и празници на премиера изглеждат така: в понеделник отпуска 7.5 млн. наУНСС; във вторник излива 27 млн. лв. в ямболската болница; в сряда засилва милион към стопани, пострадали от градушка; четвъртък е ден за екология, спасява градинка в Пловдив, която е частна - или не може да сеспаси, или може срещу много пари; в петък всеки българин мисли за уикенда, обаче Борисов мисли за българина - кротко посяда в кафене до отрудени хора, пътьом за поредната лента; в събота са прерязани няколко;християнин е, неделята следва да е мирна и сита - Борисов храни работници с агне; но и мюсюлманите уважава, вечерта им открива работни места.- пари търчат по клинични пътеки, увеличават се социални помощи, мор по пчелите има, следователно и помощ за пчеларите дава. Ами Стара Загора? А, и тя - 500 000 лв. за одържавяване на улици.Има нещо доста интересно в това пътешествие на Борисов сред народа. Той е като чудотворна икона, която сбъдва трудно осъществими желания на миряните. УНСС дава под наем помещения за чалготеки, не може да управлява проекти и търпи финансови корекции - нищо, премиерът подарявамилиони, щом ректорът го докосва. Преди четири години строежът на новата ямболска болница костваше 9 млн. лв., пък и не личи да се управлява добре - нищо, сега ще бъдат дадени 27 млн., щом местните управници настояват (за сравнение - 20 млн. лв. ще струва национална педиатрия вСофия). Стопаните не са се застраховали срещу градушка, пък и обещаваната от години държавна система за застраховане липсва - нищо, пари ще заметат неудобствата. 500 000 лв. не са много за град като Стара Загора, но що пък - иска ли кметът, дава ги. За градинката в Пловдивможе да се меси само ако е държавна, но няма проблем - щом жителите настояват, собственикът е накаран да мисли в зелено. Кметът Иван Тотев, претворяващ обещанията в дела,готви 1 млн. лв. за откупуване на терена (обяви го наскоро). Всъщност преди петнадесетина години парцелът от общински става частен, като първият му притежател е Георги Гергов. Сега държавата и общината се чудят как да запушат дупката след себе си. Ясно е как - с пари, повъзможност безотчетни. Есента при сходен случай Гергов, някак си пак замесен, получи 43 млн. лв. за Дупката във Варна.Над 2.6 млрд. лв. е бюджетният излишък, съобщи към края на април финансовият министър Владислав Горанов. Ето това са парите, които Борисов харчи. \"Аз, аз, аз...\" - отеква при всяка щедрост. А следва да е \"вас, вас, вас...\" - \"На вас раздавам вашите пари, за да гласувате за нас\".Принципи в това начинание няма,* *важното е единствено ГЕРБ да спечели изборите. Носи ли полза? Да! \"Велик водач и герой на нашето съвремие е премиерът Бойко Методиев Борисов. Обединител и миротворец!\", написа поднеговите чудодейства фейсбук потребител. Може ирония да има в думите, но подобни хватки Борисов е прилагал и друг път - с тях пълни урни.Стилът му винаги е бил неподражаем. И изменчив като река в краката на Хераклит (\"Всичко тече, всичко се променя\"). Някога той хулеше премиера Станишев, че участва в предизборни кампании, после заповядваше на министрите си да странят от агитации, сега сам се е нагърбил да връщанародната любов, загубена поради Цветанов и други новодомци. И за да не остане някой неосведомен, излъчва странстванията си из страната на живо, като риалити шоу във Фейсбук.Сърцата обаче отдавна са изстинали, съдържанието в урните този път може да е недостатъчно.Кампанията започна с \"Евроизборите ще покажат кой колко струва и нужен ли е предсрочен парламентарен вот\", стигна до \"Независимо от евроизборите не виждам основание за подаване на оставка\". А кампанията още не е завършила. Какво ли ще чуем до края?Цялата тази история е за човек, на когото много му е приятно да храни, пои, учи, лекува, наказва и опрощава народа. Даже е забравил как се изкарват пари в нормалния живот, вън от политиката, как се управляват испестяват. Отдавна е покатерил Олимп, враговете го мразят, приятелите - изоставят, път за нормално слизане няма - може само през глава. Ако трябва, и хоро ще играе, с братовчедите на живо ще се сбие, последния лев от хазната ще изхарчи, и на последния министър главата ще вземе - но трябва да се задържи.  Битката е за лично оцеляване.Източник ", "date": "2019.05.22", "title": "Той храни народа, пои, лекува и учи"}
{"url": "http://www.cross.bg/prof-obrazovanie-rektor-1604833.html", "text": "/КРОСС/ България трябва да работи за създаване на Балкански център на висшето образование. , който беше домакин на среща на кандидати на социалистите за български представители в европейския парламент с ректори на висши училища и ръководството на БАН.Дискусията беше организирана от Градския съвет на БСП - София. На нея присъстваха кандидатите за евродепутати Петър Витанов, проф. Румен Гечев и проф. Мариела Модева, заместник-председателят на Градския съвет на столичните социалисти проф.Ваня Добрева и народните представители Анелия Клисарова, заместник-председател на Комисията по образование в Народното събрание, и доц. д-р Николай Цонков. В дискусията се включиха председателят на Съвета на ректорите проф.Любен Тотев, председателят на БАН акад. Юлиан Ревалски, заместник-ректорът на Софийския университет проф. Георги Вълчев, ректорът на УНСС проф. Стати Статев, доц. Григорий Вазов, ректор на ВУЗФ, проф. Георги Михов, ректор на Техническия университет, проф. Стоян Денчев, ректорът на Химико-технологичния университет проф. Митко Георгиев, проф. Пенчо Гешев, ректор на НСА, проф. Борислав Борисов, ректор на Висшето строително училище, проф. Тодорова, ректор на Висшето транспортно училище, проф. Елена Баева, ректор на колежа \"Любен Гройс\", и други.\"За 2021 година европейските политики предполагат стимули за създаване на мрежи от висши училища в Европа, коментира Паргов. - Ние, чрез представителите ни в Европейския парламент, ще настояваме да няма двоен аршин при съвместната работа на отделните университети. За Балканите, например, е изключително подходящо чрез различни инструменти и програми или директно по линия на \"Еразъм+\" да бъде създадена Балканска мрежа от университети. Например, български университети, които работят в областта на културата, биха могли да потърсят свои партньори и да създадат мрежи с университети от балканските държави, дори не само с членки на ЕС\".Според лидера на БСП - София, връзката между образованието, науката и икономиката е изключително важна. \"Процесът на масовизация на висшето образование означава да потърсим и развием традиции на неуниверситетския вид висше образование, добави той. - Този вид висше образование е по-практически ориентирано и се структурира върху практически краткосрочни програми. - Сега предстои да се обсъждат образователно-квалификационните степени на студентите с оглед тяхната съизмеримост с европейските. Проблемът с квалификациите и тяхното признание тепърва трябва да се решава и ще продължава да бъде дискусионен, най-вече с оглед конкурентоспособността на нашите студенти в рамките на общия европейски пазар. Много важен е и въпросът за обществената отговорност към висшето образование. Когато споменем за отговорност към висшето образование е ясно, че става въпрос за пари. Най-вече за това какъв процент от БВП държавата трябва да отделя за развитието и модернизацията на българското образование\".Калоян Паргов изрази съжаление, че в последните 12 години политиците са длъжници и не са си свършили работата по отношение на българското образование. \"Отчитам този факт като много голяма грешка, коментира той. - В рамките на общия европейски пазар е много важно всяка държава да отчита своите предимства и чрез образованието да ги изразява, за да бъде конкурентна на този пазар\". ", "date": "2019.05.22", "title": "Калоян Паргов: България трябва да работи за създаване на Балкански център на висшето образование"}
{"url": "http://www.cross.bg/pytin-siriya-sporazymeniya-1604831.html", "text": "/КРОСС/ Руският президент Владимир Путин разговаря по телефона с френския си колега Еманюел Макрон и с германския канцлер Ангела Меркел. Тримата лидери са обсъдили смяната на властта в Украйна, ядрената сделка с Иран и ситуацията в Сирия.Изразено е било общото мнение, че политическото решение на конфликта в Украйна е възможно единствено въз основа на подписаните преди четири години мински споразумения.Путин е подчертал, че приетият наскоро от Върховната рада закон за украинския език противоречи на конституцията на страната, на минските споразумения и на поетите от Киев пред международната общност ангажименти за защита на националните и езиковите малцинства.Особено място е било отделено на създаването на Конституционния комитет в Сирия.Лидерите на Франция и Германия принципно са подкрепили и възстановяването на правата на руската делегация в Парламентарната асамблея на Съвета на Европа.  ", "date": "2019.05.22", "title": "Путин разговаря по телефона с Меркел и Макрон "}
{"url": "http://www.cross.bg/mehanizma-sufinansirane-benefitzient-1604828.html", "text": "/КРОСС/ Правителството прие промени, с които възлага на министъра на регионалното развитие и благоустройството да изпълнява функциите по техническо наблюдение и финансов контрол, както и да осигурява необходимите средства за национално съфинансиране за пътни проекти с бенефициент Агенция „Пътна инфраструктура\", финансирани по Механизма за свързване на Европа (МСЕ), сектор „Транспорт\". Това съобщават от правителствената пресслужба.До момента дейностите по одобрение на кандидатстването, последващия контрол и осигуряването на националното съфинансиране на проектите по Механизма, се осъществяват от министъра на транспорта, информационните технологии и съобщенията.Агенция „Пътна инфраструктура\" е бенефициент по проект за модернизация на път Калотина - Софийски околовръстен път, финансиран по МСЕ, на обща стойност 162 млн. лева. ", "date": "2019.05.22", "title": " МРРБ ще осъществява технически и финансов контрол на проекти с бенефициент АПИ"}
{"url": "http://www.cross.bg/ytre-duzhd-krugovoto-1604830.html", "text": "/КРОСС/ Кметът на Варна Иван Портних и негов екип направиха проверка на състоянието на уличната инфраструктура след проливния дъжд и градушка във вторник вечерта, съобщават от Общината.По трасето на бул. \"Васил Левски\", който все още не е въведен в експлоатация, проблеми няма, такива обаче са установени по някои от прилежащите пътни артерии.На кръговото с бул. \"Владислав Варненчик\", в близост до недовършено укрепване на канал за подземни комуникации, е подкопан стълб от уличното осветление. Стълбът ще бъде премахнат. По нареждане на кмета след спирането на дъжда кабелното трасе трябва да бъде бетонирано. Сериозно количество вода се е събрало на около 150 м от кръговото на бул. \"Цар Освободител\" в посока кварталите. На място са екипи от пожарната и ВиК.Проблемът е създаден заради запушени шахти и свлечени земни маси, останали от строителния период. Шахтите се отпушват, а утре всички изпълнители трябва да почистят остатъчните строителни материали, причинили събирането на водата. Отново заради недовършен участък за комуникации е станало свличане на чакъл на кръговото с бул. \"Сливница\". Разпоредено е почистване на терена, а утре, след спиране на дъжда, по нареждане на кмета участъкът трябва да бъде завършен. В района на ХЕИ, където при последния дъжд имаше проблем, шахтите поемат водата. Голямо количество обаче се е стекло от Цветния квартал по новата тротоарна настилка на ул. \"Подвис\". Там ще бъдат направени дъждоприемни решетки.В старата част на бул. \"Васил Левски\" - до бул. \"Осми Приморски полк\" има малко количества вода, идваща от прилежащите улици. Там също утре ще започнат дейности за изграждане на дъждоприемна канализация. ", "date": "2019.05.22", "title": "Кметът на Варна извърши оглед на инфраструктурата след проливния дъжд вчера "}
{"url": "http://www.cross.bg/ninova-zayavi-bulgariya-1604813.html", "text": "/КРОСС/ За мен Европа е възможност за по-висок стандарт и от нас зависи дали тази възможност ще стане реалност. Най-големият ми порок са цигарите, а любимият ми действащ политик е Стефан Данаилов, сподели председателят на БСП Корнелия Нинова в ефира на \"Здравей, България\". Срамувам се от това, че сме най-бедни. Минималната работна заплата трябва да е 660 лева. Ние искаме тя да е 60% от средната, заяви тя. Лидерът на БСП призна, че тя и мъжът й живеят с около 2 500 лева на месец. Нинова призна и кога за последно си е позволила да си поплаче искрено. Последно плаках, когато почина татко. Много плаках, хора сме, заяви тя. Корнелия Нинова заяви, че всички в БСП ще носят отговорност при загуба на европейските избори. Всички ще носим отговорност - от общински председател, през областни, през Национален съвет до председател, каза тя и добави, че на 27 май ще стане ясно по какъв начин ще бъде понесена отговорността от партията.Победата на тези избори е много по-голяма като цел за промяна не само в Европа, но и в България, така че във вътрешнопартиен план няма никакво значение, заяви още Нинова.Нинова представи документи от заключенията на ДАНС, Градска прокуратура, Главна прокуратура и финансова инспекция за сделката за „Техноимпекс\". Всички документи казват, че няма такова нещо, което твърди Антон Тодоров, но след като вече всичко се провери и се сдобих с тези документи, си заведох дела, за да има правова държа. Няма придобито имущество на ниска цена и след това продадено по-скъпо. Вече имам и съдебно решение, че никога не съм била нищо в СДС и не съм излъгала за всички неща, които съм говорила. Съдебното решение е 16 страници. Според него Борисов трябва да ми плати разноските по делото, каза тя. Нинова потвърди позицията си, че е възможно да бъдат изплащани по 6400 лв. за второ дете, тъй като това означавало да бъдат отделени 30 млн. лв. годишно. Лидерът на БСП заяви, че тя е поканила Иво Христов на разговори за явяване на европейските избори като част от листата на БСП. Той имаше номинации от партийните структури. Поканих го да участва в листата. Аз поех инициативата и поканих Иво Христов, обясни тя. Имаме информация за натиск, за използване на страх, за използване на службите на МВР. Вече имаме такава информация. Днес ще огласим конкретни случаи, за които ще сигнализираме, както нашите органи, така и европейските посланици, каза лидерът на БСП. Държим на абсолютно демократични и прозрачни избори, Ангажирани сме да правим паралелно преброяване - застъпници, наблюдатели навсякъде, но вече постъпват сигнали от страната за използване на Районни управления на МВР, за страх, за проверки по търговски обекти и т.н. , но ще ги изнесем по конкретно. Това са факти и сигнали от хора от цялата страна, които се притесняват от този натиск върху тях, добави тя.По повод на твърдението на премиера Бойко Борисов, че е възможно да бъде организиран „Костинброд\" 2, Нинова коментира, че Бойко Борисов се притеснява от евентуална загуба и търси предварително оправдание за това в измислени сценарий.По отношение на заявката на кабинета, че дори и ГЕРБ да загубят изборите правителството ще изкара целия си мандат, Нинова коментира, че това е показателно за разликата между европейския морален стандарт и герберския, както аз го нарекох. Сравнявам с Австрия. Не изглежда морален акт, когато министър подава оставка за трагедията в Своге и става заместник-министър. Друг министър подава оставка за Своге и става представител в Черноморска банка. Това не е морален акт, а прикриване на следите, особено на фона на днешната информация. Това е цинизъм, каза тя и обяви, че не отговаря за предишни решения на БСП, визирайки сравнението на вицепремиера Красимир Каракачанов между оставките в правителството на Себастиан Курц в Австрия и правителството на Сергей Станишев.Лидерът на БСП коментира и „Апартаментгейт\". Не може да се вярва на КПКОНПИ, на която председателят е с проблем с недекларирани тераси, заместник-председателят е с такъв проблем и тези хора участват в обща сбирка, която ще разследва офшорките. Те са част от модела в КПКОНПИ. Има алтернатива. Ние предложихме друг закон за Комисията, но беше отхвърлен. Хайде, да го поставим отново на масата и да решим въпроса, призова Нинова. Тя заяви, че вярва в Европейската прокуратура и се надява да бъде оглавена от румънския прокурор Лаура Кьовеши и да се разгледат злоупотребите с европейски средства.Корнелия Нинова коментира избора на главен прокурор в Република България. Нашето мнение е да се промени преди избора на новия главен прокурор Законът за съдебната власт и да се наложи съдебен контрол върху актове на прокуратурата, които в момента не подлежат на такъв, заяви тя. Лидерът на БСП заяви, че тя е поканила Иво Христов на разговори за явяване на европейските избори като част от листата на БСП. „Той имаше номинации от партийните структури. Поканих го да участва в листата. Аз поех инициативата и поканих Иво Христов\", обясни тя.Водачът на листата на БСП Елена Йончева обяви какви ще са основните й приоритети, ако бъде избрана за евродепутат. Фокусът на десницата в ЕП не е социалната политика. Те обслужват големите корпорации. Това, което смятаме, че не е добре е този брак, който прави десницата с крайната десница в Европа. Второто, на което трябва да обърнем внимание, е пакетът „Макрон\", който България загуби не просто в ЕП, защото ние нямаме шанс в ЕП да защитим този национален интерес. Над 300 хил. семейства ще пострадат от тази загуба. В ЕП 350 млн. избиратели са „за\" този пакет, докато 150 млн. са „против\", т.е. битката не е в ЕП, тя трябваше да бъде в България, обясни Йончева. ", "date": "2019.05.22", "title": "Корнелия Нинова: За мен Европа е висок стандарт"}
{"url": "http://www.cross.bg/biha-slyzhitel-na-sudebna-ohrana-v-sofiya-1604809.html", "text": "/КРОСС/ Служител на \"Съдебна охрана\" е бил нападнат и пребит във вторник вечер в столичния квартал \"Надежда\".За инцидента към момента са задържани около 10 души, като се изяснява кои от тях са конкретните извършители, съобщава БНР.Пострадалият е откаран в болница без опасност за живота. Причините за побоя се изясняват. ", "date": "2019.05.22", "title": "Биха служител на \"Съдебна охрана\" в София"}
{"url": "http://www.cross.bg/nato-bulgariya-dnes-1604820.html", "text": "/КРОСС/ На 18 март 2004 г. Народното събрание ратифицира Северноатлантическия договор, а на 29 март 2004 г., заедно с още шест страни, България става пълноправен член на Алианса. е безспорен повод за равносметка. Равносметка, която обаче не бе направена. Равносметка, която би дала отговори на въпроси, като:Боеспособна ли е Българската армия? Защо ще продължаваме да отделяме още пари от бюджета за отбрана? От кого се пазим? Кого заплашваме? Политиката на НАТО гарантира ли Мира на Балканите? и т.н. ...Впрочем, за последното попитайте в Белград - сърбите имат отговор на този въпрос, а разрушените сгради още стоят - спомен за миротворческите мисии на НАТО в региона. Паметници на уродливата и смъртоносна политика на един отдавна прогнил от корупция икономически съюз, работещ за военната индустрия в САЩ.Разбира се, пътя на България към Северноатлантическия договор минава и през войната в Югославия. На 28 април 1999 г. България и НАТО сключват споразумение за транзитно преминаване през въздушното пространство на страната на въздухоплавателни средства на НАТО в рамките на операция „Съюзна сила\", което дава право на самолети на НАТО да преминават през въздушното пространство само след завръщане от бойни полети посока от запад на изток. Така де... бомбардираха сърбите с помощ от България. Е, по документи обаче България декларира пълен неутралитет. За съжаление, трябва да констатираме, че с нерегламентираната от Съвета за сигурност на ООН война на НАТО срещу Югославия започна разпада на международната система за сигурност, на разрушаването на международното право.Е, 15 години България е член на НАТО. „Равносметката е ясна - сигурност и стабилност.\" - заявява Генерал Попов пред  Навярно и за това годишнината ни бе отбеляза с документални филми и изложби. Армия, която празнува с изложби?! Що за глупост? Но ги разбирам от МО и Министерски съвет. Нямаме нова техника, старата не се ремонтира, Генералите ни миришат на долари, а малкото останали военнослужещи са демотивирани и финансово неосигурени, в очите им се вижда единствено тъгата и несигурността в бъдещето. Славата на Българската армия е обезличена, Българската бойна слава е унищожена... морално. Е, как да изкараш такъв войник да чества, да празнува. Тъжно е. Затова и Равносметката е тъжна.Само да припомня, че докладът за състоянието на отбраната и Въоръжените сили за 2017 г. казва, че българските въоръжени сили са в състояние със затруднения и повишен риск да изпълняват задачите си по мисиите, произтичащи от конституционните задължения по гарантиране на суверенитета, независимостта и териториалната цялост на страната в рамките на колективната отбрана на НАТО и Общата политика. Същото се пише и в докладите за 2018 и 2019 г. Това не е развитие, а деградация равна на унищожение. Това не е мит, това не е лъжа или „кремълска\" пропаганда. То се вижда, не може да се скрие. Няма как да скриеш скъсаните обувки на българския войник. Няма как да скриеш разрушените и изоставени военни поделения из цялата страна. Не може да скриеш ръждясалата 40 годишна военна техника, „грозно\" наследство на НРБ, което е на въоражение и понастоящем.А те, тези, които ни казват, че днес НАТО е преди всичко ценности, тези които разпродадоха и подариха техниката, разбиха военно-промишления комплекс, унижиха и поставиха армията ни на колене. Те тези същите, евроатлантици и западни партньори днес живеят охолно и навярно дори спят спокойно, . Тези същите, днес искат и настояват да отделим годишно 2% от БВП за отбрана. И, разбира се, отговорът от наша страна не закъсня. Вижте: „България има готовност да изпълни предсрочно ангажимента си в рамките на НАТО да отделя годишно по 2 на сто от брутния вътрешен продукт за отбрана.\" Това написа във фейсбук профила си външният министър на страната Екатерина Захариева. Разбира се! Най-бедната държава в ЕС, има намерение да изпълни предсрочно ангажиментите си в рамките на НАТО, да отделя повече за пари за отбрана, не за борба с битовата престъпност, не за социално подпомагане, не дори за гражданска инфраструктура - България ще отделя повече пари за Отбрана.Като оставим на страна финансовата част на въпроса, предвид това, че е непосилно за нашата държава да отделя толкова пари за отбрана, може би е редно да попитаме дали ще се защитаваме от някого или пък ще нападаме ... въпроса е кратък, но много сериозен - Задавайки си този въпрос в съзнанието ми изникват лицата на Соломон Паси, Велизар Шаламанов, Николай Ненчев, Росен Плевнелиев ... Всички те подписаха чинно декларации определяйки Руската федерация за заплаха за националната ни сигурност, а Турция за стратегически партньор. Близо 30 години „Демокрация\" и още толкова евроатлантическо партньорство, вековния враг на България, днешна неоосманистка Турция е стратегически партньор на България! Трудно е здравият разум да проумее какво точно се случва, каква е реалността днес? - Но тя е такава, „братушките\" са ни врагове и ние за тях също. Защо да развиваме земеделския сектор и да изнасяме продукция за една държава като Русия, където надписа „Произведено в България\" е синоним за качество (или поне беше), защо да не развиваме летен и зимен туризъм, културен, а защо не и религиозен ?! - НЕ, това не може да стане - изпъчвайки гърди яростно, евроатлантикът ще измучи! Нима ни харесва да ядем полски плодове и зеленчуци, харесва ли ни да гледаме пияните англичани по родното черноморие. Ако вие сте ''Окей\" с това, аз не съм и няма как да бъда.Аз съм млад и навярно не разбирам, Не знам какво е било преди 1989 г. но, за Бога, аз не съм сляп, не съм и глух. Виждам на Гергьовден музейните експонати, показващи нашата споделена евроатлантическа „мощ\", виждам разрухата, а тя дори не се крие. Не мислите ли, че ни се подиграват?!Подчинената на задокеански интереси управляваща върхушка настанила се в Министерството на отбраната и във Външно, тласка днес България в една братоубийствена война, която не само има своя характер в историческо и морално отношение. Тя има своето икономическо отражение, първата стъпка е превъоръжаването на БА. Разбира се, от нашите приятели в САЩ, които ни продават стари модели изтребители, доказали се в бой като неефективни машини. Да оставим това, че преди няколко седмици холандски F-16 се \"самопрострелял\", а за други пък медиите зад океана постоянно пишат кой къде е паднал. Самият факт, че Индийските военновъздушни сили потвърдиха, че един от техните самолети руско производство МиГ-21 е свалил изтребител F-16 американско производство на пакистанските военновъздушни сили, би трябвало да е достатъчно за преосмислянето на сделката за закупуване на нов боен изтребител за родната авиация.Към днешната дата ние сме една буферна зона, плацдарм или просто казано - една мишена. През 2006 година тройната коалиция даде четири наши военни бази на САЩ за безплатно ползване при тотална липса на контрол какво влиза и какво излиза от тези бази. Правителството на ГЕРБ продължи тази политика и обещава нови бази у нас на САЩ. Чуват се слухове, че ще им дадем Военноморската база \"Атия\". Длъжен съм да припомня, че тези американски бази на наша територия, не ни гарантират сигурността, не донесоха инвестиции, не отвориха нови работни места, не развиха региона и не подобриха инфраструктурата.Балансът на търговските и културните ни отношения днес е нарушен от слугинското поведение на всички управляващи от 1990-та до днес. Важни въпроси - като този дали да станем членове на ЕС, НАТО, дали сме съгласни да отдадем военна инфраструктура на чужда държава, се решават в американското посолство, а не от Народното събрание или чрез референдум. Изпращането на военни контингенти в конфликтни точки като Ирак, Афганистан и подобни са грешка и противоречат на интересите ни. С българска кръв да се заплаща чужда икономическа война. НЕ! ", "date": "2019.05.22", "title": "Повече НАТО. Равносметката."}
{"url": "http://www.cross.bg/nikolova-politika-vitzepremierut-1604814.html", "text": "/КРОСС/ Към моя кабинет структурирах работна група, която ще изготви нова визия за нова демографска политика. Тя включва експерти и учени от БАН, както и практици и действащите лекари от акушеро-гинекологичните болници. Това каза вицепремиерът по демографската и икономическа политика Марияна Николова в ефира на „Здравей, България\". Вече са проведени с лекари, които са поставили и конкретната проблематика, свързана с раждаемостта, пренаталните проблеми. Демографската политика не е проблем само на България, но и на целия ЕС. Тя е хоризонтална, секторна политика и зависи от всички институции, които трябва да бъдат обединени и единни в процесите на вземане на решение за мерките, които се прилагат, обясни тя.Николова обясни, че могат да се вземат добри примери за справяне с демографския проблем от Унгария. „Правим сравнително-правен анализ на законодателството, който е в процеса на рамките на работната група и след като експертите си дадат заключенията, ние ще обявим и конкретните резултати. Трябва да има финансови стимули, но те трябва да са реални и измери, съобразно възможностите на държавата\", заяви вицепремиерът. Тя добави, че МТСП предлага различни социални мерки, които са за подпомагане на майките с домашни  помощници. Най-важното обаче са детските градини и аз мисля, че те трябва да са безплатни поне до 5-годипна възраст на детето и в училищата да се осигури необходимият храноден на децата, каза Николова.Вицепремиерът заяви, че 6400 лв. е нереална помощ за раждане на второ дете. В крайна сметка трябва да бъдат направени необходимите разчети и да се дадат реални цифри, беше категорична тя. Надявам се след 15 юли да имаме мерки, които да предложим за справяне с демографската криза, каза още вицепремиерът.Николова коментира изплатените обезщетения от 10 лв. на три семейства на загиналите при катастрофата край Своге. Категорично не съм съгласна с позицията на застрахователя - при конкретно становище на КФН обезщетението следва да бъде платено. След като един пътник има билет, той категорично е застрахован и не бива да доказва каквото й да е било. При евентуално завеждане на съдебен спор, делото ще бъде спечелено от пострадалите, каза тя.Марияна Николова обясни, че новоизбраният президент на Украйа Владимир Зеленски е иновативен политик. Той е изключително деен и най-вероятно ще бъде човек на действието, а не на приказките. Когато приключи церемонията за полагането на клетвата, държавният глава поиска среща с някйои държави. България беше втората държава, с която поиска среща, добави тя. ", "date": "2019.05.22", "title": "Вицепремиерът Марияна Николова: Топим се с 50 хиляди на година"}
{"url": "http://www.cross.bg/blokirani-putnitzi-spirane-1604815.html", "text": "/КРОСС/ Около 1000 пътници бяха блокирани за няколко часа вчера в московското метро заради спиране на тока, предаде БТА. Московският метрополитен съобщи, че пътниците в три метровлака са били безопасно евакуирани и че няма пострадали.Оттам заявиха, че вчерашната авария на Солнцевската линия на метрото е предизвикана от спиране на тока, и допълниха, че се работи за възстановяване на нормалното движение по линията. Агенция \"Интерфакс\" съобщи, че в трите влака са били блокирани над 1000 пътници.Аварията е необичайно голяма за огромната метросистема на руската столица, която превозва до 9 милиона пътници на ден. ", "date": "2019.05.22", "title": " Около 1000 пътници блокирани с часове в московското метро"}
{"url": "http://www.cross.bg/izdirvaneto-signali-namereno-1604816.html", "text": "/КРОСС/ Акцията по издирването на беглеца в Костенец продължава. Вече 13-и ден полицията не успява да открие Стоян Зайков. След като в събота беше намерено вероятното оръжие на едно от убийствата, МВР разширява периметъра на издирването. В акцията е включен целият ресурс на МВР - следови кучета, дронове, термовизионни камери и високопроходими автомобили, но до залавянето на издирвания не се стига. Близки на двамата убити все още са под полицейска закрила и са отведени в защитена квартира.„Сигурността наистина е скъпо нещо. Но ние сме длъжни да защитим гражданите и да издирим извършителя на тежкото престъпление\", каза на брифинг във вторник вътрешният министър Младен Маринов. Той поясни, че са планирани множество различни действия за издирване. „Предприехме действия по защита съвместно с прокуратурата на евентуално застрашени лица, които са имали отношения - както семейни, така и спорове в миналото, с евентуалния извършител. Те са евакуирани и не се намират на територията на Костенец\", обясни вътрешният министър.Все още не е готова експертизата за оръжието, намерено в пчелин, а изследването на ДНК профили все още продължават. „Към момента не можем да твърдим, че това е оръжието, с което е извършено второто убийство\". Маринов поясни, че се разширява периметъра на претърсване. „Получаваме много сигнали, които ежедневно проверяваме - от най-различно естество, включително и такива, които мога да определя като злонамерени. Затова искам да призова да не се пускат злонамерени сигнали\", каза още той. ", "date": "2019.05.22", "title": "Продължава издирването на Стоян Зайков"}
{"url": "http://www.cross.bg/sybsidiya-partii-politicheskite-1604819.html", "text": "/КРОСС/ На 20.05.2018 г., в предаването /телевизия bTV/, е представена информация за допуснати нарушения на Закона за политическите партии при определяне на партийната субсидия за 2018 г. Според оповестеното от редакционния екип на предаването, тази субсидия е следвало да бъде в размер на 32 128 844 лв., но вместо това е била предоставена /предвидена в бюджета и реално изплатена/ субсидия от 38 684 384 лв. т. е. с 6 519 540 лв. повече. Твърди се, че в резултат на тези нарушения, „цената\" на действително получен глас, като размер на партийната субсидия, вместо определените в бюджета 11 лв., незаконосъобразно е увеличена на 13,23 лв. Изнесени са конкретни данни за получената от всяка политическа партия субсидия в резултат на твърдяното незаконосъобразно нейно определяне и така за надвишаването на сумата, която всяка от партиите е следвало да получи в действителност.Съобразно Закона за политическите партии, държавна субсидия се отпуска ежегодно от централния бюджет на политическите партии и коалиции, които са регистрирани в ЦИК за участие в избори, участвали са в последните парламентарни избори и имат избрани народни представители. Общата сума, предвидена в бюджета, се разпределя пропорционално на броя на получените действителни гласове от всяка партия или коалиция. Сумата за един получен глас се определя със закона за държавния бюджет, а начинът на предоставяне на средствата за субсидиране се определя от министъра на финансите. Право на субсидия имат и партиите, които не са представени в Народното събрание, но са получили не по-малко от едно на сто от действителните гласове на последните парламентарни избори.След сезиране от информацията в телевизионното предаване „Шоуто на Слави\", главният прокурор Сотир Цацаров разпореди на Върховната административна прокуратура проверка по реда на надзора за законност. Тя следва да установи, дали държавната субсидия за политическите партии през 2018 г. е била определена и изплатена при стриктно спазване на разпоредбите на Закона за политическите партии /чл. 25 - чл. 27/ и дали е налице неправилно определяне и изплащане на суми в размер, по-висок от този по закон. За нуждите на проверката, информация ще бъде изисквана от Министерство на финансите, Централната избирателна комисия и Сметната палата. За целите на проверката ще бъде потърсено съдействието на Сметната палата, в съответствие със законовите й правомощия за финансов контрол по отношение на политическите партии и съобразно подписаното Споразумение за сътрудничество между Прокуратурата и Палатата.", "date": "2019.05.22", "title": "Цацаров разпореди проверка за субсидиите на политическите партии"}
{"url": "http://www.cross.bg/godini-zhyrnalistika-bulgarskite-1604817.html", "text": "/КРОСС/ С поредица тържествени събития днес ще бъдат отбелязани 175 години българска журналистика и 125 години организирано журналистическо движение у нас.Честванията ще започнат в 10 часа с шествие от сградата на Съюза на българските журналисти до Софийския университет „Свети Климент Охридски\", където ще се състои церемонията по отбелязване на годишнината от издаването на първото печатно периодично издание в България - „Любословие\".На церемонията Съюзът на българските журналисти ще бъде отличен и с Почетния знак на президента на републиката - за изключителен принос в опазването и утвърждаването на високите етични и професионални стандарти на българската журналистика, свободата на словото и отстояване на правата на журналистите.В 18 часа в Първо студио на Българското национално радио ще има тържествен концерт. БНР е медиен партньор на събитието. ", "date": "2019.05.22", "title": "Честваме 175 години българска журналистика "}
{"url": "http://www.cross.bg/energiya-efektivnost-evro-1604860.html", "text": "/КРОСС/ Проекти за близо 33 млн. евро ще бъдат финансирани по програмата „Възобновяема енергия, енергийна ефективност и енергийна сигурност\", чиито официален старт бе даден днес. Бюджетът е увеличен двойно в сравнение с предишния програмен период, когато бенефициентите разполагаха с 15.6 млн. евро.  С предвидените средства ще бъдат финансирани дейности за улично осветление, оползотворяване на геотермална и хидро- енергия, енергийна ефективност в сградите и други. През настоящия програмен период бенефициенти могат да бъдат и представители на бизнеса, които биха желали да подобрят ефективността на техните производства. Програмата „Възобновяема енергия, енергийна ефективност и енергийна сигурност\" се финансира от Финансовия механизъм на Европейското икономическо пространство 2014 - 2021 г. Благодарение на стратегическото партньорство между Министерството на енергетиката и Дирекцията за водни ресурси и енергия на Кралство Норвегия и Националния енергиен орган на Исландия, програмата се развива успешно в България, в резултат на което бюджетът й е увеличен двойно през настоящия програмен период.Основната цел на програмата е намаляване на въглеродната интензивност и повишаване на сигурността на доставките. Тя ще бъде постигната чрез повишаване на производството на енергия от възобновяеми източници, подобряване на енергийната ефективност в сградите, индустрията и общините, както и повишаване на експертния капацитет в областта на възобновяемата енергия и енергийната ефективност. Намаляването на енергийното потребление чрез мерки за енергийна ефективност, в съчетание с използването на енергия от възобновяеми източници, има важна роля за подобряване сигурността на енергийните доставки, опазването на околната среда, както и за създаване на възможности за икономически растеж и работна заетост.Министерството на енергетиката бе програмен оператор и на програмата „Енергийна ефективност и възобновяема енергия\", която действаше в програмния период 2007 - 2014 г. Тогава бяха изпълнени мерки за енергийна ефективност в 115 сгради общинска собственост. Като резултат от дейностите по програмата бяха спестени близо 72 хил. тона емисии въглероден диоксид и над 5.6 хил. мегаватчаса енергия на годишна база.За какво ще се използват средствата по новата програмаОбщините и ВиК дружествата могат да разчитат на финансиране в размер на 3.5 млн. евро по процедурата за ефективно използване на хидроенергийния потенциал. Използването на геотермална енергия за отопление и охлаждане ще бъде подпомогнато със средства в размер на 3.4 млн. евро. По тази процедура бенефициенти могат да бъдат държавата и общините. С 8.2 млн. евро ще се финансират проекти за рехабилитация и модернизация на общинска инфраструктура, по които могат да кандидатстват общините. За подобряване на енергийната ефективност в сгради са отделени 10.7 млн. евро. Енергийната ефективност и оползотворяването на геотермална енергия в промишлеността се финансира със средства в размер на 2.5 млн. евро. Още около 1.1 млн. евро са предвидени за малки грантови схеми за обучения. Агенцията за устойчиво енергийно развитие ще получи 350 хил. евро за извършване на проучване за хидроенергийния потенциал, а Националната електрическа компания - 2.470 млн. евро за система за прогнозиране, контрол и управление на състоянието на ВЕЦ и язовирите. ", "date": "2019.05.22", "title": "Проекти за близо 33 млн. евро ще бъдат финансирани по програмата за енергийна ефективност"}
{"url": "http://www.cross.bg/pochivnite-mesta-dopulnitelni-1604854.html", "text": "/КРОСС/ „БДЖ-Пътнически превози\" ЕООД ще осигури над 8 000 допълнителни места във влаковете за почивните дни по повод Деня на славянската писменост и култура. За тази цел ще бъдат увеличени с допълнителни вагони съставите на някои влакове, които пътуват по основните направления в страната. По този начин националният железопътен превозвач се стреми да осигури удобното придвижване на своите клиенти по време на почивните дни.От 23-и до 26-и май включително, с увеличени състави ще пътуват някои влакове по следните маршрути:•\tСофия-Варна-София;•\tСофия-Бургас-София;•\tСофия-Пловдив-София;•\tСофия-Свиленград-София;•\tСофия-Стара Загора-София;•\tСофия-Горна Оряховица-София;•\tСофия-Лом-София;•\tСофия-Видин-София;•\tСофия-Благоевград-София;•\tСофия-Кюстендил-София;•\tСофия-Петрич-София;•\tСептември-Добринище-Септември.„БДЖ - Пътнически превози\" ЕООД напомня на своите клиенти, че при закупуване на билети за отиване и връщане, могат да ползват от 10 % до 30 % намаление от редовната цена на билета в зависимост от различните търговски оферти на дружеството.Клиентите на националния железопътен превозвач могат да получат подробна информация за свободните места във влаковете през почивните дни от служителите на гишетата „Информация\" и билетните каси в железопътните гари и бюра в страната или на националния информационен телефон 0700 10 200. ", "date": "2019.05.22", "title": "БДЖ осигурява над 8 000 допълнителни места за почивните дни"}
{"url": "http://www.cross.bg/voiina-oruzhiya-yadrenite-1604818.html", "text": "/КРОСС/ Рискът от използване на ядрено оръжие е най-висок от времето на Втората световна война, каза във вторник високопоставен експерт по сигурността от ООН, като нарече това \"неотложен\" въпрос, към който светът трябва да се отнася по-сериозно, предаде БТА.Рената Дуан, директор на Института за изследвания в областта на разоръжаването на ООН (UNIDIR) заяви в Женева, че всички страни, притежаващи ядрено оръжие имат действащи програми за неговата модернизация и че средата в сферата на контрола на въоръжаването се променя, отчасти поради стратегическото съперничество между САЩ и Китай. Тя отбеляза, че традиционните споразумения за ограничаване на въоръженията са подкопани също от появата на нов тип война, с нарастваща доминация на въоръжени групи и частни военни формирования, както и на нови технологии, размиващи границата между отбрана и нападение.През последните две десетилетия преговорите за разоръжаване бяха в задънена улица, а 122 страни подписаха през 2017 г. Договора на ООН за забрана на ядрените оръжия, отчасти поради чувство на безсилие, и отчасти заради осъзнаването на рисковете, посочи Дуан. \"Смятам, че има нужда да бъде признато, а този въпрос някак си липсва от полезрението на медиите, че рискът от ядрена война в този момент е особено висок, и рисковете от използване на ядрени оръжия заради някои фактори, които посочих, са по-високи сега от когато и да било след Втората световна война\", заключи директорът на Института за изследвания в областта на разоръжаването на ООН.Договорът на ООН за забрана на ядрените оръжия беше подкрепен от Международната кампания за премахване на ядрените оръжия, която спечели Нобелова награда за мир през 2017 г.. ", "date": "2019.05.22", "title": "ООН: Рискът от ядрена война е най-висок от времето на Втората световна война"}
{"url": "http://www.cross.bg/obyad-gradysa-ymeren-1604821.html", "text": "/КРОСС/ В сряда преди обяд ще е слънчево. След обяд ще има временни увеличения на облачността, но само на отделни места в Източна България и планинските райони ще превали краткотраен дъжд.Ще духа слаб до умерен западен вятър. Максималните температури ще са между 23 и 28 градуса. В планините ще е слънчево. След обяд ще се развива купеста и купесто-дъждовна облачност и на места ще превали краткотраен дъжд, възможно е и да прегърми. Ще духа умерен, по високите и открити части - силен западен вятър. Максималната температура на височина 1200 метра ще е около 17 градуса, на 2000 метра - около 10 градуса.По Черноморието ще е слънчево, след обяд ще има временни увеличения на облачността, но ще е почти без валежи. Ще духа умерен западен вятър. Максималните температури ще са между 21 и 27 градуса. Температурата на морската вода е 16-19 градуса. Вълнението на морето ще е 1-2 бала.", "date": "2019.05.22", "title": "Слънчева и топла сряда "}
{"url": "http://www.cross.bg/registur-advokati-turgovskiya-1604793.html", "text": "/КРОСС/  Омбудсманът Мая Манолова и адвокати, представители на Фейсбук общност на българските адвокати, ще се срещнат с правосъдния министър Данаил Кирилов и служители на Агенцията по вписванията във връзка с проблеми, които срещат при всекидневната си работа с Търговския регистър. Срещата ще се състои в Министерството на правосъдието. Припомняме, че на 17 май 2019 г., адвокати от фейсбук общността сезираха с отворено писмо омбудсмана, в което настояха тя да защити гилдията и клиентите им заради системното постановяване на неправомерни откази от страна на длъжностните лица от Търговския регистър. В понеделник Манолова се срещна с представители на адвокатите и пое ангажимент да организира среща при министъра на правосъдието, на която да бъдат поставени проблемите, упоменати в отвореното писмо. Освен това омбудсманът се ангажира и с изготвянето на законодателни предложения, които да подобрят работата на Търговския регистър и Агенцията по вписванията. Целта им ще бъде въвеждането на ясни правила, които да водят до обезщетяване на вредите, претърпени от гражданите при неправомерни откази на длъжностните лица, включително възстановяване на разноските при незаконни откази. Ще настоява и за мерки, които да уеднаквят начините, по които действат и вписват отделните длъжностни лица.  На срещата в Министерството на правосъдието са поканени и представители на ВСС във връзка с проблеми с достъпа до електронното правосъдие.  ", "date": "2019.05.22", "title": "Мая Манолова и адвокати на среща при правосъдния министър заради проблеми с Търговския регистър"}
{"url": "http://www.cross.bg/ploshti-obshtina-stolichnata-1604794.html", "text": "/КРОСС/  В градските паркове и градини на Столична община са извършени двукратни обработки срещу кърлежи. Обработките се извършват при окосени тревни площи и сухо време поне едно денонощие. Контролът за правилното прилагане и използване на препаратите (биоциди) периодично се извършва от Столичната Регионална здравна инспекция. Използват се препарати, одобрени от Министерство на здравеопазването. За пълна ефективност в действието на препаратите е необходимо поне 24 часа след пръскане времето да е без валежи. Наличието на влага и подходяща температура благоприятства развитието и размножаването на третираните организми.Правят се теренни наблюдения на най-често посещаваните зелени площи от Столичната РЗИ и дирекция „Зелена система\" на Столичната община.Обработки са извършвани в Южен парк - 1, 2 част, Борисова градина, Градската градина, градина Докторски паметник, Северен парк и др.Направена е обработка срещу кърлежи и в зелените площи в районите Красно село, Възраждане, Оборище, Изгрев, Лозенец, Триадица, Илинден, Искър, Овча Купел, Люлин, Банкя, Панчарево, Кремиковци, Витоша, Връбница, Слатина и Подуяне.На територията на останалите райони е започнало извършване на обработки и дейността продължава при сухо време.През април е извършена ларвицидна обработка срещу комари, както и дератизация, съгласно даденото предписание от СРЗИ във всички райони на Столична община.График за изпълнение на обработките се публикува на интернет - страницата на Столична община и на видно място в районната администрация.Обработките се извършват рано сутрин до 10.00 часа, а срещу комари късно вечерта след 20.00 часа.При получени сигнали от граждани на общински терени към районните администрации, местата се подават на фирмата изпълнител за допълнителни третирания.Обработките на зелените площи в междублоковите пространства, се извършват по възлагане на районните кметове.Специализираният контрол се осъществява от експерти на Столичната РЗИ.Препаратите, които се използват, са разрешените съгласно нормативните изисквания.  ", "date": "2019.05.22", "title": "В софийските паркове и градини са правени двукратни обработки на кърлежи"}
{"url": "http://www.cross.bg/mesetz-zhivkov-gerb-1604807.html", "text": "/КРОСС/ Разлика има между първите две политически сили според последното ни проучване има. Докато предишния месец отчетохме предимство на БСП, този месец резултатите показват обръщане на тенденцията и то бих казал в една посока, която вече малко или много вече започва да очертава победителя в предстоящите евроизбори, поне за нас към момента и това е ГЕРБ, който има около 2 процента преднина около десетина дни преди изборите, когато е било на терен проучването ни. Това коментира Добромир Живков от \"Маркет линкс\" в сутрешния блок на БТВ „Тази сутрин\". Това го отдаваме основно на по-активната кампания на ГЕРБ особено в лицето на премиерът, допълни той. Когато той излезе и покаже, че нещата са под контрол, българските граждани се успокояват и това ще го видим и по-натам в оценките и нагласите към посоката на развитие на страната. По думите на Добромир Живков това не е изненадващ обрат, тъй като е имало близо един месец между предишните резултати, които са давали лека преднина на БСП. Към момента ВМРО са четвъртата партия, която влиза в парламента. Четири партии са сигурни, много вероятно е да са пет, обясни Живков, като допълни, че петата партия е \"Демократична България\". Според проучването, ГЕРБ получава 29,6% от доверието на избирателите, БСП - 27,5%, ДПС - 6,9%, ВМРО-БНД - 5,7%, Демократична България - 4,7%.", "date": "2019.05.22", "title": "Маркет линкс: Разликата между първите две политически сили е 2 процента"}
{"url": "http://www.cross.bg/hora-vruhletyaha-oklahoma-1604804.html", "text": "/КРОСС/Бури връхлетяха САЩ. Вижте кадри от драматична спасителна операция в Оклахома.Спасители на моторни лодки издирват блокирани в домовете им хора, след като лошото време превърна пътищата в реки. Милиони в централната част на страната бяха ударени от силни гръмотевични бури, градушки и ветрове.Стотици хиляди хора са евакуирани, тъй като се очаква лошото време  да продължи още дни и да обхване Тексас, Луизиана и Алабама. За 4 милиона души има издадено предупреждение за опасност от наводнeния.Торнадо край летището на Оклахома пък разруши няколко къщи и магазини. За щастие няма пострадали хора. ", "date": "2019.05.22", "title": "Бури връхлетяха САЩ"}
{"url": "http://www.cross.bg/ykraiina-zelenski-referendym-1604805.html", "text": "/КРОСС/Новият държавен глава на Украйна Владимир Зеленски планира провеждането на референдум, на който гражданите да се произнесат за формата на преговорите с Русия, обяви завеждащият администрацията на президента на Украйна Андрей Богдан.\"Въпросът за постигане на мирно споразумение с Русия: обмисляме да го изнесем на референдум, така че не само депутатите да гласуват, не само президентът, а народът на Украйна да вземе това решение\", заяви Богдан пред телевизионния канал \"112 Украйна\", на който се позовава агенцията.По-рано днес президентът обяви, че предсрочните парламентарни избори ще са на 21 юли.Междувременно украинският президент Володимир Зеленски назначи генерал-лейтенант Руслан Хомчак за началник на Генералния щаб на въоръжените сили на Украйна на мястото на генерал Виктор Муженко, който заемаше тази длъжност от 2014 г., предадоха Ройтерс и ТАСС, цитирайки указ, публикуван в сайта на президентството.Очаква се Зеленски да смени и някои министри, включително тези на външните работи и на отбраната.Руслан Хомчак е завършил Московското висше военно командно училище и е започнал офицерската си кариера в Групата на съветските войски в Германия. След разпада на Съветския съюз служи в Сухопътните сили на Украйна. Първото си генералско звание получава през 2011 г. при управлението на Виктор Янукович, когато става началник-щаб на Осми армейски корпус. Допреди сегашното си назначение е бил началник-щаб на Сухопътните сили на Украйна, отбелязва ТАСС. ", "date": "2019.05.22", "title": "Зеленски обмисля референдум за отношенията с Русия"}
{"url": "http://www.cross.bg/seizmichno-risk-kartografirane-1604811.html", "text": "/КРОСС/ „Министерството на регионалното развитие и благоустройството утвърди Методика за анализ, оценка и картографиране на сеизмичния риск в страната и има за задача да извърши картографиране на този сеизмичен риск.\"Това съобщи заместник-министърът на регионалното развитие и благоустройството инж. Валентин Йовев, който откри Национален център по сеизмично инженерство.След приключване на процеса по картографиране ще има разработена специализирана геопространствена информация, която ще може да се използва от участниците в инвестиционния процес при проектиране и изпълнение на строителството.„Сеизмичният риск е нещо, което може да се управлява от хората и е важно за живота на хората\", каза още на събитието инженер Йовев.Той поздрави екипа, който ще работи в центъра и пожела един ден центърът да стане институт.Националният център по сеизмично инженерство функционира към Университета по архитектура, строителство и геодезия в София и ще развива дейността си в сътрудничество с български и международни партньори.Сред основните дейности в работата му са мониторинг, експериментално и лабораторно полево изследване на поведението на сгради, съоръжения и земна основа, подложени на сеизмични и други динамични въздействия;  разработване и внедряване на иновативни системи за сеизмично осигурено строителство и устройства за контрол върху сеизмичното поведение; разработване на процедури за проектиране на конструкции, оценка, възстановяване и усилване на съществуващи конструкции и други.Предвижда се в центъра да се изготвят и експертизи и предписания, свързани с оценка на техническото състояние и сеизмичната осигуреност на сгради, съоръжения и земна основа. ", "date": "2019.05.22", "title": "Заместник-министър Йовев откри Национален център по сеизмично инженерство"}
{"url": "http://www.cross.bg/remonti-po-am-trakiya-zatrydnyavat-trafika-1604810.html", "text": "/КРОСС/ До 17 ч. днес движението от км 37 до км 41 на АМ \"Тракия\" в посока София се осъществява в активната лента поради ремонтни дейности на асфалтовата настилка в изпреварващата лента.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.  ", "date": "2019.05.22", "title": "Ремонти по АМ Тракия затрудняват трафика"}
{"url": "http://www.cross.bg/damyan-damyanov-obyasni-1604812.html", "text": "/КРОСС/ Мечето беше доста стресирано и доста безпомощно, защото е само на 4 месеца, обясни директорът на Югозападното предприятие (ЮЗДП) - Дамян Дамянов в сутрешния блок на БТВ „Тази сутрин\".Вчера малкото мече се отделило от майка си и вероятно е опитало да си намери подслон - в двора на къща в село Кладница. След като го забелязали, местните жители подали сигнал към съответните служби, които идват на място и го следят с термокамери. То се качва на едно от близките дървета и престоява там до полунощ, когато термокамерите отчитат, че слиза и се връща в гората.Дамян Дамянов разказа още, че мечето е било в двора около 40 минути, през които са били уведомени институциите, за да се предприемат мерки. След това то тръгнало към близката река, прескочило мрежеста ограда и се качило на дърво - от начало на 8 м, после на 15 м. Към 01.30 през нощта то успява да се спусне по бора и да се върне в гората. До сутринта и през целия ден вчера е било осигурено дежурство, за да се види дали мечето ще се върне. След като го няма, се надяваме че всичко е благополучно, каза още Дамян Дамянов.Според Милица Фиданова - младши експерт РИОСВ, шансът и майката да слезе от гората е доста малък. По думите й вероятно мечето вече я е намерило и са се събрали.Районът ежедневно е наблюдаван, защото това е територия на ловното стопанство, обясни директорът на ЮЗДП. Според него броят на мечките на Витоша е над 15. Няма конфликти с тях в населените места и с туристи, полагат се достатъчно грижи, но такива срещи ще са все по-често, прогнозира той. Когато човек срещне мечка, трябва да запази спокойствие и да не прави резки движения. Мечката също се плаши, като хората, обясни още Дамян Дамянов. ", "date": "2019.05.22", "title": "Малко мече потърси подслон в къща в село Кладница"}
{"url": "http://www.cross.bg/voiina-svetovna-iiemen-1604799.html", "text": "/КРОСС/ 853 г. - Олаф I, син на краля на Норвегия, оглавява викингите в Ирландия и обявява за нейна столица Дъблин.1455 г. - В Англия започва Войната на розите.1762 г. - Швеция и Прусия подписват Хамбургското споразумение.1768 г. - Мореплавателят Луи Антоан де Бугенвил открива остров Пентекост.1856 г. - В Москва е открита Третяковската галерия.1906 г. - Братя Райт патентоват първата „летяща машина\".1939 г. - Втора световна война: Германия и Италия подписват Железния пакт.1942 г. - Мексико се включва във Втората световна война на страната на Съюзниците.1947 г. - Студената война: Президентът на САЩ Хари Труман подписва Доктрината „Труман\", с която отпуска 400 милиона щатски долара военна и икономическа помощ на Турция и Гърция, за да противодействат на вътрешните комунистически движения.1956 г. - Районът на Трихълмието (Тримонциума) в Пловдив е обявен за архитектурно-музеен резерват „Старинен Пловдив\".1960 г. - При чилийско земетресение, с най-голям измерен магнитуд (9,5), загиват около 5 хиляди души, най-вече поради образуваните цунами.1965 г. - Открива се криптата на Храм-паметник „Свети Александър Невски\", като филиал за средновековно и възрожденско българско изкуство при Националната художествена галерия.1968 г. - Американската атомна подводница Скорпиън (SSN-589) потъва на около 650 км югозападно от Азорските острови с 99 души екипаж на борда.1969 г. - Лунният модул на Аполо 10 се доближава максимално до повърхността на Луната.1972 г. - Ричард Никсън пристига в Москва на първото посещение на американски президент в СССР.1972 г. - Цейлон приема нова конституция, с която става република и променя името си на Шри Ланка.1990 г. - Бившият марксистки Южен Йемен и авторитарният Северен Йемен се обединяват в Република Йемен.1990 г. - Излиза операционната система на Microsoft Windows 3.0.1992 г. - Босна и Херцеговина, Хърватия и Словения се присъединяват към ООН.2012 г. - Земетресение с епицентър близо до Перник с магнитуд 5,8.2014 г. - Се дава началото на 8-те подред преки Избори за Европейски парламент. ", "date": "2019.05.22", "title": "22 май в историята"}
{"url": "http://www.cross.bg/chlen-politik-bivsh-1604801.html", "text": "/КРОСС/  Антон Хекимян - журналистВельо Велев - бивш член на ВССЗдравко Димитров - политик, ексдепутат, бивш областен управител на ПловдивЗорница Иванова - член на Комисията за защита на конкуренциятаИван Вълков - политикЙото Йотов - тежкоатлетЛюбена Нинова - певица, тв-водещаОгнян Палавеев - изпълнителен директор на \"Унифарм\", член на Съвета на директорите на \"Софарма\" АД, член на КРИБРумен Гашаров - художникСоня Васи - рокпевицаЮнал Тасим - политик ", "date": "2019.05.22", "title": "Рождениците на 22 май "}
{"url": "http://www.cross.bg/iioan-vladimir-vasilisk-smurt-1604798.html", "text": "/КРОСС/ Житие на св. мъченик ВасилискСв. Василиск бил племенник на св. Теодор Тирон. Той страдал мъченически заедно с Евтропий, Клеоник (паметта им се празнува на 3 март), но бил посечен с меч подир тях.Мъченията, на които той бил подложен, се придружавали от най-поразителни чудеса, за което свидетелствува техният очевидец свещеномъченик Евсигний (паметта му се чествува на 5 август).Мъченик Василиск, както свидетелствуват мнозина историци, се явил на св. Йоан Златоуст преди неговата смърт и му казал: \"Утре ще бъдем заедно\".Св. мъченик Василиск пострадал в царуването на Максимин в 308 година.Житие на свети великомъченик княз Иоан-ВладимирСвети княз Йоан-Владимир управлявал областите Зета и Далмация. По природа той бил миролюбив, благочестив и добродетелен. Във война с българския цар Самуил, който управлявал Западната българска държава, той бил взет в плен, но Самуил го оженил за своята дъщеря Теодора-Косара и го върнал на неговия престол.След трагичната смърт на цар Самуил, който умрял на 6 октомври 1014 г. от сърдечен удар, когато видял пленените и ослепени български войници, възцарил се син му Гавриил-Радомир, но византийското коварство подстрекало братовчеда му Иван-Владислав, който го убил и заел престола. Боейки се от отмъщение или от законните права на Йоан-Владимир, Иван Владислав го поканил при себе си чрез посредството на Охридския архиепископ Давид уж за мирни разговори.Кроткият и незлобив Йоан-Владимир повярвал на църковното пратеничество и приел поканата, но Иван-Владислав още при самото пристигане в столицата изпратил убийци да му отсекат главата. И понеже мечът поради някаква причина не могъл да уязви Йоан-Владимир, той кротко подал на убиеца своя меч с думите: \"Искаш да ме убиеш, брате, но не можеш. Ето моят меч! Готов съм да бъда убит, както Исак и Авел!\" Злодеят го посякъл.Тогава станало чудо. Светият мъченик се втурнал с посечената си глава в ръце и влязъл в близката църква, в която вече паднал и предал на Господа светата си душа на 22 май 1016 г. Жена му отнесла тялото му в неговите владения и тържествено го погребала в църквата, при която сама завършила живота си в пост и молитва.След две години убиецът Иван-Владислав умрял от внезапна страшна смърт чрез невидима ръка и България паднала под византийско робство за 168 години. Нетленните мощи на св. Княз Йоан-Владимир са прославени с изтичане на целебно миро и с извършване на чудеса. Те се намират в град Елбасан (Албания).  ", "date": "2019.05.22", "title": "Св. мчк Василиск. Св. мчк Йоан-Владимир, княз Български чудотворец"}
{"url": "http://www.cross.bg/tema-zashto-svoge-1604800.html", "text": "/КРОСС/Тема: Цената на живота - какви са обезщетенията след катастрофата край Своге и защо?Тема: Опасни градушки - в кои райони има най-голям риск?Тема: Заедно без теб, или от новините до киното - историята за бягството на двамата затворници;Тема: След върха - алпинистът Атанас Скатов;Тема: След унищожителната градушка, как се възстановяват поразените райони? На живо, от община Левски.Тема: Преди финала на кампанията: Кой излиза напред в битката за Европейския парламент? Последни социологически прогнози.Тема: Протест и контрапротест в Бургас. На живо: Кой ще плати натрупаните 100 хил. лв. задължения за вода?Тема: Какви обезщетения получиха близките на загиналите в катастрофата в Своге?Тема: Как Диана Любенова и Станимир Гъмов се готвят за лондонското турне на култовата пиеса „Жена ми се казва Борис\"?Тема: След бурята във Варна - какви са щетите?Тема: Обезщетиха с по 10 лева близки на загинали в катастрофата край Своге. Застрахователна политика или откровена подигравка?Тема: Игра на нерви, игра на избори. На финалната права - лидерът на БСП Корнелия Нинова и водачът на листата Елена Йончева.Тема: Защо се топим с по 50 хиляди на година, а селата в България приличат на старчески домове? Първото телевизионно интервю на вицепремиера Марияна Николова.Тема: Скандал за пари в спорта. Защо две от най-успешните ни бадминтонистки няма да се състезават повече за България?Тема: Румен Бахов и Рафи Бохосян на живо от Пловдив - часове преди връчването на Годишните музикални награди на БГ Радио.Тема: До Холивуд и обратно. Защо след 18 години на върха на световната анимация Антони Христов се връща у нас? ", "date": "2019.05.22", "title": "Теми и гости в сутрешните блокове на телевизиите"}
{"url": "http://www.cross.bg/zhivotut-ne-ni-nakazva-toii-ni-ychi-1604797.html", "text": "/КРОСС/ Животът не ни наказва. Той ни учи. Животът е серия от необходими уроци, следващи един след друг в идеална последователност.Когато не успяваме да усвоим някой урок, се налага да го повтаряме отново... и отново! А щом го научим, идва следващият. Уроците никога не свършват!Андрю Матюс, \"Следвай сърцето си\" ", "date": "2019.05.22", "title": "Животът не ни наказва. Той ни учи."}
{"url": "http://www.cross.bg/chasa-sofiya-provede-1604802.html", "text": "/КРОСС/ София. От 8.30 часа ще се проведе редовното правителствено заседание.***София. От 11.00 часа в Аулата на СУ „Св. Климент Охридски\" президентът Румен Радев ще участва в церемонията по отбелязване на 175-ата годишнина от издаването на първото печатно периодично издание в България - „Любословие\", и 125-ата годишнина от началото на организираното журналистическо движение у нас.***Кърджали./с. Кирково От 11.30 часа до село Кирково, на пътя преди ГКПП \"Маказа\" министър-председателят Бойко Борисов и гръцкият премиер Алексис Ципрас ще дадат началото на изграждането на междусистемната газова връзка между България и Гърция.***София. В 14.00 часа министърът на образованието и науката Красимир Вълчев ще посети Висшето училище по телекомуникации пощи (ВУТП) и ще се срещне с ръководството и студенти от висшето училище. Предвижда се министърът да се запознае с учебната база и лабораториите, както и с актуалните проекти и партньорства на училището.***Добрич. От 10.00 часа в голямата заседателна зала на Община град Добрич зам.-министъра на образованието и науката Деница Сачева, кмета на Община Добрич Йордан Йорданов и председателя на Българската стопанска камара Радосвет Радев ще открият Дискусионен форум „Взаимодействие между бизнес и образование\".***София. От 9.00 часа IV състав на Специализирания наказателен съд ще заседава по делото за престъпление по служба срещу Симеон Д., Иво П., Радослав Г., Любомир Е., Петър В., Трайчо Т.***София. От 9.30 часа в зала 7 на НДК ще се състои конференция на тема „От грижа към самостоятелност: права и потребности на младежите, напускащи и напуснали алтернативна грижа\".***София. От 10.00 часа XVIII състав на Специализирания наказателен съд ще гледа делото за образуване и ръководене на организирана престъпна група срещу Огнян А., Янко Я., Ивайло С., Петър М., Ангел Т., Марин Я., Антон Х., Валентин П. и Васил К.***София. От 10.00 часа XV състав на Специализирания наказателен съд ще заседава по делото за образуване и ръководене на организирана престъпна група срещу Димитрина Р., Мария Ж., Нели К. и Надежда Т.***София. От 10.00 часа XII състав на Специализирания наказателен съд ще заседава по делото за образуване и ръководене на организирана престъпна група срещу Камен Б., Ивайло Б., Димитър З., Валентин Г., Илиян М., Иван С., Мирослав М. и Петьо Х.***София. От 10.00 часа в Централния военен клуб ще се състои откриване на Конференция на тема „100 години от завършване на Първата световна война: поуки и съвременност\".***София. От 10.45 часа в сградата на ГД „Национална полиция\" ще се проведе брифинг Представители на ГДНП, СДВР и ГДПБЗН ще информират за предприетите мерки, във връзка с осигуряване на реда и нормалното протичане на абитуриентските балове.***София. От 11.00 часа в Американския център ще се състои финал на четвъртата успешна кампания „На училище в Столична библиотека\", в която се включиха училища от всички райони на град София и над 1 000 деца от 30 столични училища.***София. От 11.00 до 17.00 часа в галерия „Академия\" на Националната художествена академия ще се проведе четвърта научна конференция „Визуалната комуникация в културния и образователен процес\".***София. От 11.00 часа VІІ състав на Специализирания наказателен съд ще гледа делото за образуване и ръководене на организирана престъпна група срещу Кирил Т., Милен В., Виктор Б., Габриел Б., Иван А., Георги К., Николай С., Красимир К., Димитър П., Иван К., Емил И., Георги З. и Ангел З.***София. От 11.00 часа в Националния пресклуб на БТА ще се състои пресконференция „150 години Българска академия на науките. Историческите изследвания - основа на Българското книжовно дружество\".***София. От 11.00 часа в Американския център на Столична библиотека ще бъдат наградени победителите в ученическия конкурс „Вековната мъдрост на нашия град\".***София. В 13.00 час в Министерството на правосъдието омбудсманът Мая Манолова ще проведe среща при правосъдния министър Данаил Кирилов заради проблеми с Търговския регистър.***София. От 13.00 часа III състав на Специализирания наказателен съд ще гледа квалифицирани състави за изнудване срещу Лъчезар Я. и Габриел П.***София. От 13.30 часа XI състав на Специализирания наказателен съд ще гледа делото за образуване и ръководене на организирана престъпна група срещу Недялко Ц.***София. От 13.30 часа ХХ състав на Специализирания наказателен съд ще гледа делото за образуване и ръководене на организирана престъпна група срещу Владимир Р., Григор Г. и Даниел Г.***София. В 14.00 часа в Университетската библиотека \"Св. Климент Охридски\" ще бъде открита изложбата „Път към Бога\" - възрожденският Самоков - град на ковачи, зографи и печатари\".***София.От 13.00 часа в зала 6 на Националния дворец на културата ще бъде официално открита програмата „Възобновяема енергия, енергийна ефективност и енергийна сигурност\", чиито програмен оператор е Министерството на енергетиката.***София. От 16.00 часа в Ларгото за 24-та поредна година ще бъдат връчени отличията „Златно перо\".***София. От 16.30 часа в Зала „Проф. Васил Геров\" ще се проведе музикално-поетичен пърформанс \"Любовта е равна на любов\".***София. От 17.00 до 20.00 часа Галерия Арте открива изложба-живопис на Светлин Русев.***София. От 18.00 часа в Мраморното фоайе Георги Константинов представя новата си книга „Поезията като свидетел\".***София. От 18.30 часа в „Ларгото\" над 300 деца танцьори ще вземат участие в станалия вече традиционен за програмата на „Европейски музикален фестивал\" концерт „Европа танцува\".***София. От 18.30 часа на Лятна естрада в Борисовата градина ще се проведе концерт концерт на Софийския духов оркестър по повод 120 години от рождението на проф. Панчо Владигеров и възстановяването на бюст-паметника на композитора.***София. От 19.00 часа в Централното фоайе на Ректората ще бъде открита изложбата „Нова българска типография II\" - графичен дизайн и съвременна типография от български автори.***София. От 19.00 часа в аудитория 272 на Ректората на Софийски Университет ще се състои премиера на документалния филм „Полярни изследователи\" с автор Мария Чернева.***София. От 19.00 до 19.30 часа в градинката пред бл. 73 в ж.к. „Младост\" 1 ще се проведе протест като част от кампанията „За чиста и уредена София 2019\". От 19.30 до 21.00 часа ще има шествие по маршрут: по бул. „Андрей Сахаров\" от кръстовището с ул. „Йерусалим\" - до кръстовището с бул. „Александър Малинов\" и обратно по бул. „Андрей Сахаров\" до кръстовището с ул. „Йерусалим\".***София. От 19.00 до 19.30 часа на ул. „Монтевидео\" № 98 в жк. „Овча купел\" 1 ще се проведе протест като част от кампанията „За чиста и уредена София 2019\". От 19.30 до 21.00 часа ще има шествие по маршрут: по ул. „Монтевидео\" от № 98 до кръстовището с бул. „Президент Линкълн\" и обратно по ул. „Монтевидео\" до № 98.***Асеновград. В 19.00 часа в зрителната зала на читалище ''Родолюбие'' ще се представи театралната постановка ''Женско царство'' по Ст. Л. Костов, която е поздрав за учителите в Община Асеновград***Аксаково. От 18.30 часа ще се проведе фолклорна вечер на певци и музиканти по повод 15-ата година от обявяването на Аксаково за град.***Батановци. От 10.30 часа в салона на НЧ „Просвета - 1909 ще бъдат чествани 135 години ОУ \"Христо Ботев\".***Божурище. От 12.00 часа в читалището в града ще се проведе публична лекция с дискусия на следните теми: „Защитен ли е дивият божур - символ на Божурище?\" и „Защитените територии в България\".***Бургас От 12.00 часа на площад „Тройката\" две нови, артистични пейки ще станат част от облика на Бургас, инициативата е на клуб „България за младите\" към ГЕРБ.***Бургас. В 14.30 часа във Филхармонията ще бъдат представени етапите на строителните дейности, които предстои да бъдат осъществени за цялостното й обновяване, както и проекта за реставрация на сградата в автентичния й вид.***Бургас. От 17.00 часа от площада пред общината ще започне празнично шествие на тема „Биоразнообразие и Натура 2000\". То ще премине по ул. „Богориди\", ще завърши в 17.30 на Лятна сцена „Охлюва\".***Бургас. От 17.30 часа в Регионална библиотека \"Пейо Яворов\" Митко Иванов, съавтор в \"История на Бургас\" ще изнесе лекция на тема: „Истинската история на празника на светите братя Кирил и Методий- в България и в Бургас\".***Благоевград. От 15.00 часа в конферентната зала на Регионален исторически музей - Благоевград ще се проведе лекция на тема: „Св. Йоан Владимир и Св. Седмочисленици от Охрид. Политическа антропология и религиозен култ\".***Благоевград. От 18.30 часа във Фоайето на НЧ \"Никола Вапцаров - 1866\" ще бъде премиерата на новия роман на Снежанка Филчева - \"Бягство\".***Варна. От 10.00 часа в Руския център на Варненският свободен университет „Черноризец Храбър\" ще бъде открит Международния младежки форум „Моята инициатива в образованието\".***Варна. От 10.00 часа във Варненския свободен университет „Черноризец Храбър\" научно жури ще присъди на проф. д-р Георги Близнашки степен „доктор на науките\".***Варна. От 17.30 часа ще започне „Дългата вечер на църквите\". Различни мероприятия ще се проведат в Католическа църква „Непорочно зачатие на Дева Мария\" и Евангелска методистка епископална църква.***Велико Търново. От 18.00 часа в ИЗ „Рафаел Михайлов\" ще се състои откриване на изложба „Превъплъщенията на книгата\" с автори Светослав Косев и Симеон Желев.***Велико Търново. От 18.00 часа в МДТ „Константин Кисимов\" ще се проведе благотворителен концерт в подкрепа на Никол Владкова.***Велико Търново. От 19.00 часа в ДКС „Васил Левски\" ще се състои „Как ще НИ стигнат американците\" - спектакъл на Национален фолклорен ансамбъл „Българе\".***Велико Търново. От 19.00 часа в Клуб 7 ще се проведе Вечер на дамската поезия.***Видин. От 11.00 часа в Регионалния пресклуб на БТА ще се проведе пресконференцията във връзка с приключването на европейския проект „Трансданюб перли\".***Видин. В 11.00 часа кметът Огнян Ценков ще посети напълно възстановения в първоначалния му вид турски барутен склад, който се намира в Крайдунавския парк, в близост до крепостта \"Баба Вида\".***Враца. От 18.00 часа в Градска концертна зала ще се състои госпъл концерт с легендарните „Инграметс\" и Шърман Холмс.***Горна Оряховица./с. Първомайци От 10.00 ч. пред кметството в селото ще започнат ремонтните дейности за подобряване на състоянието на републикански път ІІ-53 \"Поликраище - Горна Оряховица - Елена\" в участъка от км 0+000 до км 6+289 „Поликраище -Първомайци - Горна Оряховица\".***Добрич. От 9.30 часа в Държавен куклен театър „Дора Габе\" ще се играе куклен спектакъл „Жабокът и слънчевата дъщеря\".***Добрич. От 10.00 до 17.00 часа в Огледална зала „Нели Божкова\" ще се проведе Международен конгрес по спелеология в изкуствени кухини.***Добрич. От 10.00 до 12.30 часа в сградата на Община Добрич ще се проведе дискусионен форум, посветен на взаимодействието между бизнеса и образованието на територията на областта.***Добрич. От 11.00 часа в Концертна зала на Младежкия център ще се състои концерт по проект „Заедно учим, творим и играем\".***Добрич. От 13.30 часа в Народно читалище „Й. Йовков-1870 г.\", Зала „Зорница\" ще се играе спектакъл „Не падай духом\" на Театрална студия „Зорница\".***Добрич. От 18.00 часа в Концертна зала „Добрич\" ще се проведе тържество „О, Будители народни\".***Кюстендил. От 14.30 часа на стадион „Осогово\" ще се проведе общинското състезание „Бързи, смели, сръчни\".***Монтана. От 18.30 часа в Куклената зала на Драматичния театър ще се състои премиерата на \"Приказни мъниста\" на Школа по куклено актьорско майсторство към Общински куклен театър \"Патилан\". ***Перник. От 10.00 часа пред храм „Св. Иван Рилски\" ще има молебен и курбан за здраве, организирани от общината.***Перник. От 11.00 часа в Специализираната болница за продължително лечение и рехабилитация ще бъдат отбелязани 60 години от създаването на лечебното заведение.***Перник. От 12.30 часа на площада в кв. „Бела вода\" ще има курбан за здраве по повод годишнина от голямото земетресение през 2012 г.***Перник./с. Дивотино. В 11.00 часа в центъра на населеното място ще бъде отслужен молебен за здраве. От 14.00 часа на площада в селото ще има курбан за здраве по повод земетресението от 22 май 2012 г.***Перник. От 17.00 часа в Галерия „Артсалон\" ще бъде открита „Крачка в различното\" - изложба- керамика на учители и ученици по повод 80 години Обединено училище „Т. Ненков\".***Перник. От 17.30 часа в ЦПЛР-ОДК ще бъде открита изложба на школите по изобразително изкуство- вернисаж.***Плевен. От 11.00 часа в пресклуба на БТА председателят на Районната избирателна комисия Ярослав Димитров ще даде пресконференция за подготовката за предстоящите европейски избори.***Плевен.От 13.30 часа в Гарнизонен военен клуб ще се състои тържествено събрание-концерт по повод патронния празник на Военновъздушна учебна база „Георги Бенковски\" с участието на Представителен ансамбъл на Въоръжените сили.***Плевен.От 17.00 часа в ХГ Дарение ,,Колекция Светлин Русев ще се състои музикално - поетичен рецитал с участието на Юри Тошмаков - цигулка и Магдалена Начева - пиано.***Плевен.От 17.00 часа в арт зала на Регионална библиотека ,,Христо Смирненски\" ще се състои прожекция на операта ,,Луд гидия\".***Плевен.От 19.00 часа в Драматично-куклен театър ,,Иван Радоев\" ще се състои спектакъла ,,Анини приказки и грозното патенце\" на детската театрална студия.***Пловдив. От 9.30 часа в 10 зала Окръжният съд ще гледа делото срещу Йордан С., Марин П., Александър К. и Александър Д., обвинени в отнемане на чужди вещи на обща стойност 457 352.00 лева.***Пловдив. От 10.45 часа в зала № 2 7 наказателен състав на Районния съд ще заседава по делото срещу Калин В. и Васко Д., обвинени в транспортиране на различни момичета с цел да бъдат използвани за развратни действия, независимо от съгласието им, като деянията са извършени чрез обещаване, даване и получаване на облаги и при условията на опасен рецидив.***Пловдив. От 11.30 часа в зала № 10 втори наказателен състав на Районния съд ще гледа делото срещу Свилен Г., обвинен в причиняване на средна телесна повреда на турски гражданин на пътя, като деянието е извършено в пияно състояние.***Пловдив. От 14.00 часа в зала № 3 22 наказателен състав на Районния съд ще гледа делото срещу Цветелин К., Илиян С. и Александър Г., обвинени в умишлено запалване на чуждо движимо имущество.***Пловдив. От 18.00 часа в Конферентната зала на Народна библиотека „Иван Вазов\" ще се състои премиера на втората част на книгата „Изявени пловдивчани. Личностна енциклопедия\".***Пловдив. От 20.00 часа в зала Колодрум ще бъдат връчени Годишните музикални награди на БГ Радио 2019.***Русе. От 10.30. ч. в зала „Свети Георги\" председателят на Районната избирателна комисия в Русе Мирослава Маркова ще даде пресконференция относно предстоящите избори за членове на Европейския парламент 2019 г.***Русе. От 18.00 часа в Художествената галерия ще се състои официално откриване на изложбата „Михайло Парашчук: украинският и български скулптор\".***Стара Загора. От 17.30 часа в Художествената галерия ще се проведе изложба на ателие по иконопис при храм „Света Троица\".***Стара Загора. От 19.00 часа в Драматичния театър ще се играе постановката „Между два стола\" от Рей Куни.***Сливен. В 19.00 часа в зала Сливен започва прожекцията на носителя на „Златна Палма\" от КАН '18- „Джебчий\".***Чепеларе. От 18.00 часа на площад „Олимпийски\" ще се проведе юбилеен концерт „Фолклорът - лек за душата\", посветен на 25 години ОДК и 10 години ТК „Веселие\".***Чепеларе. От 18.00 часа в малкия читалищен салон на НЧ \"Родопска искра 1880\" ще бъде открита изложба на картини от керамика и пластика на скулптора Марин Борисов.***Хасково. От 17.00 часа във фоайето на Областната администрация ще бъде открита изложбата „Лица от Деца\".***Шумен. От 10.00 часа в двора на СУ „Трайко Симеонов\" ще се проведе състезание по националната програма „Работа на полицията в училищата\".***Шумен. В 13.30 часа 92 деца от първите класове на II ОУ „Д- р Петър Берон\" ще посетят Информационния център на РИОСВ по повод Международния ден на биологичното разнообразие. Втора група ще посети центъра в 15.00 часа.ЕВРОПЕЙСКИ ИЗБОРИ 2019:***София./с. Брусен.В 10.30 часа кандидатът за евродепутат от БСП Димитър Данчев ще проведе среща с жители в пенсионерския клуб.***София. В 11.00 часа кандидатът за евродепутат от БСП Деница Златева ще се срещне с управителния съвет на асоциацията на рециклиращата индустрия АРИ във фирма „Екометал Инжинеринг\".***София./с. Лопян.В 12.00 часа кандидатът за евродепутат от БСП Димитър Данчев ще се срещне с жители в Клуба на пенсионера.***София./с.Ямина.В 14.00 часа кандидатът за евродепутат от БСП Димитър Данчев ще се срещне с жители в пенсионерския клуб.***София.От 17.30 часа кандидатите за евродепутати от ГЕРБ Андрей Ковачев и Жечо Станков ще присъстват на хепънинг в парк „Овча купел\".***София. В 18.00 часа в ресторант „Форум\" в НДК кандидатите за евродепутат от БСП Елена Йончева, Петър Витанов, Мариела Модева и Румен Гечев ще се срещнат с културни дейци по повод 24 май. В 18.30 часа в зала „Витоша\" в Интер Експо Център Петър Витанов, Цветелина Пенкова и Момчил Неков ще проведат среща с младежта.***София./с. Трудовец.В 19.00 часа в комплекс Кредо кандидатът за евродепутат от БСП Димитър Данчевще уважи честването на 100 години от основаването на партийна организация в селото.***Борино. В 11.30 часа в офиса на ГЕРБ кандидатите за евродепутати Асим Адемов и Марин Захариев ще се срещнат с граждани.***Благоевград. В 16.00 часа на ул. \"Даме Груев\" 25 кандидатът за евродепутат от БСП Валери Жаблянов ще се срещне с интелектуалци и хора от сферата на образованието. В 18.00 часа в Градския парк срещу общежитията на Американски университет Деница Златева и Валери Жаблянов ще присъстват на празничен концерт.***Велико Търново. От 9.00 часа в партийния съвет на БСП кандидатът за евродепутат Велизар Енчев ще проведе среща с журналисти.***Девин./с.Грохотно В 12.45 часа кандидатите за евродепутати от ГЕРБ Асим Адемов и Марин Захариев ще бъдат на центъра на девинското село, където ще се срещнат с местното население.***Девин. В 14.00 часа кандидатите за евродепутати от ГЕРБ Асим Адемов и Марин Захариев ще посетят шивашки цех на ул. „Родопи\" 20. Заедно с тях ще бъдат председателят на ПГ на ГЕРБ д-р Даниела Дариткова, бившият евродепутат Владимир Уручев, областният координатор на ГЕРБ и кмет на Смолян Николай Мелемов.***Горна Оряховица. В 10.00 часа кандидатът за евродепутат от БСП Велизар Енчев ще проведе среща с офицери от запаса.***Доспат. От 10.00 часа в залата на хотел „Диамант\" кандидатите за евродепутати от ГЕРБ Асим Адемов и Марин Захариев ще се срещнат със симпатизанти.***Етрополе.В 17.30 часа кандидатът за евродепутат от БСП Димитър Данчев ще посети училище „Тодор Пеев\".***Златарица. От 11.00 часа в Златарица кандидатът за евродепутат от БСП Велизар Енчев ще проведе среща с жители.***Исперих. В 11.00 часа кандидатите за евродепутати от БСП Иво Христов и Иван Кръстев ще се срещнат с обществеността.***Карнобат. От 18.30 часа кандидатът за евродепутат от ГЕРБ Ивелина Василева ще се срещне с жители на града. Тя ще посети откритата предизборна приемна, която се намира на булевард „България\". След това Ивелина Василева ще присъства на дискусия с гражданите в салона на народно читалище „Димитър Полянов\", което се намира на ул. „Трети март 1\".***Кубрат. В 14.00 часа кандидатите за евродепутати от БСП Иво Христов и Иван Кръстев ще се срещнат с граждани в клуба на БСП. В 17.30 часа Христов и Кръстев ще се срещнат с граждани в ХГ \"Проф. Илия Петров\".***Омуртаг. В 11.00 часа в залата на общината кандидатът за евродепутат от БСП Сергей Станишев ще се срещне с обществеността.***Омуртаг./с.Камбурово В 12.30 часа пред партийния съвет кандидатът за евродепутат от БСП Сергей Станишевще проведе среща с жители на селото.***Павликени. В 19.30 часа в големия салон на читалището кандидатът за евродепутат от БСП Крум Дончев ще се срещне с граждани и ще присъства на концерт.***Перник. В 10.00 часа в кв. „Батановци\" кандидатът за евродепутат от БСП Румен Гечев ще се срещне с учители.***Попово. В 14.00 часа в Културният дом кандидатът за евродепутат от БСП Сергей Станишев ще се срещне с гражданите на града.***Рибарица.В 16.00 часа кандидатът за евродепутат от БСП Димитър Данчев ще посети Клуб на пенсионера.***Смолян. От 18.00 часа в залата на Родопски драматичен театър ще бъде представена листата на ГЕРБ и СДС за предстоящите избори за членове на Европейския парламент. В събитието ще участват кандидатите за евродепутати Мария Габриел, Асим Адемов, Марин Захариев и Илия Лазаров. На представянето ще присъстват още председателят на ПГ на ГЕРБ д-р Даниела Дариткова, председателят на СДС Румен Христов, народният представител д-р Красимир Събев, бившият евродепутат Владимир Уручев, областният координатор на ГЕРБ и кмет на Смолян Николай Мелемов.***Търговище. В 16.30 часа в Областният съвет на БСП кандидатът за евродепутат Сергей Станишевще даде пресконференция. В 17.00 часа в залата на читалището в Търговище Сергей Станишев ще проведе среща с обществеността.***Ямбол. В 11.00 часа водачът на листата на ГЕРБ и СДС за европейските избори ", "date": "2019.05.22", "title": "Предстоящи събития на 22 май "}
{"url": "http://www.cross.bg/obezshtetenie-svoge-leva-1604806.html", "text": "/КРОСС/ Скандал с обезщетенията за загиналите при катастрофата край Своге. По 10 лева обезщетение, вместо полагащата се по закон сума в размер на 50 000 лева, получиха три от семействата на загиналите.Сигналът идва от Асоциацията на пострадалите при катастрофи. Застрахователното дружество обаче отрича. Близките изпратиха отворено писмо до премиера.На 25 август 2018 година една катастрофа беляза живота на десетки семейства. Загинаха 20 души.Оцелелите след катастрофата край Своге: Травмите не могат да бъдат откупени с нищоРадка Манолова е сред роднините, които събраха смелост да си потърсят правата. Майка й загива в Своге. Жената разказва,че все още не минава нощ без да я сънува.По закон, при подобни екскурзии превозвачът е длъжен да има два вида застраховка- „Гражданска отговорност\" и  застраховка „Злополука на пътниците\". Втората е фиксирана, разказват от Асоциацията на пострадалите. При нея се плаща 50 000 лева при смъртен случай. Именно тези пари търсят роднините.„Представят се 4 документа и застрахователят трябва да плати. 6 месеца чакаха да изтече срокът. Не пращаха. На шестия месец постановиха отказ\", заяви Владимир Тодоров, Асоциацията на пострадалите при катастрофи.Подават жалба и в Комисия за финансов надзор.„КФН наложи принудителна административна мярка. Единственият резултат е, че решението на КФН, те преведоха по 10 лева на хората, което е обидно, грозно, несправедливо\", заяви Владимир Тодоров.„Животът не струва 10 лева, струва много повече. Даже мога да кажа, че е безценен. Нямаме определена цена на човешкия живот. Това е направено по начин, по който да влезем в обяснителен режим. Истината е, че следваме законовите разпоредби\", заяви Стоян Проданов, изпълнителен директор на „Бул инс\".Застрахователят е категоричен- всичко било спекулация. Преведените 10 лева не били  обезщетение, а само плащане на принудителната мярка. Според тях обезщетението, трябва да се търси от другия застраховател.„Ние обжалваме, платили сме символично, за да не бъдем под ударите на други административни наказания. Същевременно подчертавам,че това не е обезщетение и истината ще се роди в съда\", заяви още Проданов.Към настоящия момент в КФН са постъпили 6 жалби от близките на общо 7 от загиналите лица при пътния инцидент край гр. Своге, съобщават от Комисията в свое становище.От КФН заявяват, че изплащането на сумата от 10 лв. обезщетение за пътник в катастрофиралото превозно средство е противозаконно, защото законът изрично е предвидил минимална сума от 50 000 лв. за всеки пътник.Ето и цялото становище на Комисията за финансов надзор:\"По повод на постъпило в Комисията за финансов надзор (КФН) отворено писмо от близките на загиналите в катастрофата край гр. Своге през 2018 г., приоритетно отговаряме на първо място към близките на загиналите и на второ на широката общественост чрез медиите за мерките, които Комисията предприе, както и за резултатите от тях.Към настоящия момент в КФН са постъпили 6 жалби от близките на общо 7 от загиналите лица при пътния инцидент край гр. Своге.По отношение на две от жалбите спрямо застрахователното дружество „ ЗД Бул Инс\" АД са приложени принудителни административни мерки (ПАМ) да изплатят обезщетения по сключената от тях застраховка „Злополука\" на пътниците в средствата за общински превоз. Минималната сума за изплащане по тази застраховка според Кодекса за застраховането е 50 000 лв. за всеки пътник.Изплащането на сумата от 10 лв. обезщетение за пътник в катастрофиралото превозно средство е противозаконно, защото законът изрично е предвидил минимална сума от 50 000 лв. за всеки пътник.Проверката на КФН установи, че при завеждане на претенциите на наследниците пред „ЗД Бул Инс\" АД заедно с писменото искане са представени констативен протокол за пътно-транспортното произшествие (ПТП), препис - извлечение от акт за смърт; удостоверение за наследници; справка от Информационен център към Гаранционния фонд (ГФ) и удостоверение за банкова сметка. Относно документ, който да доказва, че пострадалите са били пътници, трябва да се посочи, че в констативния протокол за ПТП се съдържа подробен списък на пътниците в автобуса.В тази връзка документите, представени заедно със завеждане на претенциите, напълно установяват основанието за изплащане на застрахователното обезщетение.„ЗД Бул Инс\" АД с писмо с изх. № НЦ-7969 от 09.11.2018 г. е поискало от Национална следствена служба (НСС) отговор на следните въпроси: дали е установено наличието на алкохол и упойващи вещества в кръвта на водача на автобуса, дали за автобуса има издаден лиценз - Удостоверение на пътно превозно средство за обществен превоз на пътници и дали са изпълнени изискванията за случаен превоз на пътници.Съгласно чл. 106, ал. 5 от Кодекса за застраховането (КЗ) не се допуска изискване на доказателства, за които може да се направи разумна преценка, че нямат съществено значение за установяването на основанието и размера на претенцията и целят необосновано забавяне и удължаване на процедурата по уреждането й. Поисканите от НСС документи нямат пряко отношение за установяване на основанието на претенциите, а биха имали значение единствено за възникването на правото на регрес на застрахователя. Ето защо, освен неморално, е и незаконно да се отказва изплащането на застрахователно обезщетение поради това, че НСС не е отговорила на запитването, а представените документи са установили основанието на претенциите.Освен изведените по-горе доводи и с оглед значимите обществени отношения, които защитава задължителната застраховка „Злополука\" на пътниците в средствата за обществен превоз, изключените от покритие рискове са детайлно уредени в чл. 475 от КЗ. Събитието, за което са заведени претенциите и не попада в хипотезата на нито едно от изброените изключения. Недопустимо е разширяване на законоустановените изключени от покритие рискове, защото обратното би обезсмислило целта й, а именно да обезщети най-ценното - живота, здравето и телесната цялост на пътниците в средствата за обществен превоз.Наложените от Комисията за финансов надзор на „ЗД Бул Инс\" АД принудително административни мерки са обжалвани от застрахователното дружество пред административния съд, София Област, като застрахователят е поискал съдът да спре предварителното изпълнение на мерките.По останалите 4 жалби са открити производства за прилагане на принудително административни мерки, като предстои да бъдат издадени решения в рамките на следващата седмица.Комисията предприе и ще продължава да предприема необходимите мерки в рамките на законовите си правомощия, за да защити интересите на потребители на застрахователни услуги.\" ", "date": "2019.05.22", "title": " Три от семействата на загинали край Своге получили по 10 лева обезщетение"}
{"url": "http://www.cross.bg/bulgariya-gurtziya-vruzka-1604792.html", "text": "/КРОСС/  Министър-председателят Бойко Борисов и гръцкият премиер Алексис Ципрас ще дадат началото на изграждането на междусистемната газова връзка между България и Гърция днес. Двамата ще проведат и среща на четири очи, в която ще обсъдят сътрудничеството между България и Гърция, както и енергийната, инфраструктурната и транспортната свързаност в региона на Балканите.Интерконекторът между България и Гърция е един от приоритетните проекти за сигурност и конкурентоспособност на енергийния пазар в Европейския съюз. Той е изключително важен и от гледна точка осигуряване на диверсификация на източниците и доставките на газ за България и региона на Югоизточна Европа. Междусистемната газова връзка ще доведе до реално разнообразяване на източниците на природен газ - чрез него ще получаваме азербайджански природен газ от Трансадриатическия газопровод, освен това през интерконектора България ще може да получава доставки и през терминала на Александруполис за втечнен природен газ от САЩ, Катар, Алжир, Израел, Египет и други. Газовата връзка между България и Гърция е с дължина 182 км., от които 150 км. са на българска територия. Тя започва от Комотини, Гърция и се свързва с българската газопреносна система на Стара Загора. Техническият ѝ капацитет е от 3 до 5 млрд. куб. м. Общата стойност на проекта е 220 млн. евро. Церемонията за даване началото на строителните дейности по проекта ще се състои от 11.30 часа на 22 май 2019 г. до с. Кирково, на пътя преди ГКПП Маказа.  ", "date": "2019.05.22", "title": "Борисов и Ципрас дават старт на изграждането на газова връзка между двете страни"}
{"url": "http://www.cross.bg/prof-bulgariya-obrazovanie-1604808.html", "text": "/КРОСС/ \"България усвоява едва 1,56% от фондовете за наука на Европейския съюз. Този факт има само едно определение - престъпление!\" Това заяви кандидатът за евродепутат от \"БСП за България\" проф. Румен Гечев по време на среща с ректори на висши училища и ръководството на БАН, организирана от Градския съвет на БСП - София. \"Очевидно е, че Министерството на образованието трябва да има различна структура, да е организирано по друг начин, да няма „калинки\" в него, защото 1,56% усвояемост на европейските средства ясно показва, че нещо не е наред там\", коментира проф. Гечев. Той подчерта, че във „Визия за България\" и „Визия за Европа\" има предложение за държавно финансиране на дефицитни специалности. \"Не би трябвало да даваме парите на данъкоплатците, за да обучаваме специалисти, които да подаряваме на други страни. Това е тема, която обсъждаме вече 15 години и решение няма. От 100 завършващи в България, 80 души напускат страната. Нека да видим какво можем да предложим на държавата като решение на този проблем. Разбира се, ние по никакъв начин не трябва да спираме нашите младежи да ходят, където пожелаят. Но нека да награждаваме тези, които остават тук\", каза още той. По неговите думи  вариантите за това са различни - не само с покриване на таксата за обучение и със стипендии, но и с договори за 7 или 10 години. \"Държавата ги издържа, докато учат, след това им гарантира работно място и те остават тук. Българската държава има възможности да стимулира такива младежи\", категоричен е кандидатът за евродепутат.Според проф. Гечев въпросът за поръчките от бизнеса и от държавата е много сложен. „В крайна сметка, държавата трябва да си напише домашното - да разработи и да публикува програма с хоризонт 10-15-20 години на развитие, за да видим какви специалисти ще са необходими\", посочи той. Според него трябват общи рамки, не детайли, защото да разчитаме само на това какво ще поръча бизнесът в понеделник или другия месец, не е нормално. \"Важно е да бъде направена комбинация, защото е прекалено рисково да подчиним цялото образование на изискванията на бизнеса. Ние ще настояваме, като депутати, и в европарламента да бъде формулиран принцип, чрез който да се стимулират учените и преподавателите. В България това може да стане чрез въвеждане на минимални работни заплати, така както изисква европейската квалификационна рамка\", обясни проф. Румен Гечев.Проф. Мариела Модева: Корупционните практики в управлението лишават българското образование и наука от свеж ресурс\"Корупционните практики в управлението лишават българското образование и наука от свеж ресурс\". Това заяви проф. Мариела Модева, кандидат за евродепутат от листата на „БСП за България\" по време на срещата. \"Моя кауза в тази кампания, а и ако имам възможност и в ЕП, е преодоляване на академичното неравенство. То се изразява в различните ставки на българските учени, които участват по проекти на различни европейски програми. Това е допуснато още при договарянето на критериите, които България е поставила като участник в тези европейски програми\", каза още тя. По нейните думи във \"Визия за България\" са заложени мерки и предложения, които правят възможно български учени и изследователи да са равнопоставени на европейските си колеги в европейското образователно научно пространство. \"Ще настояваме за увеличаване на средствата по програма \"Хоризонт 20/20\" и за двойно увеличаване на бюджета на успешната програма \"Еразъм +\", като тук обаче това трябва да бъде съчетано и с национални мерки\", допълни кандидатът за евродепутат. Тя поиска да се отделят и повече средства за Фонд научни изследвания, като сега те са около 14 млн. лв. \"Нека да станат поне 25-30 милиона, което е напълно постижимо, както и увеличаване на процента от БВП, който се отделя за научни изследвания, развойна дейност и иновации\", каза още тя.Като друг проблем кандидатът за евродепутат посочи усвояването на средствата по оперативна програма \"Наука и образование за интелигентен растеж\". Друг важен елемент, според проф. Модева, е да бъде направена много сериозна проверка и мониторинг на системите за управление и контрол на европейските средства. \"Това са публични средства. В момента, в който се индикират корупционни практики или тези средства се отделят и се дават на определени кръгове само, ние лишаваме мнозинството от българските и научни изследователи, и разбира се преподаватели във висши учебни заведения. Изследователите от БАН са лишени от един свеж ресурс, без който ние не можем да бъдем конкурентоспособни\", коментира проф. Модева. Тя е категорична, че е нужно засилване на връзката между науката и бизнеса. \"В България участието на бизнеса в научно-изследователска дейност е изключително ниско. В този смисъл ние предлагаме и една друга мярка, която може да се доразвие на базата на това, което и във \"Визия за Европа\" сме казали. За докторантските стипендии ние можем да разделим нещата по равно - 50% публично финансиране и 50% финансиране от бизнеса. И следователно обвързване на научните изследвания, които те провеждат, с директно приложение в практиката. Това също е голяма слабост\", посочи тя.Проф. Модева обърна внимание и на темата за иновациите. \"Те няма как да станат без равнопоставеност на всички елементи от триъгълника на знанието, което означава образование, наука и тогава иновации\", обясни тя. По нейните думи трябва да се намерят формули за стимулиране на този вид изследвания. \"Защо да не отворим нашите изследователски организации и за учени от чужбина, което първо ще повиши качеството, второ ще създаде възможност за много добри интеграционни връзки и съвместни изследвания, а ще даде възможност и на българските учени да работят на международно ниво в такива екипи\", коментира кандидатът за евродепутат.Калоян Паргов: Трябва да работим за създаване на Балкански център на висшето образование\"Трябва да работим за създаване на Балкански център на висшето образование\", заяви лидерът на БСП - София Калоян Паргов.  „За 2021 година европейските политики предполагат стимули за създаване на мрежи от висши училища в Европа. Чрез представителите ни в Европейския парламент, ще настояваме да няма двоен аршин при съвместната работа на отделните университети\", каза още той. Според него за Балканите е изключително подходящо, чрез различни инструменти и програми или директно по линия на „Еразъм+\", да бъде създадена Балканска мрежа от университети. \"Например, български университети, които работят в областта на българската култура, биха могли да потърсят свои партньори и да създадат мрежи с университети от балканските държави, дори не само с членки на ЕС\", обясни Паргов.Според лидера на БСП - София връзката между образованието, науката и икономиката е изключително важна. \"Процесът на масовизация на висшето образование означава да потърсим и развием традиции на неуниверситетския вид висше образование\", добави той. Паргов обясни, че този вид висше образование е по-практически ориентирано и се структурира върху практически краткосрочни програми. \"Сега предстои да се обсъждат образователно-квалификационните степени на студентите с оглед тяхната съизмеримост с европейските. Проблемът с квалификациите и тяхното признание тепърва трябва да се решава и ще продължава да бъде дискусионен най-вече с оглед конкурентоспособността на нашите студенти в рамките на общия европейски пазар\", допълни той. Калоян Паргов изрази съжаление, че в последните 12 години политиците са длъжници и не са си свършили работата по отношение на българското образование. „Отчитам този факт като много голяма грешка. В рамките на общия европейски пазар е много важно всяка държава да отчита своите предимства и чрез образованието да ги изразява, за да бъде конкурентна на този пазар\", коментира Калоян Паргов.На срещата присъстваха още кандидатът за евродепутат Петър Витанов, зам.-председателят на Градския съвет на столичните социалисти проф. Ваня Добрева и народните представители Анелия Клисарова и доц. д-р Николай Цонков. В дискусията се включиха председателят на Съвета на ректорите проф. Любен Тотев, председателят на БАН акад. Юлиан Ревалски, зам.-ректорът на Софийския университет проф. Георги Вълчев, ректорът на УНСС проф. Стати Статев, доц. Григорий Вазов, ректор на ВУЗФ, проф. Георги Михов, ректор на Техническия университет, проф. Стоян Денчев, ректорът на Химико-технологичния университет проф. Митко Георгиев, проф. Пенчо Гешев, ректор на НСА, проф. Борислав Борисов, ректор на Висшето строително училище, проф. Тодорова, ректор на Висшето транспортно училище, проф. Елена Баева, ректор на колежа „Любен Гройс\", и други.", "date": "2019.05.22", "title": "Проф. Румен Гечев: Престъпление е България да усвоява едва 1,56% от фондовете за наука на ЕС"}
{"url": "http://www.cross.bg/chasa-tryd-monitor-1604803.html", "text": "/КРОСС/ в. 24 часа - Познай колко опасен шофьор си!в. 24 часа - В Стара Загора работят 7 г. за жилище, във Варна-11, в София-9в. Монитор - 20 соцмарки оцеляха и при пазарната икономикав. Монитор - Отчитаме парното и топлата вода без инкасаторв. Сега -- 10 лв. за жертва е обезщетението за катастрофата край Свогев. Сега -  Партиите нагло лъжат за субсидиите сив. Телеграф -  20 бъркат уиски менте за балав. Труд - Народът му отпуска края, харчи за курорт, техника и ремонтив. Труд - Гласуваме за Брюксел и от плажа в Кавалав. 24 часа -  70 хил. дка земи ударени от градушки. Танева: Ще компенсираме стопанитев. 24 часа -  Партиите вземат субсидия на базата на всички гласове, а не само за спечелените от тяхв. 24 часа -  Майчин дом става център за Балканите за ранен скрининг на рак на гърдатав. 24 часа -  Борисов към бизнеса: Давайте хубави заплати и да си прибираме хората от чужбинав. 24 часа -  Нов строеж на Бунарджика кърти скалите 7 м надолув. Монитор -  От догодина пътуваме час по-малко до моретов. Монитор -  Прокопиев лобирал за продажбата на дяловете в ЕПв. Монитор -11 преписвачи с анулирана матура по българскив. Сега -  Бойко Борисов не е декларирал постройка към къщата си в Банкяв. Сега -  Общината най-сетне обяви финал на ремонта на \"Графа\" - 28 майв. Телеграф - Българин загина на Олимпв. Телеграф -  София може да поеме до 2,5 млн. жителив. Труд -  Очакват поскъпване на жилищата с 3-5%в. Труд -  Държавата дава 4 млн. лева за напълно пропаднали площи в. 24 часа -  Ева Майдел, кандидат за евродепутат от ГЕРБ:Разговорът за Европа е безсмислен, ако не я виждаш в живота сив. Монитор -  Проф. Емил Ботев, директор на сектор „Сеизмология\" към Геофизичния институт на БАН:В очакване сме на силно земетресение във Вранчав. Сега -  Корнелия Нинова, лидер на БСП:Борисов иска да остане до избора на нов главен прокурорв. Телеграф - Атанас Скатов след седмия си 8-хилядник: Бях толкова болен, че за малко да се откажав. Труд - Доц. Наталия Киселова, преподавател по Конституционно право пред \"Труд\": С насилие не можем да надвием престъпноств. 24 часа - Кампанията издърпа ГЕРБ с 1% пред БСПв. Монитор -  Вечно актуалните чушкопек и лютеницав. Сега -Той храни народа, пои, лекува и учив. Сега - Когато родители са принудени да крият диабета на децата сив. Телеграф -  Оракуле, кажи?в. Труд - Ще върне ли Ципрас гръцкия бизнес от България?в. Труд -  Различна гледна точка за нашенците в Албания   ", "date": "2019.05.22", "title": "Преглед на вестниците "}
