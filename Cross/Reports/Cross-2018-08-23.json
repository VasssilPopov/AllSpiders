{"url": "http://www.cross.bg/msrooft-izpael-tpyabva-1582243.html", "text": "/КРОСС/ Изpaeл вcяĸa гoдинa плaщa нa Місrоѕоft oĸoлo $27 милиoнa зa зaĸyпyвaнeтo нa лицeнзи. Страната обаче peши дa нe пpoдължaвa дoгoвopa cи cъc coфтyepния гигaнт, като пpичинaтa ca твъpдe нacтoйчивитe oпити нa Місrоѕоft дa пpexвъpли изpaeлcĸитe вeдoмcтвa oт лицeнз ĸъм aбoнaмeнт.Toвa cтpyвa двa пъти пo-cĸъпo.Rеutеrѕ cъoбщава, чe в ĸpaя нa тaзи гoдинa Изpaeл нямa дa пpoдължи дoгoвopa c Місrоѕоft зa изпoлзвaнeтo нa нeгoвия дecĸтoп coфтyep. Ocнoвнaтa пpичинa e, чe Місrоѕоft e пpoмeнил oбщитe ycлoвия нa лицeнзиoннoтo cпopaзyмeниe и в peзyлтaт oт тoвa Изpaeл тpябвa дa плaщa двoйнo пoвeчe.Bмecтo 100 милиoнa шeĸeлa ($27 милиoнa), зa изпoлзвaнeтo нa дecĸтoп пaĸeтa Оffісе, oпepaциoннa cиcтeмa Wіndоwѕ и cъpвъpния coфтyep, миниcтepcтвaтa и пpaвитeлcтвeнитe opгaнизaции вeчe тpябвa дa плaщaт двoйнo.Mиниcтepcтвoтo нa финaнcитe нa Изpaeл yтoчни, чe Місrоѕоft ce oпитвa aвтoмaтичнo дa пpexвъpли изpaeлcĸитe инcтитyции ĸъм нoвa лицeнзиoннa cxeмa. Πpи cтapaтa лицeнзиoннa cиcтeмa, пpaвитeлcтвoтo изцялo пpитeжaвa зaĸyпeния coфтyep и мoжe дopи дa гo пpeпpoдaвa. Ho пpи aбoнaмeнтa, ĸoйтo пoвeчe пpиличa нa apeндa, ce зaплaщa изпoлзвaнeтo и пoддpъжĸaтa caмo зa oпpeдeлeн пepиoд.Πpи тeзи пpoмeни Изpaeл щe тpябвa дa пpexвъpли дaннитe cи в eлeĸтpoнния oблaĸ нa Місrоѕоft. Ho тoвa cъвceм нe ce xapecвa нa пpaвитeлcтвoтo, пoнeжe дaннитe нa миниcтepcтвaтa и нa cпeциaлнитe cлyжби мoгaт дa бъдaт oтĸpaднaти oт xaĸepи.Πpaвитeлcтвoтo нa Изpaeл зaяви, чe щe cлeди нoвитe пpoдyĸти нa Місrоѕоft и дoпълнитeлнo щe peши, дaли дa cĸлючвa нoв дoгoвop.", "date": "2018.08.23", "title": "Израел може да се откаже от софтуера на Microsoft"}
{"url": "http://www.cross.bg/zhena-leva-plik-1582241.html", "text": "/КРОСС/ Ало апаши преметнаха възрастна жена от Варна с 30 000 лева, съобщиха от МВР.Жената е подала сама сигнала в полицията. Пред полицаите е обяснила, че вчера, между 10 и 16 часа на телефона й позвънил непознат, който се представил за служител на МВР.Той я заблудил по добре познатата схема с извършване на полицейска операция, за която тя трябва да помогне с пари.Възрастната жена се отзовала и хвърлила 30 000 лева в найлонов плик от блока си в кв. \"Възраждане\". По случая е образувано досъдебно производство.", "date": "2018.08.23", "title": "Възрастна жена метна плик с 30 бона от терасата "}
{"url": "http://www.cross.bg/detza-tzigara-postroiiki-1582236.html", "text": "/КРОСС/Незагасена цигара от деца предизвика голям пожар в пловдивското село Скутаре. В резултат на инцидента изгоряха селскостопански постройки и десетки животни, съобщава Нова.Пламъците лумнали на метри от железопътната линия Пловдив-Бургас. Пожарникарите са локализирали пожара, обхванал площ от 1 декар.Изгорели са 50 овце, както и дървени постройки.Огнеборците са успели да извадят няколко газови бутилки, преди те да се възпламенят. В потушаването на пламъците участват пет пожарни автомобила.\", заяви Цвятко Дешев, директор на „Пожарна служба”-Пловдив.", "date": "2018.08.23", "title": "Незагасена цигара от деца предизвика голям пожар в Пловдивско"}
{"url": "http://www.cross.bg/sgrada-berkovitza-denitza-1582216.html", "text": "/КРОСС/ Заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в официалното откриване на обновената сграда на Районното управление  на МВР в Берковица.  Събитието ще се състои утре- 24 август, от 11.00 часа, на пл. „Йордан Радичков“ 13 в града.Сградата е ремонтирана по проект „Повишаване на енергийната ефективност на сграда на държавната администрация-РУ Полиция Берковица“, финансиран от Оперативна програма „Региони в растеж“ 2014-2020 г.  с близо 240 хил.лв.", "date": "2018.08.23", "title": "Зам.-министър Деница Николова ще открие обновената сграда на полицията в Берковица   "}
{"url": "http://www.cross.bg/gent-vtornik-tona-1582244.html", "text": "/КРОСС/ Белгийската полиция е заловила в Гент почти 2 тона кокаин за около 100 милиона евро, предаде ДПА, като цитира говорител на силите на реда.Пратката е била пресечена във вторник и е най-голямата, залавяна в града. Кокаинът бил на борда на кораб от Бразилия, който бил акостирал в пристанището на Гент. Белгия е най-важният разпределителен център за кокаина към Европа. Според властите в ЕС за 2016 г. там са били задържани 30 т наркотици при общо 71 т в европейски мащаб.Дълго време най-популярната входна точка за наркотиците беше белгийският град Антверпен, но заловената във вторник пратка сочи, че Гент изисква повече внимание, заяви говорителят.", "date": "2018.08.23", "title": "Заловиха 2 тона кокаин в Белгия"}
{"url": "http://www.cross.bg/strandzha-bozaiinik-evropa-1582235.html", "text": "/КРОСС/ Учени от Националния природонаучен музей към БАН, Природонаучния музей в Словения и Зоологическия институт „Александър Кьонинг“ в Германия съобщават за нов вид бозайник, описан от българска находка в статия за сп. Bonn zoological Bulletin.Бозайниците на Европа се изучават повече от 300 г. и заедно с птиците се смятат за едни от най-добре проучените. Всяка година зоолозите откриват и описват нов вид бозайник, предимно дребни бозайници (насекомоядни и гризачи) от трудно достъпни и слабо проучени места в Южна Америка и Югоизточна Азия. Изненадващо за всички се оказа, че все още има такива места, дори в Европа.Международен екип от учени с участието на д-р Недко Недялков съобщи, че в  живее нов и неизвестен за науката вид бозайник – къртицата Talpa martinorum. Досега се смяташе, че в България се срeщат два вида къртици – обикновена (Talpa europaea) и черноморска сляпа къртица (Talpa levantis). Първият вид е широко разпространен и се среща из цялата страна. А вторият беше известен само от района на Странджа. Черноморската къртица е установена сравнително неотдавна за нашата страна (1991) и от биогеографска гледна точка изглежда логично това да е точно видът Talpa levantis, обитаващ планините около Черно море. Двата вида външно много си приличат и са трудно различими дори за специалист без апаратура. Черноморската къртица е малко по-дребна и клепачите при нея са срастнали, за разлика от европейската.След проучвания и сравнения (морфологични и генетични) с всички къртици, срещащи се в Европа и региона, беше установено, че слепите къртици от нашето Черноморие не принадлежат към нито един от известните видове, поради което беше описан нов вид, наименуван Talpa martinorum.Към момента е установено, че новият вид се среща само в югоизточната част на Балканския полуостров като следва плътно очертанията на Странджа планина – у нас и в Турция. Почти нищо не се знае за биологията на новия вид, което ще бъде предмет на бъдещи проучвания. ", "date": "2018.08.23", "title": "Открит е нов вид бозайник в Странджа"}
{"url": "http://www.cross.bg/zhena-postrada-pri-katastrofa-mezhdy-troleii-i-avtomobil-v-sofiya-1582228.html", "text": "/КРОСС/ Тролейбус и лек автомобил катастрофираха на столичния булевард \"Акад. Иван Гешов\". При инцидента леко е пострадала една жена, съобщава БНР.Най-вероятната причина за произшествието е това, че колата се е движила с превишена скорост.Пострадалата е откарана в болница без опасност за живота. ", "date": "2018.08.23", "title": "Жена пострада при катастрофа между тролей и автомобил в София"}
{"url": "http://www.cross.bg/sdvr-smurta-godishen-1582229.html", "text": "/КРОСС/ Полицията разследва смърта на 99-годишен мъж в София. Тялото е намерено в дома му в района на улиците „Оборище” и „Сан Стефано”.Първа го открива дъщеря му. Полицията прави оглед. От СДВР не потвърждават, че става въпрос за убийство.По данни на Бърза помощ обаче имало следи от рани по тялото. От СДВР съобщават, че продължават работата за изясняване на причините, довели до смъртта му. ", "date": "2018.08.23", "title": "Разследват смърта на 99-годишен мъж в София"}
{"url": "http://www.cross.bg/kak-se-obrushta-legendarniyat-tank-t-video-1582227.html", "text": "/КРОСС/ След военния парад в чест на годишнината от битката при Курск в центъра на едноименния град, стана инцидент с легендарния съветски танк Т-34 - той  се обърна по време на товарене на ремарке.Двамата членове на екипажа успяха да напуснат танка през люка след обръщането му, а самият Т-34 бешевърнат в първоначалната си позиция с помощта на други бронирани коли.               \n\t\t\t\t\t", "date": "2018.08.23", "title": "Как се обръща легендарният танк Т-34 (видео)"}
{"url": "http://www.cross.bg/huawei-mate-versiya-1582230.html", "text": "/КРОСС/Huawei Consumer Business Group обяви, че вече и в България серията Huawei Mate 10 е с последната версия на софтуера. Тя подобрява снимането на режим low light за моделите: Huawei Mate 10, Huawei Mate 10 Pro и Porsche Design Huawei Mate 10. Уникалната система Night Shot, благодарение на която възможностите за нощни снимки от ръка донесоха световна известност и множество награди на P20 и P20 Pro, вече е приложима и за модела Mate 10 Pro. Серията на Huawei Mate 10 предлага висококачествено фотографско изживяване, благодарение на двойната камера Leica (12MP+20MP) с лещи f/1.6 SUMMILUX-H. Серията е с първия в света AI процесор Kirin 970, който спомага за ръчното заснемане на ясни и много детайлни нощни кадри.                     Често нощната фотография изисква дълга експонация на фото камерата, което води до по-висока чувствителност към вибрациите. За да се избегне размазването на снимките, новият Night Mode на серията HUAWEI Mate 10 използва иновативна технология AIS (AI Image Stabilization) за стабилизиране на изображението. Благодарение на тази актуализация на софтуера, потребителите лесно могат да заснемат изключителни кадри при слабо осветени условия и без статив. Новата актуализация е вече активна и в България и може да се изтегли в меню „Настройки“ в под меню „Системен ъпдейт“. Всеки, който не е получил тази последна версия на телефона си или има нужда от съвет как да инсталира и използва новата функционалност, може да посети центъра за обслужване на клиенти на Huawei на ул. „Леге“ 6 и в петък да получи безплатно съдействие. Също така новата инициатива на Huawei – Smart Friday, предоставя на клиентите на компанията, безплатна диагностика на всички Huawei устройства.Съвсем скоро Huawei ще актуализира и GPU производителността на серията Huawei Mate 10, което ще доведе до 60% по-бързи и ефективни игри.", "date": "2018.08.23", "title": "Вече и в България Huawei Mate 10 Pro е с обновена функционалност за нощни снимки"}
{"url": "http://www.cross.bg/ninova-nyama-porozhanov-1582231.html", "text": "/КРОСС/ „Когато казахме, че няма доказателства за чума, ме питаха кой ще понесе отговорността, ако чумата плъзне из страната и аз я разнасям с маратонките си от двора на баба Дора по цяла България. Отговорих, че аз поемам отговорността, ако пламне чумата. В политиката това означава да си отида, ако съм причина за чумата. Сега кой ще поеме отговорността и кой ще си ходи?“ Това попита председателят на БСП Корнелия Нинова на пресконференция в централата на партията. Тя е категорична, че отговорност трябва да поемат трима души – министър Порожанов, министър Радев и премиерът Борисов. „Днес министър Порожанов се опита да прехвърли всичко върху директора на агенцията. Ако ще има правила и ред в държавата, а ние искаме и ще ги наложим, просто трябва да се спре с този цирк“, подчерта тя. Нинова обясни, че за Търговския регистър отговорността пое бушонът - председателят на регистъра. „Г-жа Цачева си седи – не знае нищо. За фалита на „Олимпик“ отговорността пое Ралица Агайн. Председателят на Комисията не знаела, а Горанов със самочувствие обяснява, че няма проблем. Сега всички стрели се насочват към г-н Илиев от Агенцията по храните. Стига вече!“, отсече председателят на БСП. Тя припомни, че на три заседания в парламента, два извънредни председателски съвета и едно в зала на тяхно изслушване, Порожанов и Радев са убеждавали народните представители, че има чума и единствените мерки, които трябва да се предприемат е да се избива всичко наред. „Нашата позиция остава и до сега – да се дадат доказателства, да не се убиват предварително животни, да се изолират под карантина, да се изчакат вторите проби, ако тогава има доказателства, да се действа. Дойдоха пробите и чума няма. Двамата министри да си ходят веднага за това, че избиха животните на хората, че съсипаха Странджа и толкова семейства“, каза още Нинова. Тя припомни и думите на Борисов: „Не сме изверги и ни е жал за животните, но допуснем ли заразата да мине в други населени места, тогава ще плачат всички. Нинова с козичките ми прилича на Меркел с мигрантите. Завиждам й как гали козички по главички“. „Нашият премиер са го галили папи и патриарси по главичката. Надявам се някой ден някой прокурор да го погали по главата“, коментира лидерът на левицата. Тя припомни и думите на Цветанов, с които я обвинява за чумата по животните: „Целта й е да свали ГЕРБ с преврат“. „Превратът стигна до официалната информация на френската лаборатория, че в изследваните зони няма чума. Два месеца след началото на проблема няма умряло животно от чума. Единствените умрели са убитите животни от режима Борисов“, каза още тя.Нинова подчерта, че още тогава е подала сигнал до главния прокурор за отмяна на заповедите, с които бяха извършени тези действия и за извършени престъпления от длъжностни лица. „Получихме отговор, че прокуратурата отказва да отмени заповедите, но не казва и дума по отношение на извършени престъпления от длъжностни лица. Затова вчера я обжалвахме и искаме информация дали има извършени престъпления и от кого за разрушаване на собственост, влизане с взлом в домовете на хората, причинени материални и емоционални щети“, заяви Нинова. Тя допълни, че в близките дни ще посети Ямбол и Странджа. „Ще се срещнем с хората и ще организираме и подпомогнем желаещите да подадат искове в тяхно лично качество за претърпените щети в български и европейски институции. Трябва да се знае, че който извършва престъпление, трябва да си носи отговорност. Всеки лично трябва да си поеме отговорността“, категорична е тя. Нинова подчерта, че остават много въпроси защо се случи всичко това, когато специалисти, ветеринари, институтът към Министерството на земеделието обясняваше, че няма доказателства за тази болест. „Ще искаме по всички законови начини да се провери дали с тези действия са искали да прикрият получени субсидии от фиктивни земеделски стопани за фиктивни животни. Да се проверят по дати действията на министър Порожанов дали всичко това не беше подготвена акция за източване на европейски средства от държавния и европейския бюджет“, каза още тя. По нейните думи министър Порожанов е променил заповед 20 дни преди да тръгне чумата, а след това се е появила и обществена поръчка на фирма на компютърни специалисти, които да вземат пари, за да правят проби. „Сигурно щеше да има и други обществени поръчки, ако не ги бяхме спрели“, допълни Корнелия Нинова. ", "date": "2018.08.23", "title": "Нинова: Чума няма – отговорност да поемат министрите Порожанов и Радев и премиерът Борисов"}
{"url": "http://www.cross.bg/vigenin-sredstva-zhivotni-1582233.html", "text": "/КРОСС/ \"Съвпаденията по случая с умъртвените от чума животни в село Воден стават толкова много, че почваме да считаме, че наистина става въпрос за умисъл\". Това заяви секретарят на ПГ на „БСП за България“ Кристиан Вигенин на пресконференция в централата на партията. \"Прокуратурата да подходи по-сериозно по нашето искане да бъде извършена цялостна проверка на дейността на Българската агенция по безопасност на храните, както и на обществените поръчки, които са правени през предишни години\", добави той.\"Бих задал въпрос - как така се оказва, че на 6 юни т. г. министър Порожанов променя заповед, с която акредитира, Националния диагностичен научноизследователски ветеринарномедицински  институт, но го акредитира да извършва диагностика на болестта чума при дребно преживни животни. На 19 юни  т. г., само две седмици по-късно, съответният институт вече излиза с първите проби, с които е \"открито\" това заболяване в село Воден и започва цялата сага с избиването на животни\", обясни Вигенин. \"Г-н Порожанов трябва да разясни, кое е наложило тази промяна на 6 юни и как така се оказва, че наистина малко след това заболяване е вече открито“, каза още той. Народният представител припомни, че по информация на хора от агенцията, предишни години е имало подобни случаи - когато се изменят в тази посока заповеди и малко по-късно се оказва, че съответното заболяване се открива и в България в определени огнища. \"Затова считаме, че е нужна цялостна проверка. В конкретния случай събитията след това показват, че наистина ситуацията е доста особена“, допълни той. „Що се отнася до факта дали целта е усвояване на европейски средства, искам само да припомня, че през миналата година ООН по прехрана и земеделие и световната организация за здравеопазване на животните, обявиха болестта чума по дребните преживни животни като цел за елиминиране до 2030 година“, уточни Вигенин. Той допълни, че това е обвързано със съответните финансови ангажименти, създаване на един глобален алианс, в който се включва и Европейската комисия. \"Струва ми се, че това заболяване, което беше открито на територията на ЕС, логично ще доведе и до повече средства, които да бъдат отделени от страна на Европейската комисия в борба с него\", заяви Вигенин, като разясни, че се очаква значително по-големи средства за службите и институциите в България, които ще водят тази борба. \"Тя е свързана, както със съответните мерки за наблюдение и профилактика, така и с ваксини, диагностика, тестове и т.н. Всичко това в контекста на обществената поръчка, както беше обявена, беше и прекратена не съвсем законно, води до нашите сериозни съмнения, че всичко, което преживяха хората в Странджа, беше направено с умисъл, с една ясна цел - да се усвоят средства\", обясни Вигенин. \"Това не е просто повод за политическа отговорност, струва ми се, че тук има и сиво кардинален елемент, който трябва да бъде внимателно проверен и виновните да получат съответно възмездие за това, което сториха\", заключи Кристиан Вигенин Във връзка с темата Кристиан Вигенин ще бъде командирован на 6 и 7 септември на среща в Брюксел, организирана от Европейската комисия. По време на срещата ще бъде изискана информация, в контекста на мерките, които се предприемат, така, че този въпрос да не остане неизчистен. ", "date": "2018.08.23", "title": "Вигенин: Всичко, което преживяха хората в Странджа, е направено с умисъл и ясна цел - да се усвоят средства"}
{"url": "http://www.cross.bg/kalashnikov-avtomobil-kontzerna-1582232.html", "text": "/КРОСС/ Електрическият автомобил на концерна \"Калашников\", чиято концепция бе показана на форума \"Army-2018\", ще може да се конкурира с електрическия автомобил Тесла, съобщи ръководителят на пресцентъра на компанията. Прототипът е направен въз основа \"Иж Комби\", съобщава телевизия РБК.Концернът \"Калашников\" разработва свой собствен електрически автомобил, който в бъдеще ще се конкурира с колата Tesla на Илон Мъск. За него пред РБК, разказва директорът на външните комуникации на концерна \"Калашников\" София Иванова. \"Ние говорим за състезание точно с Тесла, защото в момента е успешен проект в областта на електрическите автомобили. Очакваме най-малкото да бъдем конкурентни \", каза Иванова.Въпреки това, тя не може да назове конкретните предимства на автомобила Калашников.По-рано, на международния форум \"Армия-2018\", \"Калашников\" представи електрически концептуален автомобил CV-1 въз основа на тялото на Иж-21252 \"Комби\". В посланието на концерна се казва, че концепцията е \"тестова база за разработените комплексни системи\". \"Състоянието им се регулира от обикновен бордови компютър собственото производство на Калашников, което пък позволява да се наблюдава състоянието на двигателя, инвертора и батериите\", посочват още от \"Калашников\" .Капацитетът на акумулатора на машината е 90 кВтч, който захранва \"революционния инвертор\", чиито размери са 50x50x100 см и позволява да се развие мощност до 1,2 кВт.   ", "date": "2018.08.23", "title": "\"Калашников\" представи бъдещия конкурент на Tesla "}
{"url": "http://www.cross.bg/italiya-ohrana-korab-1582234.html", "text": "/КРОСС/ Вече седмица 177 мигранти са блокирани на кораб на италианската брегова охрана. Бежанците бяха спасени от лодки в Средиземно море и това породи нов спор между европейските държави, съобщава Rainews.В началото на седмицата Италия позволи на кораба да акостира на нейна територия, но при условие, че бежанците бъдат разпределени в други европейски държави.На мигрантите е забранено да слизат на брега. След обществен натиск днес властите се съгласиха да приемат само децата, които са 27.Въпросът е отнесен до Европейската комисия и са започнали преговори с останалите държави-членки. Не може една страна сама да поеме отговорността на всички останали. Надявам се, че въпросът скоро ще се разреши, защото по тази тема трябва да действаме като човешки същества, обяви Роберто Аматуна - кмет на Позало. ", "date": "2018.08.23", "title": "Италия отказа да пусне мигранти от кораб на бреговата охрана"}
{"url": "http://www.cross.bg/nyama-buchvarova-kompensatzii-1582242.html", "text": "/КРОСС/ „Чума няма, но санкции има. Те касаят земеделски стопани в границите на 20-километровата зона около огнищата. Засега компенсации не са осигурени за тези земеделски стопани, а техните ограничения са да не предлагат на пазара земеделска продукция и да не се извеждат извън селскостопанските дворове.” Това каза народният представител от ПГ на „БСП за България” проф. Светла Бъчварова. Тя обясни, че ако няма компенсации, то стопаните ще фалират, защото разходите им са всеки ден, а вече втори месец не могат да реализират приходи. „Настояваме изплащането на компенсациите да стане в много кратък срок и най-накрая да се каже кой е щамът на тази чума. Искаме и да знаем кога ще паднат ограниченията и забраните за стопаните в региона”, попита Бъчварова.", "date": "2018.08.23", "title": "Светла Бъчварова: Чума няма, но санкции има"}
{"url": "http://www.cross.bg/minchev-prestupleniya-obshtinata-1582238.html", "text": "/КРОСС/ Пловдивската окръжна прокуратура внесе в Специализирания наказателен съд обвинителен акт спрямо кмета на Перущица Ради Минчев. Вредите за общината за периода 2012- 2016 г. се изчисляват на над 220 хиляди лева .  Според държавното обвинение част от длъжностните престъпления Минчев е извършил с двама съучастници.От  пресцентъра на Апелативната прокуратура поясняват, че става въпрос за присвояване на чужди средства,  документни престъпления и сключване на неизгодни за общината сделки.Те касаят предимно строителството на обекти.Упоменат е и случай, при който са представени неверни сведения пред Държавен фонд „ Земеделие“, за да бъде осигурено финансиране по Програмата за развитие на селските райони 2007-2013 година.Ради Минчев беше арестуван през септември 2016 г. с обвинения за подкуп и длъжностни престъпления.По-късно съдът го освободи под  парична гаранция и го възстанови на кметския пост.", "date": "2018.08.23", "title": "Прокуратурата внесе обвинителен акт срещу кмета на Перущица"}
{"url": "http://www.cross.bg/hamalite-suvetnik-plashtat-1582217.html", "text": "/КРОСС/ Общински съветник обяви война на хамалите и проститутките на бул. \"Христо Ботев\" в центъра на София. Той инициира подписка за премахването им.Граждани се оплакват от хамалите, защото те паркират в \"синя зона\", без да плащат. В резултат живущите в района, които си плащат за паркинг, не могат да намерят места за автомобилите си.По думи на жителите хамалите остават в камионите си, където пият и се хранят. По този начин \"окупират\" тротоарите и затрудняват преминаването на пешеходците. Така общинската собственост се превръща в частна., заяви Николай Николов, общинският съветник от БСП, който започна подписката. Тя ще бъде внесена в Столичния общински съвет на 13 септември. Той добави, че в сряда жена е подала сигнал на телефон 112, за да съобщи за конфликт между травестити, които проституират на площад \"Македония\". Въпреки това, полицейска кола не е пристигнала на мястото.", "date": "2018.08.23", "title": "Общински съветник с подписка срещу хамалите и проституките в София"}
{"url": "http://www.cross.bg/georgi-donchev-sustezaniya-1582219.html", "text": "/КРОСС/ През изминалия уикенд българският пилот от Porsche Sports Cup Георги Дончев премина през „уникално и незабравимо изживяване“ на легендарното 24-километрово трасе на Нюрбургринг, наричано „зеления ад“, заради ужасяващо предизвикателната си конфигурация от над 80 завоя, повечето от които напълно слепи. Той взе участие в кръг от немския шампионат за издържливост VLN – първото от двете задължителни състезания за получаване на „Nordschleife Permit А“, лиценз за участие в състезания на пистата Нюрбургринг Нордшлайфе, който въведоха преди няколко години от немската федерация по автомобилен спорт - DMSB.                       Минималните изисвания за получаване на лиценза са притежание на \"Permit B\" и завършване на минимум 18 състезателни обиколки в минимум две състезания от сериите VLN, в които задължително трябва да завършиш в топ 75% в класа си. Самият “Permit B” се получава като резултат от онлайн курс и тест, в комбинация с присъствени модули и практическо обучение. След успешно преминатата предварителна фаза, за Дончев остана изпитанието на „зеления ад“. Освен скандалната за много от феновете новина, че Георги ще кара BMW за лиценза в 6-часовата надпревара, неговото М235i премина през множество перипети във всяко едно от излизанията си на пистата, както в неговите ръце, така и със съотборниците му зад волана – Кери Шрайнер от немските серии на Формула 4 и Марсел Ленерц от германския BMW Cup, и двамата каращи за същия лиценз. „Още сутринта по време на квакификацията, разбрах какво означава да се състезаваш с близо 200 коли с чудовищна разлика в скоростта между първите и последните, на трасе с дължина 24 километра, с над 80 завоя, повечето от които слепи и без зони за сигурност, докато постоянно комуникираш с отбора по радиото и гледаш в огледалото дали идва някой, когото трябва да пропуснеш“, сподели Георги след надпреварата. Отборът стартира на 12-то място в класа и 88-мо в общото класиране, а първият стинт бе поверен на Марсел, следван от карането на Кери, които успяха да докарат BMW-то до 9-та позиция в класа след няколко изпреварвания и отпаднали автомобили. Трети зад волана застана българинът, който успя да запази позицията, въпреки едно нарушение в зона с „code 60” (зона, в която е забранено изпреварването и има ограничение на скоростта от 60 км/ч), което костваше на тима наказание от 55 секунди в бокса. След вторите стинтове на съотборниците му екипът уверено държеше 9-тата позиция с повече от 15 минути пред следващите ги, но при последното сядане на Дончев започнаха сериозни проблеми – първо със спирачките на автомобила, а след това и с вибрация, която се оказа от липсата на някой от болтовете на едно от задните колела на автомобила. След няколко опита за отстраняването на проблема вибрациите останаха и 235-цата не изкара до финала, а остави Георги в последната обиколка да чака до оградата на прочутия Карусел, докато сервизните автомобили го приберат в бокса. Въпреки тъжния финал, равносметката е позитивна - с много предизвикателства и уникални преживявания, Георги Дончев успя да премине през първата част от своята сертификация за лицензирано участие в състезания на прочутата немска писта. „Това бе безценен опит за мен и едно от най-незабравимите ми преживявания на пистата досега. Не мога да опиша с думи какво е усещането да си точно на тази писта по време на подобно състезание и пожелавам на всеки, които има възможност да го преживее, защото е наистина незабравимо и спиращо дъха“, разказа за изминалия уикенд Дончев и с усмивка напомни, че скоро го очаква не само втората част от това предизвикателство, но и следващият кръг от Porsche Sports Cup на легендарната SPA, както и първото му участие в по-престижното ниво на марковия шампионат – Carrera Cup по-късно през септември.  ", "date": "2018.08.23", "title": "Георги Дончев завърши успешно първата половина от „Мисията Нюрбургринг“"}
{"url": "http://www.cross.bg/stolitza-plovdiv-kyltyrata-1582220.html", "text": "/КРОСС/„Европейска столица на културата” е проект, който е създаден, за да допринася за сближаването на европейските народи. Негова основна цел е да подчертава и развива богатството на европейските култури и техните общи черти. Начинанието не спира да се развива и доказва с всяка следваща година на провеждане, без да губи първоначалния си облик и основен замисъл. Всички градове, носещи титлата, отправят нов поглед и към споделената история и наследство.                  ● През 1985 г. Съветът на министрите на Европейския съюз решава да създаде инициативата по идея на известната гръцка актриса и певица Мелина Меркури, която тогава е министър на културата на Гърция.● Първоначалното наименование е „Европейски град на културата“, а през 1999 г. инициативата става известна като „Европейска столица на културата“. ● Атина (Гърция) e първият град, който носи титлата. ● До момента над 58 града от Европа са били носители на престижната титла - от Стокхолм до Генуа, от Атина до Глазгоу, от Краков до Порто.● В рамките на една година два града от Европа стават столици на културата. Те са със статут на побратимени градове и осъществяват заедно партньорски проекти в духа на цялостно сътрудничество, разбиране и обмен.● Титлата „Европейска столица на културата“ се присъжда след съревнование между градовете – кандидати, което се провежда 6 години преди встъпване в домакинство. В рамките на това състезание градовете представят свои платформи с визия за управление и развитие на културните дейности за период от 12 месеца. ● През 2018 г. столици на културата са Леуварден (Холандия) и Валета (Малта).● През 2019 г. столици ще бъдат Пловдив и Матера (Италия). ● Пловдив е първият български град, който ще вземе участие в инициативата. В началото на септември 2014 г., международно жури избра града да бъде отличен с титлата.                   ● С над 8000 години история Пловдив е един от най-старите градове в Европа и пази белезите на различни епохи. Именно с това той е уникален, както за България, така и за Европа. Със своето поразително културно наследство, архитектура и археология, той пренася през вековете – от времената на Римската империя, Средновековието и османското присъствие, до модерността, социалистическия период и съвремието.● На 12 януари 2019 г. ще бъде откриващото събитие на Пловдив като „Европейска столица на културата“.● В програмата на Пловдив като столица на културата са планирани над 360 проекта и инициативи. ● Официалната програма за събитията и проектите на Пловдив – „Европейска столица на културата“, ще бъде обявена на 5 септември 2018 г. ● Програмата е разделен в четири тематични платформи.  Всяка от тях има своя мисия, обвързана с определен културен белег на града. Платформата „Сливане” има за цел да премахне границите между различните етноси на територията на Пловдив. „Трансформиране” използва забравените богатства на града, които да заживеят нов живот. „Възраждане” организира събития, в които възрастните срещат младите – едните предават старите традиции, а вторите ги усвояват и се грижат за тяхното запазване, а платформа „Релакс” провокира посетителите и жителите на Пловдив да се насочат към устойчивия начин на живот и почивката.● Може да проследите програмата и събитията на Пловдив – Европейска столица на културата на официалния уеб сайт: ", "date": "2018.08.23", "title": "Факти за “Европейска столица на културата”"}
{"url": "http://www.cross.bg/otgovornost-radev-aviatziya-1582221.html", "text": "/КРОСС/ Президентът и върховен главнокомандващ Въоръжените сили Румен Радев бе гост днес на честването на 70-ата годишнина от създаването на Българската военнотранспортна авиация и празника на 16-та транспортна авиационна група.Държавният глава благодари на военнослужещите от авиационното формирование за тяхната всеотдайност, дръзновение и смелост и отбеляза, че през годините непроменени са останали устремът и високата отговорност, с която личният състав на групата винаги е решавал стоящите пред него задачи. Румен Радев припомни, че се поддържа постоянна готовност за военномедицинска евакуация, за превоз на хора в случай на криза, за превоз на екипи за трансплантация.„Неоценима е ролята на военнотранспортната авиация в ситуации, в които единствено бързият военновъздушен транспорт дава надежда за живот на болни, пострадали и нуждаещи се от трансплантация“, категоричен бе президентът като се обърна към военнослужещите, че неведнъж се е убеждавал в тяхната висока подготовка и морални качества.Държавният глава изказа признателност и на ветераните за стореното през годините и за себеотрицанието им при изпълнение на техния дълг.В отбелязването на празника участваха заместник-министърът на отбраната Атанас Запрянов, началникът на отбраната генерал Андрей Боцев, генерали и офицери от Въоръжените сили, много ветерани от авиацията, семейства на военнослужещи.По време на церемонията бяха наградени военнослужещи за проявено високо чувство на отговорност при изпълнение на служебните задължения.", "date": "2018.08.23", "title": "Румен Радев: Българската транспортна авиация винаги е била пример за всеотдайност, отговорност и смелост"}
{"url": "http://www.cross.bg/plovdiv-avgyst-gravity-1582222.html", "text": "/КРОСС/ Три от най-слушаните и най-обичани български групи ще стъпят на една сцена за първи път в Пловдив за уникален концерт на 31 август в Летния театър! Събитието е първо по рода си и се очертава, като истински празник за феновете на трите банди. Любими парчета, прекрасни музиканти и страхотна енергия събрани в неповторима комбинация от рок, инди рок и електронна музика. На сцената ще стъпят три различни по облик и стил банди, но обединени от това, че правят  качествена, смислена и вълнуваща музика в България. Пловдивчани са истински късметлии да посрещнат точно този концерт в Летния си театър на 31 август. Събитието е с начало 19.30 ч. и се очаква да продължи повече от три часа.                     Организаторите от Stroeja напомнят, че билетите за него вече са в продажба. Цената им е 20 лв., а в деня на събитието и на вход ще е 25 лв. за билет.Можете да ги закупите он-лайн в мрежата на , както и на следните КАСИ в Пловдив: бензиностанции OMV, Технополис, Orange Center, Orange.bg, Usit Colours, Български пощи, Билетна каса \"МаскАрт\", Касата пред община Пловдив, Мюзик Център. си остават една от любимите и много активни български групи, която тази година навършва цели 26 години на сцена. Годишнината ще бъде отбелязана с традиционен концерт на бандата в София в клуб “Маймунарника” на 30 август с различни гост изпълнители и специалното участие на група P.I.F. В Пловдив “26 години група Остава” ще се отпразнува на следващия ден (31 август в Летния Театър), запомнящо се - заедно с Gravity Co. и Jeremy?. се включват в събитието с огромен ентусиазъм, заредени с енергия от срещите си с публика през последните няколко месеца. Бандата се завърна официално на сцена след почти 4 годишно отсъствие и след два напълно разпродадени концерта през февруари в столичния клуб Терминал 1. Музикантите не крият, че са готови за нови музикални предизивкателства, а липсата им в пространството през тези няколко годините се усети осезаемо. , споделя Явор от Gravity Co. са най-младата сред трите банди, но със серозно и собствено присъствие на сцената и с верни фенове. През април бандата представи вторият си албум Jeremy (II), който е един вид продължение на едноименният им първи албум. В него новите авторски песни са общо 5, а 6-тата песен е официалния кавър на песента “”. Скоро след представянето на албума бе готово и новото им видео към песента “Go or Fall”.До сега трите банди са свирили заедно само веднъж  - в Бургас в началото на месеца. Публиката ги посрещна подобаващо и не случайно след повече от три часово шоу  уникален концерт ги аплодира бурно на крака. В Пловдив музикантите обещават да има изненади, а какви ще бъдат те – ще разбреем съвсем скоро.  за концет на 31 август - трите банди в Летен театър Бунарджика, Пловдив можете да намерите  за 1 септември на Gravity Co & Jeremy? можете да намерите  за концерт на Остава на 30 август в “Маймунарника” – има Организатор на концертите е Stroeja, от където предупреждават, че броят на билетите е ограничен и препоръчват предварителното им закупуване!                             ", "date": "2018.08.23", "title": "Ostava, Gravity Co. и Jeremy? забиват за първи път заедно в Пловдив на 31-и август в Летния театър"}
{"url": "http://www.cross.bg/alkohol-rakiya-agentziya-1582223.html", "text": "/КРОСС/ Инспектори откриха близо половин тон нелегална ракия в частен имот в село Ружинци, Видинско, съобщават от Агенция \"Митници\". Те допълват, че инспекторите са открили и действащо незаконно съоръжение за дестилиране на етилов алкохол. ", "date": "2018.08.23", "title": "Митничари откриха над един тон нелегална ракия"}
{"url": "http://www.cross.bg/rymen-registur-radev-1582226.html", "text": "/КРОСС/ Случилото се и с „Олимпик”, и с Търговския регистър има много по-дълбоко измерение, отколкото ни се представя. Това каза президентът Румен Радев по повод фалиралото кипърско застрахователно дружество „Олимпик“ и кризата с Търговски регистър, предаде БГНЕС.„Тук не става въпрос за технически отказ, за немарливост и некомпетентност на няколко държавни служители. Тук става въпрос за липса на прозрачност и отчетност, без които няма как да имаме ефективна администрация, за абдикация от отговорност, за криза в доверието в държавността“, заяви Румен Радев.Според президента, в момента, в който българското правителство поема писмени ангажименти пред европейските ни партньори и европейските институции за подготовка за приемане във валутно-курсовия механизъм, включващи засилен контрол на застрахователния и пенсионноосигурителния сектор, засилени мерки за прозрачност и борба с корупцията, за ефективно управление на държавните предприятия, Търговският регистър се срива и всява хаос в бизнеса, а  в застраховането избухва скандал, което показва, че на практика няма надзор.Държавният глава посочи, че в същото време се увеличава капиталът на Държавната консолидационна компания с 500 млн. лева за ремонт на язовири по абсолютно непрозрачен начин. „В тази ситуация как да искаме да има доверие в институциите вътре, как да искаме да има доверие и отвън? Неслучайно се измислят всякакви нови критерии и механизми за непрекъснат контрол и проверка на България – и за Шенген, и за Еврозоната“, коментира Румен Радев. „Трябва да се работи за доверие. Това означава много“, подчерта още държавният глава.", "date": "2018.08.23", "title": "Румен Радев: Случилото се с „Олимпик” и Търговския регистър има много по-дълбоко измерение"}
{"url": "http://www.cross.bg/prisudata-leva-godini-1582225.html", "text": "/КРОСС/ Апелативният съд във Варна измени присъдата на признатата за виновна в убийство по непредпазливост на съпруга си и за подкуп Анита Желева, по-популярна като Мейзер, съобщиха от пресслужбата на апелативна прокуратура в града.Оттам уточняват, че в наказателно-осъдителната част присъдата на първата съдебна инстанция е била намалена на 3 години лишаване от свобода за престъплението по член 122, ал. 1 от НК. За предложения подкуп на полицейски служител – престъпление по чл. 304а от НК, апелативният съд е намалил също наказанието й на 2 години лишаване от свобода и глоба в размер на 4000 лева.След групиране на двете наказания състав на Апелативния съд е наложил най-тежкото от двете, а именно  при първоначален общ затворнически режим, като е присъединена и глобата в размер на 4000 лева.В гражданско-осъдителната част на присъдата на Варненския окръжен съд също има изменения. Апелативният съд е намалил размера на присъденото обезщетение на майката на починалия съпруг на Анита от 150 000 лева на т датата на причиненото увреждане – 14 август 2016 г., до окончателното му изплащане. допълват от пресслужбата на апелативната прокуратура.По-рано Мейзер обжалва присъдата си от 4,5 години затвор. Пред съда през февруари тази година тя тотално смени версията си, като обяви, че изобщо не е била в дома си по време на фаталния инцидент – в нощта на 14 август 2016 г.Обясни, че не можела повече да поема вина, без да е виновна, а досегашната версия била поддържала, защото адвокати и разследващи органи я посъветвали, че така ще получи само условна присъда.", "date": "2018.08.23", "title": "Съдът във Варна намали присъдата на Анита Мейзер"}
{"url": "http://www.cross.bg/dyulgerov-evro-ivancheva-1582224.html", "text": "/КРОСС/ Прокуратурата представи информация за обвинителния акт срещу отстранената кметица на столичния район \"Младост\" Десислава Иванчева, заместничката ѝ Биляна Петрова и бившия районен кмет Петко Дюлгеров. Тримата са обвинени за получаване на подкуп в особено големи размери - тежък случай, извършен чрез изнудване, посредством злоупотреба със служебно положение.В сряда Иванчева, Христова и Дюлгеров бяха дадени на съд, а делото бе разпределено на ХІV състав с председател съдия Иво Хинов.Ден по-късно държавното обвинение представи подробна информация за събраните към момента доказателства.Предстои Специализираният наказателен съд да насрочи делото за разглеждане в разпоредително заседание. Иванчева и Петрова бяха задържани при показна акция в центъра на София на 17 април. ", "date": "2018.08.23", "title": "Публикуваха обвинителния акт срещу Иванчева"}
{"url": "http://www.cross.bg/byrgas-otdelenieto-tzentur-1582205.html", "text": "/КРОСС/  Спешната нужда от кръводарители предимно с нулева група за Отделението по трансфузионна хематология на УМБАЛ Бургас. Отделението търси дарители, които да се отзоват бързо, по възможност в рамките на деня. Причината е в изчерпване на количествата, които са прелети на пациенти в тежко състояние, с голяма кръвозагуба и с нужда от масирано кръвопреливане.Кръводарител може да бъде всеки здрав човек от 18 до 65 г. Кръвният център в Бургас има дежурен екип, който да посрещне желаещите и след края на работното време.Припомням, че кръвният център в Бургас обслужва населението на цялата област, пациентите на всички болници в региона, както и туристи, пострадали при инциденти.", "date": "2018.08.23", "title": "УМБАЛ Бургас със спешен призив за кръводарители с нулева група"}
{"url": "http://www.cross.bg/naredba-puteki-peshehodnite-1582206.html", "text": "/КРОСС/ Министерството на регионалното развитие и благоустройството публикува промени в три наредби, касаещи повишаване безопасността на движение по пътищата, а именно: в Наредба № 2 от 2001 г. за сигнализация на пътищата с пътна маркировка,  Наредба № 18 от 2001 г. за сигнализация на пътищата с пътни знаци и в Наредба № 1 от 2001 г. за организиране на движението по пътищата. Наредба № 2 и Наредба № 18 са издадени съвместно с Министерството на вътрешните работи и Министерството на транспорта, информационните технологии и съобщенията.С измененията в Наредба №2 се предвижда повишаване вниманието на участниците в движението към пешеходните пътеки, като на места с концентрация на пътнотранспортни произшествия, до входове на училища, детски градини, площадки за игра и други, се дава възможност да се предвиди изпълнение на пешеходни пътеки с пътна маркировка върху червена основа, чийто клас на съпротивление на хлъзгане е не по-малък от класа на съпротивление на хлъзгане на пътната маркировка.С измененията в Наредбата се регулират и участъците, в които могат да се изпълняват пешеходни пътеки на червена основа, тъй като до сега те бяха изпълнявани по субективна преценка на различни места и във всякакви цветове.  Повишават се и изискванията за осветяване на пешеходните пътеки с цел подобряване на тяхната видимост. Завишават се и изискванията към строителните продукти за изпълнение на маркировката на пешеходните пътеки.С основните промени в Наредба № 1 се цели подобряване на процеса на актуализация на генералните планове за организация на движението като се повишава контрола върху изпълнението му. Управляващият пътя (собственикът на пътя) се задължава да докладва резултатите от извършената проверка за обстоятелства, които могат да доведат до промяна на генералните планове, максимум на 5 години. Докладът, с оглед упражняване на контрол и одобряване на предложените мерки, ще се представя на министъра на регионалното развитие и благоустройството или на съответния общински съвет в зависимост от управляващия пътя.Подобрява се и сигнализирането на пешеходните пътеки като се въвеждат изисквания за  по-високи характеристики на светлоотразяващите фолиа за пътните знаци, които ще осигурят повишаване на видимостта им. Това се предвижда с основните изменения в Наредба № 18 от 2001 г.Промените в трите наредби ще допринесат за повишаване на безопасността на движението, подобряване на видимостта на пешеходните пътеки, в т.ч. и чрез завишаване на изискванията към характеристиките на строителните продукти за тяхното изпълнение, както и чрез привличане на вниманието на участниците в движението към тях.Наредбите са качени за обществено обсъждане в , както и на сайта на  ", "date": "2018.08.23", "title": "МРРБ публикува промени в наредбите за сигнализация на пътищата"}
{"url": "http://www.cross.bg/sudurzhanie-ekstremistko-sotzialnite-1582209.html", "text": "/КРОСС/ Европейският съюз подготвя по-строги санкции срещу социалните мрежи. Брюксел настоява за бързото премахване на публикации с екстремистко съдържание. Според новите изисквания социални платформи като \"Фейсбук\", \"Ю Тюб\" и \"Туитър\" трябва да свалят подобни постове най-късно час след публикуването им, иначе ги грози глоба.Еврокомисарят по сигурността Джулиан Кинг заяви, че не е доволен от напредъка на технологичните гиганти в борбата с екстремистката пропаганда в интернет. Новите мерки ще бъдат оповестени от Евросъюза идния месец, след което ще бъдат предоставени за одобрение от страните членки. ", "date": "2018.08.23", "title": "ЕС със солени глоби за социалните мрежи допускащи екстремистко съдържание"}
{"url": "http://www.cross.bg/probi-zhivotni-bolyarovo-1582207.html", "text": "/КРОСС/ Повече от 60 дни, откакто са взети първите проби и са маркирани две животни във фермата в Болярово, видими симптоми на болестта няма. Карантинният период за болестта чума по дребните преживни животни е 21 дни.Собственичката на стадото Ани Петрова заяви, че не е допуснала ветеринарите за втора проба, защото е загубила доверие в тях и има съмнение, че пробите ще бъдат манипулирани.\"Начинът, по който избиха здравите животни до момента, в никакъв случай няма да бъдат допуснати в моя обект, категорична съм\", каза Ани Петрова.\"Да ви покажем защо, вижте, това е списъка, по който са вземани кръвните проби, имаме първо 10 и отдолу още 50, а другите колеги, където имат повече стада имат по 5-6 проби\", коментира съпругът на Ани Тодор Петров.След толкова много проби и тройно по-дълъг карантинен срок, всички животни в Болярово са живи. Хората се надяват заповедта за унищожението на животните им да отпадне.", "date": "2018.08.23", "title": "60 дни по-късно: В Болярово няма нито едно животно със чума"}
{"url": "http://www.cross.bg/sekyndi-lalova-ivet-1582208.html", "text": "/КРОСС/ Ивет Лалова завърши на второ място в спринта на 100 метра на силния лекоатлетически турнир в полския град Хожув.Лалова финишира за 11.31 секунди и раздели втората позиция с равно време с канадката Кристъл Еманюъл.Победителка с 11.23 секунди стана представителката на домакините Ева Свобода.В същата дисциплина при мъжете Рони Бейкър (САЩ) победи с личен рекорд и най-добър резултат в света за сезона от 9.87 секунди. Той изпревари убедително сънародника си Майк Роджърс с 10.10 секунди и световния и европейски шампион в спринта на 200 метра Рамил Гулиев (Турция) с 10.21 секунди.Състезанията от Мемориал \"Камила Сколимовска\" на стадион \"Силесян\" в Хожув бяха наблюдавани от 41200 зрители, което се превърна в най-посетеното лекоатлетическо събитие в Полша от повече от половин век.", "date": "2018.08.23", "title": "Ивет Лалова стана втора в Полша"}
{"url": "http://www.cross.bg/poskupvane-parno-voda-1582210.html", "text": "/КРОСС/ Ново поскъпване на парно и топла вода е възможно от есента. Причината реален риск от увеличение на цената на природния газ от 1 октомври.„Булгаргаз” вече прогнозира поскъпване на синьото гориво от 15%. Това би било второто сериозно увеличение след поскъпването от 11% от юли.Дружеството трябва да внесе официалното си искане за нови цени до 10 септември. След това КЕВР ще направи анализ, за да ги определиСпоред председателя на КЕВР Иван Иванов със сигурност ще има поскъпване на природния газ, заради по-високите цени на петрола. Той обаче не се ангажира с конкретна прогноза.По правило при увеличение на природния газ с над 5% неминуемо ще се вдигнат и цените на парно и топла вода. Иванов подчерта, че ако се наложи поскъпване на топлинните услуги това ще се направи още в началото на отоплителния сезон.Какви ще са цените на газ, парно и топла вода на есен – ще стане ясно на 30 септември.", "date": "2018.08.23", "title": "Идва ново поскъпване на газ и парно от есента"}
{"url": "http://www.cross.bg/parizh-raneni-chovek-1582211.html", "text": "/КРОСС/ Мъж нападна с нож минувачи в отдалеченото парижко предградие Трап. Един човек е загинал, двама са тежко ранени. Нападателят е убит от полицията преди минути. Познат е на антитерористите. Роден е във Франция през 1982 г. По време на атаката е викал „Аллах е велик”.Припомняме ви, че през май месец тази година един човек беше убит, а четирима ранени при нападение с нож в центъра на Париж. Полицията застреля нападателя. „Ислямска държава“ пое отговорност чрез сайта си \"Амак\", където написа, че нападателят е неин войник.През септември 2017 г. въоръжен с нож мъж нападна френски военен, който патрулирал в центъра на Париж. Това беше седмото нападение срещу военнослужещи, участващи в операцията \"Сантинел\", задействана след нападенията в Париж през ноември 2015 г., отбелязва Франс прес.", "date": "2018.08.23", "title": "Един загинал и двама ранени след нападения с нож във Франция"}
{"url": "http://www.cross.bg/yankov-peiiko-obvinenie-1582212.html", "text": "/КРОСС/ Прокуратурата повдигна трето обвинение на общинския съветник от Несебър Пейко Янков – за принуда. Смята се, че той е част от престъпната група на Димитър Желязков - Очите.Това стана ясно по време на заседанието на Специализирания апелативен съд, който днес гледа мярката за неотклонение на общинския съветник, предаде БГНЕС.Според първия съдебен състав има данни, че Пейко Янков е участвал в изнудване, за което се събират данни вече 2 години, както за палеж и участие в организирана престъпна група.Съдът прекъсна заседанието си, за да може да изпълни желанието на адвоката на Янков, Росен Кожухаров, клиентът му да се запознае с доказателствата по новото му обвинение - за принуда.Миналата седмица Специализираният съд остави Янков за постоянно в ареста, но мярката му не е окончателна и той я обжалва. Причината да остане под стража бяха свидетелски показания, свързващи го с изнудване. ", "date": "2018.08.23", "title": "Пейко Янков с ново обвинение "}
{"url": "http://www.cross.bg/prieta-shengen-stranata-1582213.html", "text": "„Страната ви е модел за подражание, затова че може да има успешен граничен контрол. България трябва незабавно да бъде приета в Шенген и препоръчвам на всеки, който е противник на това, да дойде и да види какво е направила страната ви”.Това заяви председателят на парламентарната група на ЕНП в Европейския парламент Манфред Вебер.                   Той се срещна с премиера Борисов в Резово и се запозна с това как страната ни опазва границата на ЕС.                    След като разгледа и Черноморския координационен център, Вебер заключи, че веднага ще предложи страната ни да бъде приета в Шенген. ", "date": "2018.08.23", "title": "Манфред Вебер: България трябва незабавно да бъде приета в Шенген "}
{"url": "http://www.cross.bg/bulgariya-kasurov-viziya-1582215.html", "text": "/КРОСС/ „Имаме амбицията да довършим до края на годината проекта \"Визия за България\". По време на изготвянето му сме го обсъждани с експерти, включително от БАН и неправителствени организации. Убедени сме, че всеки може даде становище по него, независимо от коя политическа сила ще бъде. Важното е този визионерски документ да обединява българите”. Това заяви на среща с ръководството на Българска земеделска партия зам. - председателят на ПГ на „БСП за България” Драгомир Стойнев. На срещата, на която бе обсъден проектът на БСП „Визия за България”, присъстваха и народните представители проф. Светла Бъчварова, Станислав Владимиров, Николай Бошкилов и др. Според председателя на БЗП д-р Пейчо Касъров най-важната стъпка спрямо земеделците трябва да е прекратяване на тяхното разединение. Той изрази тревога, че има непрозрачно разпределение на европейските средства в сектора. Д-р Касъров добави, че има проблем с кадрите в земеделието, включително и на управленско ниво. Като следващ проблем той изтъкна липсата на желание на младите българи да се върнат по селата и да обработват земеделски земи, както и силна държавна политика в тази насока. Той се оплака и от множество бюрократични пречки, които спъват бизнеса в сектора, както и нелоялна конкуренция, дъмпингов внос на стоки. Д-р Касъров алармира, че заради дъждовете в началото на лятото, реколтата от пшеницата няма да е добра и прогнозира скок на цената на хляба.„Земеделието има сериозни проблеми. Няма прозрачност в управлението му. Има много субективизъм и корупция. Във \"Визия за България\" сме наблегнали на политика върху малките и средните стопанства и за младите фермери.” Това каза народният представител проф. Светла Бъчварова. Тя изтъкна редица проблеми, характерни за земеделието, и прие препоръките на представителите на БЗП. „Работим в посока на изготвяне на стратегическа рамка за следващия програмен период, в който приоритет са малките и средните стопанства, както и млади фермери”, заключи тя. ", "date": "2018.08.23", "title": "\"Визия за България” обединява българите"}
{"url": "http://www.cross.bg/hotela-yuliya-polychi-1582192.html", "text": "/КРОСС/ Този път насилникът не е гост, а самият управител, който е задържан за 24 часа в полицията.Поводът за конфликтът му с камериерката е заплащане от 300 евро – пари, за които жената твърди, че шефът й й дължи. Но вместо заплата, тя получава ритници.На третия месец след наемането й на работа, Юлия Вавилова пресмята, че трябва да получи още 300 евро от заплатата си. По думите й, от 14 до 22 август е правила неуспешни опити да си ги получи. Всеки път управителят я отпращал с мотив, че баща му държи парите.В сряда, вместо бащата, в кабинета му камериерката заварва отново сина. Вместо пари обаче, получава обиди, отвръща на тона и бива нападната. Има множество синини, за които е освидетелствана.„Казах му: „Идвам за парите си”, а той отговори: „Пари няма да получиш, защото не си работила! Марш навън!”. Разкрещя ми се, нарече ме „уличница” и ме изблъска навън. Влачеше ме. Два или три удара ми нанесе. Бях в шок и крещях „Помогнете!” на хората във фоайето”, разказа Юлия пред Нова телевизия.Жената твърди, че е хапала шефа си в отговор на неговите удари и ритници. Пак по нейния разказ, намесват се само трима мъже - от персонала на хотела, и то, за да я изведат оттам. Карат я в местността Кошарица и там я оставят. При пътуването не са упражнили насилие.Когато ме свалиха от колата, прозвуча фраза: „Да беше мислила преди да действаш. Сега ти се размина, но, ако пак дойдеш в хотела, ще е друго, спомня си Юлия.Вместо в хотела, жената отива в полицията. Именно оттам я съветват да си извади медицинско. Насилникът е задържан за 24 часа и по случая е образувано досъдебно производство.Нова телевизия се свърза по телефона със собственика на хотела. При първия разговор той казва, че от екипа научава и иска време, за да се запознае със ситуацията. Повече обаче не вдига телефона си.Иска ми се да вярвам, че правдата ще възтържествува, но свидетелите са от персонала, а те ме предупредиха да мисля преди да действам и, че ще кажат, че аз него съм нападнала и че срещу тяхната дума съм безправна, казва Юлия.", "date": "2018.08.23", "title": "Пореден случай на малтретирана камериерка в хотел в „Слънчев бряг”"}
{"url": "http://www.cross.bg/goshko-se-razhodi-iz-sofiya-neobezpokoyavan-1582188.html", "text": "/КРОСС/ Безпризорно прасенце се разходи по централния столичен булевард \"Черни връх\" и шашна минувачите във вторник.Снимки и видеа на животното бяха публикувани от потребители във Facebook групата \"Забелязано в София\".Не е ясно чия собственост е прасето, нито каква е била съдбата му впоследствие.                     Коментарите във Facebook обаче са повече от цветущи.… дръжте пържолата! … Избягал дюнер… Хванете Гошкооо… животинчето чака да стопира такси… Барбекю… в тунела на Люлин изгубихме 6 кила шпеков салам. Някои да ги е срещал?", "date": "2018.08.23", "title": "Гошко се разходи из София необезпокояван! "}
{"url": "http://www.cross.bg/knizhovna-premiera-v-rkitz-1582197.html", "text": "/КРОСС/ Руският културно-информационен център и издателство \"Захарий Стоянов\" канят на представяне на книгата \"Курският сблъсък\" от акад. Васил Сгурев. Премиерата е днес, 23 август, от 17 ч. в зала 305 на РКИЦ, ул. \"Шипка\" 34.", "date": "2018.08.23", "title": "Книжовна премиера в РКИЦ"}
{"url": "http://www.cross.bg/probi-porozhanov-ministur-1582198.html", "text": "/КРОСС/ Към момента вторите проби за чума . Това каза в предаването „Тази сутрин земеделският министър Румен Порожанов.„Има над 8000 проби, които са взети в момента, те ще бъдат обработени до една седмица в 5 лаборатории, за да може да стане бързо тяхната обработка и да може да се предприемат поетапни действия за освобождаване от оборното гледане в тези 7 общини, които са под възбрана за движение на животните”, съобщи Порожанов.\"Вторите проби са пробите на целия 10-километров, разширен 20-километров, диапазон около селищата, в които имаше огнища, и това са на животните от тези селища. Защото в тези 5 малки села, в които бяха констатирани положителни проби, потвърдени от френска лаборатория, там бяха предприети мерки и, разбира се, след това бяха обезщетени до един всички земеделски стопани.Така че, това са вторите проби, които трябва да покажат има ли разпространение, дали има разширение на това заболяване\", заяви земеделският министър.Чума имаше в България, потвърдено е от лабораторните проби, категоричен беше министърът.„Лабораторни проби бяха извадени, бяха показани, включително и позитивните резултати на френската лаборатория. При аутопсията на определени животни в района на Шарково и другите две населени места имаше животни с клиника, включително с антитела”, припомни Румен Порожанов.Той добави, че първите проби са стартирали юни, потвърдени през юли, над 400 проби първоначално са били изпратени и потвърждавани, както за Воден и за Кости, така и за Шарково, и още две села, имало е и потвърждение от френската лаборатория.В едно от стадата в Болярово имаше съмнителна проба с високо съдържание на нуклеинова киселина, затова предложихме да бъдат взети втори проби, като лично гарантирах на стопаните, че ще наблюдавам тези проби, но те отказаха да ги допуснат, което е нарушение на закона, съобщи Румен Порожанов.Пробата от Болярово е в категорията съмнителни и именно затова са разговаряли със стопаните на обекта, те са поискали да се смени лекарят, и са изпратени други лекари, които да влезнат, обясни земеделският министър.Аз също искам да им бъдат запазени животните затова им предложих втората проба, каза той.\"Чисто комуникативните грешки бяха отчетени още в началото, макар, че е имало срещи, за да бъде разяснено подробно какви са пробите и какво трябва да се предприеме. Не е било да се отиде директно във всеки един двор, а е било направено в един по-широк кръг\", поясни Порожанов.Земеделският министър каза, че не се притеснява от факта, че БСП му иска оставката.\"Винаги и за всичко може да бъде искана оставката на един министър, когато има проблем включително и в ресорни агенции. Това е един рутинен акт – оставката на един министър. Всеки един министър е назначен, за да изпълнява конкретна функция, във всеки един момент той може да бъде освободен\", заяви Порожанов.По темата за обществената поръчка за закупуване на препарати за тестване на чума при преживните животни, спечелена от компютърна фирма – която беше спряна, министърът каза, че премиерът е прав, тази поръчка не е била най-лицеприятната, която е можело да се появи и правилно е била спряна.Поръчките се правят от Агенцията по безопасност на храните като юридическо лице. Отговорност носи този, който е допуснал грешка, в случая Агенцията по храните, коментира Румен Порожанов.На въпроса дали ще поиска оставката на д-р Дамян Илиев, който оглавява агенцията, земеделският министър заяви, че това е комуникация, която ще се води с премиера. Всяка оставка е на дневен ред, когато има проблеми, добави той и уточни, че след поръчката не се е виждал с премиера.Сумата за оградата по границата с Румъния се е увеличила, защото при обсъждане в МС се взе принципно решение да се сложи допълнителната мрежа „Бруно”, която е много по-сигурна, това е едно правилно решение. Прасетата трябва да се засилят, да бъдат подгонени, за да успеят да минат. Едно болно животно въобще не е толкова функционално, за да направи такова нещо.„Бруно” е кръгова режеща мрежа. Ще я финансираме за сметка на държавните предприятия, не за сметка на бюджета. Тя оскъпява два пъти оградата. Изградена е с труда на горските служители и тези на държавните предприятия. Ако не беше мобилизиран екип от 400 души, това нямаше как да се случи”, допълни министърът.Чумата по свинете наближава непрекъснато. Последно е стигнала до Калараш, което е на 15 км от Силистра. Ние сме първата страна, която го прави превантивно. Чехия го направи първа с електропастир, Румъния ще прави това на границата си с Украйна. Дания ще прави доста скъпо устройство.Цената на нашата ограда ще бъде около 1 млн. и 100 000, като над 600 000 ще бъде бруното, като трудът въобще не се смята в тази цена, поясни Порожанов.В коментар за качеството на сиренето, министърът каза, че от 20 юли е излязла нормативното изискване да се сепарират производителите – забранява се вече да се вкарва какъвто и да е продукт като растителна мазнина. В магазините те трябва да бъдат индивидуализирани имитиращи продукти в отделен щанд, за да може потребителят да ги различава. Те дори нямат право да осчетоводяват каквито и да е растителни мазнини.\"Сега производството е отделно – или само млечни продукти или само имитиращи. Не може да има на едно място и двете производства. На етикета трябва да пише изрично, че това не е млечен продукт.  Защото изискването за млечните продукти – имаме БДС – стандартът е с българско мляко, не със сухо мляко, така че тези изменения ни дават възможност да направим по-ефективен контрол\", коментира земеделският министър.По въпроса за цената на хляба Порожанов съобщи, че цените на пшеницата от тази реколта са с по-висока стойност, защото само 53% е пшеницата с добри хлебоперкарни качества тази година.Тя се е влошила от последния месец от многото дъждове, но има достатъчно хлебна пшеница да захрани българския пазар, успокои Румен Порожанов.", "date": "2018.08.23", "title": "Порожанов: Вторите проби за чума са отрицателни"}
{"url": "http://www.cross.bg/iliyana-violeta-otdeleniya-1582199.html", "text": "/КРОСС/ Преди три години и половина Илияна Цветанова губи живота си след естествено раждане в столичната Втора градска болница. До днес прокуратурата все още не е решила дали да разследва смъртта ѝ. Майката на починалата жена Виолета Цветанова заяви в предаването „Тази сутрин”, че трагичните случаи ще продължат, докато не се въведе по-строг контрол и видеонаблюдение в родилните отделения.„Ако преди  три години и половина се бяха взели адекватни мерки, защото аз съм убедена, че има виновни - тези родилки сега нямаше да си отидат, като моята дъщеря. В името на какво загина тя? Докато в родилните отделения не се поставят камери, които да заснемат действията на лекарите, ще продължат случаите като тези в Сливен и Плевен”, каза Виолета.Виолета разказа хронологично за престоя на дъщеря ѝ в болницата. По думите ѝ сутринта на 16 април 2015 година Илияна ражда, но през следващите часове състоянието ѝ се влошава и жената издъхва същата вечер, като оставя две сирачета. Майка ѝ е убедена, че натискането по корема, за което Илияна е съобщила в телефонен разговор, е предизвикало вътрешни кръвоизливи, а лекарите са започнали да се борят за живота ѝ твърде късно.Адвокат Николай Димитров посочи, че разследването на Медицински одит няма развитие, а досъдебното производство се прекратява два пъти заради липса на доказателства за лекарска грешка.„Има престъпление, трябва да има наказани и всеки да получи справедливост. Не съм против лекарите, те са прекрасни, но сред тях има и безотговорни. Кой е в състояние да ми върне детето? Призивът ми е към главния прокурор Сотир Цацаров - да се разгледа случаят адекватно. ", "date": "2018.08.23", "title": "Майка на починала родилка: Нужен е по-строг контрол и видеонаблюдение в родилните отделения"}
{"url": "http://www.cross.bg/yaponskite-matzyshima-pilot-1582240.html", "text": "/КРОСС/ Япония ще се сдобие официално до дни с първата жена пилот на изтребител, предададоха \"Асахи шимбун\" и АФП.Първи лейтенант Миса Мацушима (26 г.) от японските сили за самоотбрана, приключи в сряда обучението си за управление на Ф-15 и в петък официално ще бъде назначена за пилот от изтребителната авиация, съобщи министерството.„Откакто гледах филма „Топ гън“, когато бях в основното училище, винаги съм се възхищавала на пилотите на изтребители“, заяви тя пред местни медии.„Искам да продължа усърдно да работя, за да изпълнявам дълга си, не само заради себе си, но и заради жените, които в бъдеще ще следват този път“, добави Мацушима.През 1993 г. японските ВВС решиха да отворят всички длъжности за жени, освен за пилоти на изтребители и на разузнавателни самолети.Но и това ограничение бе премахнато през 2015 г., откривайки пътя пред Мацушима да влезе в елитни клуб на пилотите от изтребителната авиация.Жените са едва 6,4% от японските военнослужещи.Премиерът Шиндзо Абе призова корпорациите в страната да открият лидерски постове за жени, но с малък видим успех, отбелязва АФП.", "date": "2018.08.23", "title": "Япония ще се сдобие с първа жена пилот на изтребител"}
{"url": "http://www.cross.bg/durzhavata-sobstvenost-sakskobyrggotski-1582239.html", "text": "/КРОСС/ Софийският градски съд обяви двореца „Bpaнa\", където живее бившият премиер Симеон Сакскобургготски, за собственост на държавата, а не на българската царска династия.Още един от така наречените царски имоти беше обявен за държавна собственост. Според съдия Πeтя Aлeĸcиeвa oт Cофийския градски съд, комплексът „Bpaнa\", който се състои от цeнтpaлнa cгpaдa, oщe нaд 20 пocтpoйĸи, opaнжepии и пapĸ, принадлежи на държавата, а не на фамилията Сакскобургготски.Решението подлежи на обжалване пред Софийския апелативен съд.Делото за двореца \"Врана\" е поредното, в което съдът се произнася в полза на държавата. Спорът между нея и бившия премиер продължава и в Европейския съд по правата на човека. ", "date": "2018.08.23", "title": "Съдът: Дворецът „Bpaнa“ е собственост на държавата"}
{"url": "http://www.cross.bg/lenta-deiinosti-dvizhenieto-1582200.html", "text": "/КРОСС/ Шофьорите да се движат с повишено внимание, поради ремонтни дейности на пътни участъци днес, съобщават от АПИ.Движението по АМ \"Хемус\" в тунел \"Правешки ханове\" в посока Варна ще се осъществява в една лента, поради ремонтни дейности на пожароизвестителната инсталация в изпреварващата лента. Трафикът е насочен в активната и са поставени необходимите пътни знаци. Срокът за завършването им е до 12:00 часа.Движението по АМ \"Хемус\" в тунел \"Правешки ханове\" в посока София ще бъде в една лента, поради ремонтни дейности на пожароизвестителната инсталация в активната лента. Движението ще се извършва в изпреварващата лента и шофьорите трябва да спазват пътните знаци. Срокът за изпълнение е от 12:30 до 15:30 часа.Движението по АМ \"Тракия\" от км 13 до км 17 в посока Бургас ще се осъществява в една лента, поради ремонтни дейности на ограничителните системи в изпреварващата лента. Преминаването на МПС ще бъде в активната лента. Срок до 17:00 часа.Движението по АМ \"Тракия\" от км 2 до км 4 в посока Бургас ще бъде в една лента, поради ремонтни дейности на ограничителните системи в изпреварващата лента. Трафикът е насочен в активната лента. Срок до 17:00 часа.Временно движението по АМ \"Тракия\" от км 196 до км 200 в посока Бургас ще се осъществява в активна лента. Поради ремонт на мантинели в средна разделителна ивица ще е затворена изпреварващата лента. Движението ще се регулира от сигналисти. Срок до 17:30 часа.Движението по път I-8 Костенец - с. Габровица се осъществява в една лента от км 148 до км 151, поради частични ремонтни дейности на асфалтовата настилка. Срок до 17:00 часа.Движението по път I-9 Каварна - Кранево от км 43 до км 83 да бъде с повишено внимание, поради косене на храсти и банкети. Срок до 17:30 часа.", "date": "2018.08.23", "title": "Шофьорите да се движат с повишено внимание, поради ремонтни дейности на пътни участъци днес"}
{"url": "http://www.cross.bg/otgovornost-zastrahovka-grazhdanska-1582237.html", "text": "/КРОСС/ От днес КАТ ще налага глоби на водачи без валидна задължителна застраховка \"Гражданска отговорност\" след фалита на кипърското застрахователно дружество \"Олимпик\". Пътната полиция даде 5-дневен толеранс на водачите с прекратена застраховка в компанията да сключат нови полици към други застрахователи.Предвидените наказания за липса на \"Гражданска отговорност\" е вземане на книжка и спиране на колата от движение до представянето на документ за платена застраховка.", "date": "2018.08.23", "title": "От днес КАТ ще глобява шофьорите с невалидна \"Гражданска отговорност\" от \"Олимпик\""}
{"url": "http://www.cross.bg/gorivo-momenta-zapazim-1582201.html", "text": "/КРОСС/ Премиерът Бойко Борисов пристигна в Созопол заради разлива на мазут от потъналия преди 100 години кораб. Вчера в \"Тази сутрин\" ви разказахме, че течът не е спрян, а замърсяванията от мазут вече са стигнали до плаж \"Корал\".В момента се мобилизираме за дейността, която ще извършваме, каза в „Тази сутрин” Ивайло Иванов, водолаз и собственик на една от компаниите. Специален кораб ще бъде работна платформа в морето.Иванов добави, че корабът е снабден с барокамера и с работен контейнер, от който се водят спусканията.„Спусканията се водят посредством шлемове, които имат камера и осветление на тях, както и комуникация. Това осигурява до голяма степен безопасността на човека, който е под водата и работи. В момента хидрометеолорогичната обстановка не позволява да започнем работа, но пък това ни дава известно време да можем да се мобилизираме максимално и да се подготвим за всички възможни сценарии.Корабът под водата е ръждясал, допълни той. Има опасност да се получи разлив на гориво, но нашите основни приоритети са да запазим екологията и да предпазим от бъдещ такъв разлив, както и да запазим целостта на кораба, тъй като той представлява археологическа ценност, туристическа ценност, а също така и хабитат за много живи организми, подводни”.\"На 30 метра под вода първо ще се убедим в съществуването на танковете за гориво на същите места, които приблизително показва документацията, почистване на корпуса на дъното. Установили сме приблизителния обем на танковете, който е около 600 куб. метра. Би трябвало да се провери всеки танк поотделно, те са общо пет, за наличие на гориво\", обясни Христо Николов. ", "date": "2018.08.23", "title": "Хидрометеорологичните условия не позволяват източването на мазута от кораба \"Мопанг\" "}
{"url": "http://www.cross.bg/kyrsk-bitkata-bitkata-1582202.html", "text": "/КРОСС/ В Русия днес се отбелязва една важна запомняща се дата: на 23 август 1943 г. е завършена една от ключовите битки на Великата отечествена война - битката при Курск, съобщава Первый канал.Кървавата конфронтация продължава повече от месец, повече от два милиона души, хиляди бронирани превозни средства, самолети, десетки хиляди оръжия влизат в битка. В резултат на това Червената армия побеждава войските на Хитлер и печели войната.В Курск са насрочени големи събития в чест на годишнината от битката. В парада ще участват стотици военнослужещи и десетки военни единици оборудване. Основните гости са 35 ветерани, участници в легендарната битка. Те ще се съберат в града на военната слава от цялата страна и бившите съветски републики.\"За пръв път, тежки танкове Тигър и тежки артилерийски единици, Фердинанд пристигат в Курск.Германците имаха голяма мощна техника, авиацията. Те имаха предимство пред нашите войски \", спомня сиМихаил Ветошкин, участник в битката при Курск.    ", "date": "2018.08.23", "title": "Русия чества 75 г. от победата в битката при Курск"}
{"url": "http://www.cross.bg/sydan-bulgariya-rymen-1582245.html", "text": "/КРОСС/ На церемония в Гербовата зала на „Дондуков“ 2 президентът Румен Радев удостои с орден \"Мадарски конник\" първа степен посланика на Република Судан Илхам Ахмед. Дипломатът получи висшето държавно отличие за нейните заслуги за развитието на двустранните отношения между България и Република Судан.„Благодаря на посланик Илхам Ахмед за нейния ползотворен четиригодишен мандат в България. Тя използваше и най-малката възможност, за да придвижи напред политическия диалог и нашето сътрудничество във всички потенциални сфери от взаимен интерес. След 25 години през 2017 г. министърът на външните работи на  Република Судан беше на посещение у нас, което даде допълнителен стимул за развитието на нашите отношения“, посочи Румен Радев. Държавният глава подчерта значението, което България отдава на връзките със Судан, както и на традициите на над 62 години дипломатически отношения, изпълнени с ползотворно приятелство и сътрудничество.„България стои близо до страните от Близкия изток и арабския свят не само географски, но и исторически. Това ни дава възможност да вникнем в проблемите на този регион много по-дълбоко, да оценим тяхната комплексност и всеобхватност“, заяви още президентът. Държавният глава добави, че именно затова България печели много по-лесно доверието на нашите партньори от региона.", "date": "2018.08.23", "title": "Румен Радев удостои посланика на Судан Илхам Ахмед с орден Мадарски конник\" първа степен"}
{"url": "http://www.cross.bg/energiya-yslygi-energiiini-1582204.html", "text": "/КРОСС/ За трета поредна година русенската печатница Дунав Прес се довери на ЕНЕРГО-ПРО Енергийни Услуги за снабдяването на производствената си база с енергия, добита от възобновяеми източници. По традиция специалното удостоверение за зелена енергия получи г-н Николай Алексиев, изпълнителен директор на печатницата.„Нашите клиенти са запознати с политиката ни по околна среда и  ние се стремим да се развиваме в посока усъвършенстване на производствения процес, за да отговорим на високите им очаквания. За постигане на тази цел нашата организация се ангажира да поддържа и непрекъснато да подобрява ефикасността на системата за управление по околната среда. Заедно с нашия партньор за доставка на енергия, произведена по екологично чист начин, ЕНЕРГО-ПРО Енергийни Услуги, удовлетворяваме изискванията на приложимите законови задължения за опазване и предотвратяване замърсяването на природата, която ни заобикаля“, сподели г-н Алексиев.Печатница Дунав Прес беше една от първите компании у нас, която избра да осъществява своята дейност с възобновяема енергия. През 2016 година те получиха уникалното за нашата страна удостоверение за зелена енергия от ЕНЕРГО-ПРО Енергийни Услуги. Последователната им политика за разумно потребление на природните ресурси и опазване на околната среда е доказателство, че българският бизнес е все по-ориентиран към прилагане на утвърдените европейски практики за устойчиво развитие.ЕНЕРГО-ПРО Енергийни Услуги насърчава производството и търговията с електроенергия, генерирана по екологичен начин. Компанията издава Удостоверения за зелена енергия, в уверение на това, че продадената електрическа енергия е произведена изцяло от възобновяеми източници. Документът се базира на Гаранции за произход, издадени от Агенция за устойчиво енергийно развитие, които са собственост на ЕНЕРГО-ПРО Енергийни Услуги. От началото на 2016 година досега компанията е връчила десетки  удостоверения за 100% възобновяема енергия и е зачислила хиляди гаранции за произход на доставяната електроенергия на фирми, работещи в разнообразни сектори на българската икономика  – индустрия, банков сектор, туризъм и търговия.", "date": "2018.08.23", "title": "Дунав Прес АД отново избра ЕНЕРГО-ПРО Енергийни Услуги за свой доставчик на зелена енергия "}
{"url": "http://www.cross.bg/grypite-liga-evropa-1582196.html", "text": "/КРОСС/ Лудогорец гостува на Торпедо (Кутаиси) в първи мач от плейофа за влизане в групите на Лига Европа. Срещата на стадион \"Михаил Месхи\" е днес от 19:00 часа.\"Орлите\" не показват най-добрата си форма от началото на сезона, но въпреки това не би трябвало да има проблем с грузинския шампион. Грузинският отбор показа доста силна игра в домакинството си на албанския Кукеши в миналия кръг на турнира, като го победи с 5:2. В реванша обаче тимът от Тбилиси загуби с 0:2 и трябваше да трепери до края на мача. В същото време разградчани се справиха с Жрински (Мостар). Домакините в днешния мач нямат проблеми с основните си играчи и се очаква на терена да излезе най-доброто. Сред титулярите ще бъде и българският защитник Лазар Марин. За \"орлите\" ще липсват трайно контузените Абел Анисе и Лукас Саша. Очаква се на вратата да застане Броун. Четиримата в отбрана пред него ще са Сисиньо, Натанаел, Недялков и Моци. Двойка опорни полузащитници ще са Дяков и Кампаняро. В ролята на плеймейкър ще бъде Марселиньо. По двете крила ще атакуват Вандерсон и Мисиджан, а на върха нападението ще е Кешеру.", "date": "2018.08.23", "title": "Лудогорец излиза в битка за групите на Лига Европа"}
{"url": "http://www.cross.bg/bulgariya-viziya-proekta-1582203.html", "text": "/КРОСС/в интервю за Агенция „КРОСС'' относно проекта  „Визия за България\".Като съвременник на т. нар. „преход\" винаги съм си задавал въпроса дали не се въртим вече 30 години в един омагьосан кръг, водени от надеждата, че ще стигнем някога този начин на живот, който води средностатистическият европеец. За съжаление това е усещането у по-голямата част от българското общество. Но в тази въртележка то стигна на ръба на търпението към този тип управление, за който ни убеждават, че е най-добрата форма на демокрация - проявяващо се в непрестанна смяната на партии, коалиции, предизборни програми и платформи, безкрайни реформи и прочие. За съжаление истината е, че, докато тъпчем на едно място, все повече затъваме в блатото на празните обещания и нетърпимостта на българските граждани все повече се материализира в протести по един или друг повод.Именно тук, в този момент бе представен проектът „Визия за България\". Като алтернатива на всичко гореизброено. Защото „Визия за България\" е надпартиен документ, чиято първоначална цел е насочване на вниманието на обществото към наистина дълбоки и важни проблеми, тяхното дискутиране и като краен резултат да се породи един изцяло нов модел на управление на държавата, коренно различен от сегашната безпътица. Този проект не е предизборен, не се състезава с други подобни, а дава възможност спокойно да се разгледат насоките, върху които да се разсъждава, посочени са недъзите на досегашното управление, липсата на секторни политики и дефицит на качествени държавнически решения, посочени са и варианти за решения, посочен е и ключът към всичко това - повече държава. Целта е българските граждани да станат част от изграждането на алтернативата, да изградят тази друга възможност за управление на страната и да го повярват.БСП в случая показва вратата към този ред, а отварянето ще бъде от всеки един български гражданин - т.е. ставайки съпричастно с проекта, българското общество ще узрее за този нов модел на държавно управление, който ние предлагаме като първоначален вариант. Интересът на различните слоеве на обществото към „Визия за България\" е очевиден, дори отсъстват яростните критики на основните ни опоненти, които е вероятно да се замислят за посоката, към която водят България. Дискусиите и представянето на проекта ще продължат, защото даваме теми за размисъл и предложения както на младите хора и пенсионерите, така и на бизнеса и работещите, на интелектуалците и учените и на всеки един, на когото бъдещето не е безразлично.На първо място нова перспектива - както европейска, така и българска. Това е промяна на досегашните макроикономически достижения като постигнат икономически ръст, намален бюджетен дефицит както и нивото на задлъжнялост на страната в посока на затваряне ножицата на неравенствата в обществото, намаляване на бедността, постигане на по-добро жизнено равнище и качество на живот. Това се изразява в качествено нови политики за здравеопазване, образование, култура, доходи, социална и правова защита. В противен случай оставаме в графата „статистика\" за пред нашите европейски партньори и отчетите на правителството, а тежестта на несправедливото разпределение на обществените, а и на европейските средства ще се стоварва с още по-голяма сила върху българските граждани, които ще се отдалечават ежеминутно от стандарта на живот на средностатистическия европеец. Ние не желаем България да бъде на последно място в ЕС.Някои може да кажат, че е утопия, но считам, че дори изпълнението на „Визия за България\" в проектния вариант ще има осезаем ефект. Очаквам реална борба с бедността, с демографската криза, реални положителни резултати във всички сфери на обществено-политическия живот и най-вече отърваване от усещането за безпътица. Очаквам българският гражданин да се почувства наистина европеец, защото напълно реален е ръст на БВП от 4,2-5% и ежегодно увеличение на БВП с 6-7%, както се предвижда. Новите политики ще повлияят върху публичното и частното потребление и ще допринесат за по-голям нетен износ и на по-далечен етап до поддържане на постоянно ниво на инвестициите. А от там ще стигнем до социалната държава на мястото на крайния либерализъм и самоуправството, защото „Визия за България\" означава повече държава, където и когато е необходима.  ", "date": "2018.08.23", "title": "Иван Иванов: „Визия за България“ означава повече държава, където и когато е необходима"}
{"url": "http://www.cross.bg/bebe-bolnitzata-tzeliya-1582185.html", "text": "/КРОСС/ Полицайка от Аржентина намери изоставено бебе в болницата и го накърми. Селесте Аяла е била на смяна в здравното заведение в столицата – Буенос Айрес, когато чула плач на бебе. Служителката на реда взела 6-месечното дете на ръце и го накърмила, а всичко това е запечатано на снимка, която обиколи целия свят.Бебето е било доведено в болницата заедно с 5-те си братя и сестри от социален работник. И шестте деца изглеждали недохранени. Плачът на 6-месечното момиченце трогнал полицайката, която отскоро била майка и тя трябвало да направи нещо незабавно.С позволението на служителите в болницата, жената веднага взела бебето и започнала да го кърми, докато малкото не спряло да плаче. Неин колега, който също бил на смяна по това време, запечатал трогателния момент на снимка.\"Исках този огромен жест на любов към бебе, което не познаваш, да стане публично достояние! Не се поколеба нито за миг да действаш като майка. Такива неща не се виждат всеки ден\", обръща се към колежката си в сърцераздирателен пост Маркос Хердида. Снимката е публикувана в неговия профил във Facebook.Изображението е споделяно над 100 хиляди пъти и събира хиляди коментари на хора от целия свят, които поздравяват Аяла за героичната постъпка.Служителите на пожарната в Бериссо, където жената доброволства, също изразяват гордост и възхищение.Заради постъпката си полицайката е повишена от сержант в офицер.", "date": "2018.08.23", "title": "Човечност: Полицайка накърми изоставено бебе"}
{"url": "http://www.cross.bg/shymen-detza-komin-1582186.html", "text": "/КРОСС/ Тийнейджъри се изкачиха по високия десетки метри комин до Детското отделение на болницата в Шумен и публикуваха снимки на \"подвига\" си в социалните мрежи.\"Изкачването е трудно, но гледката от върха си заслужава\", написа във Facebook авторът на фотосите.От тях се вижда, че момчетата са без каквото и да било обезопасяване, а височината е умопомрачителна.              Сигнал за група деца, които изкачват тялото на комина бил подаден вчера преди обяд в РУ – Шумен. Към мястото бил насочен полицейски екип, който при пристигането си обаче не установил нищо, тъй като младежите вече били избягали, пише \"Труд\".По случая продължава да се работи, докато се установят лицата, след което с тях и родителите на непълнолетните участници в опасната игра ще бъдат проведени срещи.", "date": "2018.08.23", "title": "Полицията издирва деца направили си селфи на комин в Шумен "}
{"url": "http://www.cross.bg/alyaska-zemetresenie-magnityd-1582189.html", "text": "/КРОСС/ Земетресение с магнитуд 6,3 разтърси тази нощ американския щат Аляска, предадоха местни медии и Асошиейтед прес.Въпреки че епицентърът на земетресението е бил на отдалечените Андреяновски острови, то беше усетено и в разположения на близо 150 км оттам град Адак.Дълбочината на труса е около 11 км, посочва Сеизмичният институт на Аляска.Няма данни за пострадали и разрушения.", "date": "2018.08.23", "title": "Земетресение с магнитуд 6,3 разлюля Аляска"}
{"url": "http://www.cross.bg/zaev-stranata-makedonskiyat-1582190.html", "text": "/КРОСС/ Поредна порция напрежение по оста София–Скопие. Изказване на македонския премиер Зоран Заев предизвика остра реакция на една от управляващите партии у нас. Претенциите за признаване на македонския език като официален, от ВМРО определиха като безумни.Поводът за възникналото напрежение е публикация на македонският премиер Зоран Заев, според която македонският език ще стане официален в Европейския съюз. А всички официални връзки между страната и останалите членки ще бъдат водени и превеждани на него.                      Написаното от Заев идва в навечерието на информационната кампания и референдума за споразумението с Гърция и членството в НАТО и ЕС.А междувременно съпредседателят на \"Обединени патриоти\" Волен Сидеров предлага анекс към договора за добросъседство между България и Македония. Лидерът на \"Атака\" ще внесе проекторешението в парламента.Според анализатори на подобни изявления не трябва да се обръща прекалено сериозно внимание, тъй като става дума за вътрешнополитически кампании.Спорът за новото име на Македония предстои да бъде решен на референдум, който ще се поведе в края на септември. На него ще се реши дали страната да направи компромис, за да получи членство в НАТО и Европейския съюз.", "date": "2018.08.23", "title": "Заев отново подпали отношенията София - Скопие"}
{"url": "http://www.cross.bg/kobi-braiiunt-stava-1582187.html", "text": "/КРОСС/ На днешния 23 август рожден ден празнува бившият американски баскетболист Коби Брайънт.Роден през 1978 година във Филаделфия, той се превръща в истинска легенда на НБА, където става 5-кратен шампион. Той е и двукратен олимпийски шампион със САЩ.Какво не знаем за легендата на НБА:Любовта му към баскетбола не е случайна, защото неговият баща е бившият играч от НБА Джо Брайънт.Когато Коби е на шест години, семейството му се мести в Италия, където баща му играе професионално баскетбол. Там Коби се научава да говори италиански и испански.От престоя си в Италия като дете става голям фен на футбола, като любимият му отбор е Милан.Родителите му избрали името Коби (Кобе), докато обядвали в ресторант в едноименния японски град.В гимназията е част от рап група. През 2000 г. издава и песен, като в нея участва и моделът Тайра Банкс. По-късно основава и собствен лейбъл.Дама на абитуриентския му бал е популярната певица Бранди.Един от най-добрите му приятели е футболиста Роналдиньо.Прякорът му е Черната мамба.Тази година баскетболната легенда спечели и... \"Оскар\". Филм по негов сценарий спечели отличие на 90-ата церемония на наградите. В категорията за най-добра късометражна анимационна продукция ценното отличие бе за \"Скъпи баскетбол\" (Dear Basketball) - филм по сценарий на Коби Брайънт, режисиран от Глен Кийн.През 2009 е поставен от списание Форбс на второ място в списъка за най-богати атлети в света с 45 млн $, след безспорния номер едно Тайгър Уудс.", "date": "2018.08.23", "title": "Коби Брайънт на 40"}
{"url": "http://www.cross.bg/gulubinov-zashtoto-tzenata-1582191.html", "text": "/КРОСС/ Има рискови играчи в сектора на застраховките „Гражданска отговорност”, но има достатъчно възможности да не се допусне нов фалит, това обяви бившият зам.-председател на Комисията по финансов надзор (КФН) и икономист Румен Гълъбинов в предаването „Тази сутрин”.„Предстои ни в рамките на кандидатстването за „Чакалнята на еврозоната” още един преглед на финансовия сектор – банков и небанков. Това ще помогне да се заздрави финансовото здраве на застрахователните компании”, каза Гълъбинов.Икономистът отбеляза, че не очаква драстичен скок в цената на застраховките „Гражданска отговорност”, защото през последната година сумата на полиците се е увеличила средно между 50 лева и 70 лева.Според бившият зам.-председател на КФН фалитът на ЗК „Олимпик” е прецедент, защото Комисията е колективен орган и всяка седмица има заседания, на които могат да се обсъдят евентуалните проблеми. Гълъбинов обясни, че ресорът на Ралица Агайн е „Застрахователен надзор” и съответно тя има отговорност за случилото се. Той заяви, че трябва да се направи международно разследване на фалиралото дружество и да се разбере кои са собствениците.Гълъбинов допълни, че по времето, в което е бил в ръководството на КФН, не му се е случвало да има лични срещи с министъра на финансите или премиера, защото това е било в правомощията на председателя на финансовата институция.", "date": "2018.08.23", "title": "Румен Гълъбинов: Няма основание за още фалити и скок в цената на „Гражданска отговорност”"}
{"url": "http://www.cross.bg/prirodniya-tzena-septemvri-1582193.html", "text": "/КРОСС/ В сградата на държавния енергиен регулатор ще се проведе обществено обсъждане по искането на \"Булгартрансгаз\" за повишаване цената на природния газ от 1-ви септември. Дружеството предлага прогнозна цена на газа за последното тримесечие на годината с 15 на сто. Искането се мотивира с очакваните по-високи доставни цени на природния газ от внос, по-високия курс на долара спрямо лева и по-ниската от разходите за доставка цена на суровината през третото тримесечие. Прогнозната цена на природния газ отчита влиянието на ценообразуващите фактори към 9 август и не е окончателно, освен това е без цени за достъп, пренос, акциз и ДДС.Окончателното предложение ще бъде внесено в регулатора на 10 септември, се казва в съобщение на \"Булгаргаз\".", "date": "2018.08.23", "title": "Днес обсъждат искането на \"Булгартрансгаз\" за повишаване цената на природния газ"}
{"url": "http://www.cross.bg/nato-pytin-prezident-1582194.html", "text": "/КРОСС/ Русия е готова да се конкурира с други доставчици на природен газ за пазара в Европейския съюз, заяви днес руският президент Владимир Путин след среща в Сочи с президента на Финландия Саули Ниинистьо, съобщава ТАСС.Путин настоя обаче газовата конкуренция да бъде честна, в рамките на правилата на международната търговия.Той констатира, че потреблението на природен газ в Европа непрекъснато расте, а собствените ѝ находища се изчерпват и това според него е „медицински факт“.Затова, обясни руският президент, Европейският съюз има нужда от газопровод „Северен поток 2“.Русия, изтъкна Путин, е най-оптималният доставчик на синьо гориво за Стария континент предвид необходимия обем на доставките и близостта на източника с потребителите.Руският президент нарече контрапродуктивни и безсмислени американските икономически санкции срещу Москва.„Надявам се американските ни партньори да осъзнаят че тази политика няма перспектива и да започнем да си сътрудничим в нормален режим“, каза той. ", "date": "2018.08.23", "title": "Путин: Готови сме да се конкурираме с други доставчици на газ в ЕС"}
{"url": "http://www.cross.bg/dynav-nisko-nivoto-1582195.html", "text": "/КРОСС/ Критично ниско е нивото на Дунав в българската част на реката, в резултат на което в района на Русе са заседнали два товарни кораба, предаде Bulgaria ON AIR.Още по-тежка е ситуацията в германския и унгарския участък, където има блокирани пасажерски кораби, които не могат да продължат по маршрутите си.Причина за всичко това са високите температури и липсата на валежи през последните дни.Властите съобщават, че ако не завали, през следващите дни нивото на Дунав ще продължи да се понижава, което допълнително ще усложни обстановката.", "date": "2018.08.23", "title": "Река Дунав с критично ниско ниво"}
{"url": "http://www.cross.bg/pensiya-zashtoto-pari-1582218.html", "text": "/КРОСС/ Ще почистим коритата на реките, но все още при всеки дъжд се заливат къщите на хората.„Ще наблюдаваме язовирите\" - но и те правят бели непрекъснато. Има свлачища, които постоянно се активират, защото не са укрепени и това е периодично. Във всички предизборни програми са залегнали точки като увеличение на заплатите, осъвременяване на пенсиите, подобряване на здравната система и все в тоя дух.Излязоха учителите на протест, вдигнаха им заплатите. Излязоха полицаите да пият вода и им дадоха 100 милиона допълнително към бюджета им.Надигнаха се 80 миньори и само за тях чак промениха закона.Сега се вдигнаха майките на деца с увреждания и за да му се махне и тоя проблем от главата, премиерът им обеща 150 милиона повече догодина.Това е добре, но управляващите дори не знаят колко са инвалидите у нас, колко се нуждаят от асистенти, от помощни материали, защото част от инвалидите са с „високо кръвно\" и „бързо тупкащо сърце\" и не им трябва асистент.Докато няма точен разчет на реалните инвалиди не бива дасе хвърлят пари на калпак, а трябва да се дават за реални болести и увреждане.От друга страна обикновените пенсионери,които са работили цял живот и са плащали данъци за пенсия, сега живеят на ръба на бедността и понеже нямат сипи и здраве да стоят в палатки пред Народното събрание, никой не се сеща за тях. След всичките увеличения на ток, парно, вода никой от управляващите не мисли как преживяваме, но понеже не сме на главата на премиера, не стачкуваме, не протестираме, и чакаме кротко дано някой помисли за нас.Дано имаме време и здраве да дочакаме достойни пенсии. Явно няма да са с пари от „фалшивите инвалиди\", защото явно държавата ще дава още пари, а няма да взема.Премиерът ще ми каже, че тази година са вдигнали минималната пенсия, но това не е честно спрямо останалите пенсионери, които имат същите нужди от средства.Даже става несправедливо, защото хората, които взимат минимална пенсия, в повечето случаи са социално слаби и взимат и социални помощи, а и се оказа, че управляващите мислят само за тях. Ние все още чакаме достоен живот и пенсии..Е, не с нашите мизерни пенсии, но и вие ще искате да живеете по-спокойно и с достойнството като пенсионерите в ЕС, където сме вече 10 години. Там минималната пенсия е 600 евро, а много от стоките и лекарствата са с по-ниски цени. Очаквам повече мисъл и действие поне в следващия бюджет за 2019 г. ", "date": "2018.08.23", "title": "Г-н премиер, и вие ще станете пенсионер"}
{"url": "http://www.cross.bg/bulgariya-partiya-zemedelska-1582175.html", "text": "/КРОСС/ На 23.08.2018 г. (четвъртък), от 10:30 часа, зам.-председателят на ПГ на „БСП за България“ Драгомир Стойнев и народни представители от левицата ще се срещнат с ръководството на Българска земеделска партия. По време на срещата ще бъде представен и обсъден проектът „Визия за България“. ", "date": "2018.08.23", "title": " БСП ще представи проекта „Визия за България“ на Българска земеделска партия "}
{"url": "http://www.cross.bg/bosiya-chast-voiinovski-1582178.html", "text": "/КРОСС/ Вече бившият директор на Изпълнителна агенция \"Автомобилна администрация\" Дамян Войновски обяви в ефира на бТВ, че е наел адвокати и ще заведе две дела срещу Николай Колев-Босия. Общественикът започна гладна стачка, като част от борбата си срещу фалшивите шофьорски книжки, които водят до много жертви и ранени по пътищата.Николай Колев отговори, че не се страхува, защото има доказателства.„ Аз разполагам с документи за лицето Войновски. Разполагам със свидетели. Ще докажа правотата си в съда. Всеки ден избиването на бъларите продължава, докато се търпи тоя министър и това министерство в тоя му вид. Техните съучаствници в избиването се нарича бъларски Парламент, който шикалкави и отказва да отстрани от пост министър Московски”, заяви Босия.Гладната стачка на Босия продължава 65 дни, вече трудно напуска дома си, а пред блока му денонощно дежури линейка от Правителствена болница.„През по-голямата част от времето съм в леглото. Стоя седнал да кажем в рамките на 10 минути, след което пак трябва да си легна, но все пак съм учудващо добре. Разбира се, част от показателите ми са доста ниски. Включително и кръвната захар, но мен това не ме смущава, тъй като аз предваритело съм бил наясно какво и как ще се случи и какво ще стане”, споделя Войновски.Протестиращият отрича обвиненията, че се храни тайно. „Глупости пишат. Аз съм свиканл на тези неща. И едно време, когато бях сам, за мен се пишеше какво ли не. Мен това дълбоко не ме интересува, защото аз знам пропагандата и на БКП, и на Мафията. Знам как работи. Но докато БКП поне имаха някаква идеология, имаха някакви правила, колкото и идиотски да бяха - имаха. Мафията няма правила. Те знаят, че тълпата приема и едното, и другото”, посочи Босия. ", "date": "2018.08.23", "title": "Босия: Не се страхувам от съда, имам доказателства"}
{"url": "http://www.cross.bg/rodeni-na-avgyst-1582171.html", "text": "/КРОСС/ Георги Чиликов, треньор по футболДимитър Манолов, президент на КТ \"Подкрепа\".Д-р Емил Кръстев, началник Клиника по неврохирургия в УМБАЛ „Софиямед\"Илия Троянов, писател и преводач", "date": "2018.08.23", "title": "Родени на 23 август"}
{"url": "http://www.cross.bg/elin-pelin-malina-1582180.html", "text": "/КРОСС/ Седмици наред контейнерите за боклук в Елин Пелин преливат, а градът тъне в отпадъци. Сметоизвозването беше спряно след спор с кмета на Горна Малина.Депото в Горна Малина се ползва от двете общини. На 8 август кметът Ангел Жиланов забранява приемането на отпадъци от община Елин Пелин. Иска и увеличение на таксите за депониране.„Иска 35 лева, което е 2 пъти и повече и по-високо. Пак казвам, не възразявам да има коментар... може би част от разходите са се увеличили, но гражданите да плащат нещо, което да е справедливо, а не просто цена, защото някъде другаде не се плаща толкова”, заяви кметът на Елин Пелин Ивайло Симеонов.Годишният капацитет на депото също бил изчерпан, а изхвърлянето на отпадъците там - незаконно.„Това е самоуправство и не може еднолично да се взема решение, при положение, че това депо е на двете общини. Има регионално сдружение. Депо може да бъде закрито единствено от директора на РИОСВ по закон и при извънредни обстоятелства и от министъра на МОСВ. От никой друг”, допълни Ивайло Симеонов.„Кметът на Елин Пелин само му кажете да не се прави на евтин герой, защото в края на краищата истината винаги излиза. Това не е затваряне на депо. Това, което е направено, е временно спиране, докато нямаме яснота, че ще бъде увеличен капацитетът на депото. Сега вече имаме това уверение, че този капацитет от 24 000 тона ще бъде разрешен и допуснат, и на тази база сме пуснали депото”, съобщи кметът на Горна Малина Ангел Жиланов.", "date": "2018.08.23", "title": "Елин Пелин потъна в боклук"}
{"url": "http://www.cross.bg/godina-zastrahovateli-zastrahovki-1582181.html", "text": "/КРОСС/ Според застрахователи темповете на изплащане на застраховки в последно време са много високи.„Обезщетенията надминават приходите, които застрахователите имат по тази застраховка „Гражданска отговорност”. Това не го твърдим ние застрахователите, а това е в официален доклад на Комисията за финансов надзор”, заяви Нина Колчакова, главен секретар на Асоциацията на българските застрахователи в предаването ''Здравей България'' по Нова.По думите й докладът установява недостиг от 60 милиона лева към края на миналата година. Парите за изплащането на тези обезщетения са от други застраховки, които са по-печеливши.„Тази година недостигът се очертава да стане още по-голям”, заяви Колчакова.Причините били няколко. Сред тях – решение на ВКС, което разширява кръга от хора, които имат право да търсят обезщетение за морални болки и страдания за загинал техен близък.", "date": "2018.08.23", "title": "„Гражданската отговорност” може да стане 800 лева?"}
{"url": "http://www.cross.bg/izchervyavat-papagalite-ptitzite-1582183.html", "text": "/КРОСС/ Оказва се, че папагалите ара (макао) могат да се изчервяват, подобно на хората. Учените все още не могат да обяснят този феномен, но екип от Франция го е наблюдавал няколко пъти, информира БГНЕС.Наблюденията са върху група от пет папагала ара със синьо и жълто оперение. , обясни водещият изследовател Алин Бертен от INRA, френски обществен изследователски институт за селскостопански науки.Част от бузите си на синьожълтите ара не е покрита с пера. Учените забелязали, че тази светла кожа се зачервява по време на тренировки с техните дресьори., допълни още Бертен.Според разкази на хората, които се грижели за папагалите, те забелязали птиците да се изчервяват.Изследването може да разкрие повече за чувствата на птиците, които са неясни до момента.Известно е, че техният интелект може да бъде висок и сравним с този на някои бозайници.", "date": "2018.08.23", "title": "Учени: И папагалите могат да се изчервяват"}
{"url": "http://www.cross.bg/bylevarda-valeri-kolata-1582182.html", "text": "/КРОСС/ Шофьор нападна друг шофьор на светофар в София, съобщава Нова Телевизия. Нападението е станало на столичния булевард „Владимир Вазов”.Валери Грозданов разказва, че малко преди това се е включил в движението на булеварда от страничен път.„Една кола започна да свири. Но имаше около 50-60 метра разстояние. Аз бях много пред нея. Въпреки нарушението ми, не застрашавах останалите автомобили по булеварда.На следващия светофар колата спря рязко пред мен, шофьорът слезе и ми нанесе няколко удара в лицето”, разказва Валери Грозданов.В колата били жена му и малката му дъщеричка.", "date": "2018.08.23", "title": "Отново насилие на пътя: Шофьор наби друг в София"}
{"url": "http://www.cross.bg/avtomobilni-pregledi-prestupleniya-1582184.html", "text": "/КРОСС/ Трима ученици от изправително училище в Завет се сблъскват с полицията за пореден път само в рамките на 10 дни.Последно те задигнали колела и опитали да оберат пункт за автомобилни прегледи. Няколко дни по-рано откраднали кола, а сред проявите им е и побой над служител в интерната.Хората в малкия град край Разград са притеснени от честите бягства и последвалите престъпления. , каза Иляз Неджиб, който работи в пункта за автомобилни прегледи.Илияна Георгиева, говорител ОД на МВР-Разград, заяви, че непълнолетните момчета са настанени в училището от около две години, като многократно са създавали проблеми. По думите й след залавянето им и връщането им в интерната, часове или дни по-късно, подобни случки се повтарят.Според учениците липсата на време извън стените на дома ги подтиква към бягство и престъпления., заяви Агмед Ферхад, директор на ВУИ-Завет.Настаняването във възпитателни интернати става със съдебно решение. Този вид институция е последната спирка, където младежите могат да се поправят. След това идва затворът.", "date": "2018.08.23", "title": "Отново бягство на ученици от интернат "}
{"url": "http://www.cross.bg/durzhava-naii-stydenoto-zove-1582170.html", "text": "/КРОСС/ Държава се зове най-студеното от всички студени чудовища. Студено лъже тя; и тая лъжа изпълзява из усатата й: \"Аз, държавата, съм народът.Фридрих Ницше (1844 - 1900)", "date": "2018.08.23", "title": "Държава се зове най-студеното от..."}
{"url": "http://www.cross.bg/chasa-sustoi-sofiyaot-1582169.html", "text": "/КРОСС/София.От 10.30 часа в района на авиобаза „Враждебна\" (кв. „Враждебна\", ул. „Осма\") президентът и върховен главнокомандващ Въоръжените сили Румен Радев ще бъде гост на честването на 70-ата годишнина от създаването на Българската военнотранспортна авиация и празника на 16-а транспортна авиационна група. На събитието ще присъстват заместник-министърът на отбраната Атанас Запрянов и началникът на отбраната генерал Андрей Боцев.***София.От 15.30 часа на церемония в Гербовата зала на „Дондуков\" 2 президентът Румен Радев ще удостои с орден „Мадарски конник\" първа степен посланика на Република Судан Илхам Ахмед. Дипломатът ще получи висшето държавно отличие за нейните заслуги за развитието на двустранните отношения между България и Република Судан.***София.От 10.00 часа в сградата на КЕВР на бул. \"Княз Дондуков\" № 8-10, ет. 4 ще се проведе открито заседание за обсъждане на доклад относно заявление от \"Веолия Енерджи Варна\" ЕАД за изменение на лицензия за производство на електрическа и топлинна енергия***София.От 10.00, 13.00 и 15.00 часа в зала „Киото\" на хотел „Маринела\", по повод годината на Brexit - 2019, ще се проведат срещи за финална ориентация на българските първокурсници, които тази есен ще отпътуват за обучение в британски университети.***София.От 10.15 часа в сградата на КЕВР, бул. \"Княз Ал. Дондуков\" № 8-10, ет. 4 ще се проведе обществено обсъждане на Проект на решение относно заявление на „Булгартрансгаз\" ЕАД за утвърждаване на разходна компонента на цената на природния газ за балансиране за газова година 2018/2019.***София.От 17.00 часа в Руския културно-информационен център ще се състои честване на 75 години от края на битката при Курск.***София.От 19.00 до 21.00 часа в Гьоте-институт ще се състои инсталацията с участие на публика „MAPS\" на художника Вито Валентинов.***Банско.От 20.30 часа на площад „Никола Вапцаров\" ще бъде открито Деветото издание на фестивала „Банско Опера Фест\".***Бургас.От 21.00 часа на остров Света Анастасия ще бъде представена постановката „Да минеш под дъгата\". От 20.00 часа от Магазия ще отпътува кораб до острова.***Велико Търново.От 10.00 часа в читалище „Надежда - 1869\" ще се състои работилница по бродерия.***Велико Търново./с. Килифарево.От 10.00 часа в Спортен комплекс „Арена Килифарево\" ще се състои велосипедна ваканция и лятна полицейска академия за деца.***Велико Търново.От 11.00 часа в Регионалния пресклуб на БТА пресконференция ще даде кметът на община Горна Оряховица инж. Добромир Добрев във връзка с реализацията на проект за градската инфраструктура.***Добрич.От 19.00 часа в Огледална зала „Нели Божкова\" ще се състои концерт на проф. Георги Спасов по повод неговата 70-годишнина - „Флейтови импресии‘.***Карлово./ с. Баня.От 18.30 часа във фоайето на читалище „Св. Св. Кирил и Методий\" ще бъде открита етнографска изложба „От бабините ракли\". Присъстващите ще могат да видят презентация „Ревю на автентични баненски костюми\".***Кюстендил.От 15.00 часа в кабинета на председателя на Общински съвет ще се проведе пресконференция.***Плевен.От 10.30 часа в ИЛВ-Плевен ще се състои ден на десертното и винено грозде.***Пловдив.От 20.00 часа на сцената на Античния театър ще се състои концерт-спектакъл на Ансамбъл „Тракия\", който е с вход свободен за гражданите и гостите на града. Концертът е част от програмата на Международния конкурс за високоалкохолни напитки.***Стара Загора.От 10.00 до 12.30 часа в Детски отдел на библиотека „Родина\" ще се състои програма „Чета и играя - знам и мога\".***Стара Загора.От 10.00 до 12.00 часа в къща музей „Гео Милев\" ще се състоят литературни занимания за деца от 5 до 9 година: „Четем и рисуваме\", „Литературни закачки\", „Ние сме актьори\", „Да съставим приказка\". ", "date": "2018.08.23", "title": "Предстоящи събития в страната за 23 август"}
{"url": "http://www.cross.bg/havai-gotvi-kategoriya-1582176.html", "text": "/КРОСС/ Хаваи се готви за един от най-силните урагани, преминавали през територията на страната.Ураганът „Лейн”, чиято сила в момента е между 4 и 5 категория, ще удари тихоокеанската държава през следващите часове. Десетки хиляди хора на целия остров се запасяват с храна и вода. Вече има и евакуирани.Ураганът приближава Хаваи със скорост от над 150 мили в час. По-възрастните жители на острова си спомнят за големите разрушения, причинени от бурята от 4 категория „Иники”, която през 1992 година уби шестима души и изравни със земята повече от 14 000 жилища.", "date": "2018.08.23", "title": "Хаваи се готви за един от най-силните урагани „Лейн”"}
{"url": "http://www.cross.bg/voiina-svetovna-vtora-1582168.html", "text": "/КРОСС/ 1244 г. - Турската армия превзема Йерусалим.1305 г. - Екзекутиран е шотландския национален герой Уилям Уолъс.1328 г. - Състои се коронацията на Филип VI.1382 г. - Руската войска използва за първи път артилерия при отбраната на Москва от татарите.1514 г. - Османските войски побеждават сефевидите в Битката при Чалдиран и придобиват контрол над източна Мала Азия и северен Ирак.1572 г. - Късно вечерта в Париж започва масов погром на хугеноти, известен като Вартоломеевата нощ.1770 г. - Джеймс Кук обявява Австралия за колония на Англия.1799 г. - Наполеон напуска Египет и се завръща във Франция.1839 г. - Обединеното кралство анексира Хонконг.1866 г. - Австро-пруската война приключва с подписването на Пражки договор, съгласно който Венеция е предадена на Италия.1877 г. - Руско-турска война (1877-1878): Води се най-тежкият бой по време на Шипченската битка (11 август стар стил).1914 г. - Първата световна война: Япония обявява война на Германия и бомбардира Циндао в Китай.1921 г. - Файсал I е коронован за крал на Ирак.1924 г. - Разстоянието между Земята и Марс е най-малко - за последен път е било такова през 10 век.1927 г. - Никола Сако и Бартоломео Ванцети са екзекутирани на електрически стол в Масачузетс.1935 г. - На кулите на Кремъл са поставени рубинови петолъчки.1939 г. - Втора световна война: Нацистка Германия и СССР подписват Пакт за ненападение в Москва. В секретно допълнение Балтийските страни, Финландия и Полша са поделени между двете държави.1940 г. - Втора световна война: Германия започва бомбардировки над Лондон.1942 г. - Втора световна война: Започва Битката при Сталинград, продължила шест месеца.1943 г. - Втората световна война: С победа на Червената армия завършва битката при Курската дъга - най-голямата танкова битка в историята.1943 г. - След вечеря в италианското посолство в София, Цар Борис III е открит на сутринта в безсъзнание след силно повръщане.1944 г. - Втора световна война: Освободена е Марсилия.1944 г. - Втора световна война: Министър-председателят на Румъния Йон Антонеску е арестуван и е установено ново правителство; Румъния излиза от войната срещу Русия и се присъединява към Съюзниците.1960 г. - В Екваториална Гвинея е заловена най-голямата жаба (3,3 kg).1979 г. - Балетистът от Болшой театър Александър Годунов получава политическо убежище в САЩ.1989 г. - Пеещата революция: Приблизително 2 милиона граждани на Литва, Латвия и Естония се хващат за ръце на пътя Вилнюс - Талин и образуват 600 км жива верига на свободата, в протест на 50-годишнината от включването им в СССР след съветско-нацисткия Пакт за ненападение.1990 г. - Армения обявява своята независимост от СССР.1990 г. - Източна Германия и Западна Германия обявяват, че ще се обединят на 3 октомври същата година.1990 г. - Саддам Хюсеин се появява по иракската национална телевизия със западни „гости\" (всъщност заложници), в опит да предотврати Войната в Залива.1991 г. - Борис Елцин обявява, че КПСС престава да съществува като политическа партия и се спира издаването на вестник Правда.2006 г. - Левски (София) става първият български отбор, влязъл в групите на Шампионската лига.2007 г. - Тим Хенман обявява на пресконференция в Ню Йорк, че ще се откаже от професионалния тенис. Източник: Уикипедия ", "date": "2018.08.23", "title": "23 август в историята "}
{"url": "http://www.cross.bg/temi-i-gosti-v-efira-1582173.html", "text": "/КРОСС/Предаването е във ваканция!Тема: Министърът на земеделието и храните Румен Порожанов с коментар за  чумата по животните в Странджа, спряната обществена поръчка и оградата по границата с Румъния;Тема: След породения инцидент с военна машина - какви са причините и имат ли достатъчно опит пилотите - отговаря бившият служебен министър на отбраната Велизар Шаламанов;Тема: Какъв е рискът в сектора на застраховките „Гражданската отговорност\"?Тема: Защо три години след смъртта на родилка в София няма наказани?Тема: Малък самолет падна край Шумен - подробности за инцидента;Тема:  Нападение над камариерка. Камариерка твърди, че е нападната и малтретирана от собственик на хотел в Слънчев бряг след  като поискала заплатата си;Тема:  Ще задължи ли държавата работодателите, да наемат хора с увреждания и ще ги глобява ли, ако не го правят? - дискусия в студиото;Тема: Жители от разградското село Завет твърят, че са  тормозени от децага от местния интернат;Тема: Общински съветник от София на война с хамалите и проститутките  в центъра на София. ", "date": "2018.08.23", "title": "Теми и гости в ефира"}
{"url": "http://www.cross.bg/agaiin-olimpik-finansov-1582172.html", "text": "/КРОСС/ предупреждава да не пътуваме с бебета в Гърция и Сърбия, защото има зараза от морбили. В Европа има епидемия, регистриран е рекорден брой болни. Над 40 хиляди души страдат от болестта, у нас от началото на годината са само осем. \"Нередовна имунизация запали Европа с морбили\", заявява д-р Ангел Кунчев в интервю за . В Сърбия има 14 жертви, съобщава имунологът. Заразяването е лесно, усложненията от болестта са тежки, предупреждава д-р Кунчев.\"Избили на сляпо козите и овцете в Странджанско\", съобщава  на първа страница. Паникьосани чиновници се престарали в овладяването на кризата. Действията на Агенцията за безопасност на харните са били некомпетентни, пише вестникът.\"Аферата \"Олимпик\" - пълно беззаконие, пише , който предлага нови разкрития за измамата на кипърското дружество и безпомощността на българската администрация да се справи с проблема. Агайн потвърди, че втора компания има проблеми, допълва изданието. Тя е отказала да назове името на компанията, защото има проверка от ДАНС, но признава, че има рискове в застрахователния сектор. \"Няма процедура, с която да спрем \"Олимпик\" да работи в България\", заявява Ралица Агайн в интервю за . Дори да имахме информация, че може да става дума за пирамида, трябва да предоставим тази информация на кипърския регулатор и той да вземе решение. Бившият заместник-председател на Комисията за финансов надзор успокоява, че в обезпечителния и в гаранционния фонд има достатъчно пари. \"Разраства се скандалът в застраховането\" е водещото заглавие на . Вестникът цитира Ралица Агайн, че втора компания може да последва \"Олимпик\". \"Скандалите в Комисията за финансов надзор осветлиха още проблеми на застрахователния пазар\", пише. Чакат се драми и със \"Зелена карта\". Премиерът Бойко Борисов се оказа запознат с темата, допълва изданието.  също цитира Ралица Агайн: \"Втори застраховател с проблем\". От Комисията за финансов надзор обаче отхвърлят твърдения на Агайн за писмени сигнали и предупреждения за \"Олимпик\". Според комисията, бившият ѝ вече заместник-председател си е взела отпуск в разгара на кризата. \"Има ли пилот в хеликоптера на управляващите?\" пита в рубриката си \"Наблюдател\". Министерството на отбраната с лека ръка хвърля вината за всички инциденти върху летците, за да избяга от отговорност. Задължително е като си президент, генерал от резерва и върховен главнокомандващ да си конкретен и постоянен, пише още в коментара. Природата удари пчеларите, вадят с 30 на сто по-малко мед, пише, като се позовава на информация на БНР.", "date": "2018.08.23", "title": "Преглед на печата"}
{"url": "http://www.cross.bg/miliarda-mita-sila-1582177.html", "text": "/КРОСС/ От днес влизат в сила новите американски мита върху китайски стоки. Те засягат 279 артикула на обща стойност 16 милиарда долара.Успоредно с американските мита, в сила влизат и реципрочни мерки на Пекин на същата стойност. Така търговската война между двете икономически суперсили се превръща в една от най-мащабните в историята.Търговският дефицит на Съединените щати с Китай е около 500 милиарда долара. Според президента Тръмп, от кражбите на интелектуална собственост американските производители губят още 300 милиарда.", "date": "2018.08.23", "title": "Започна търговската война между САЩ и Китай"}
{"url": "http://www.cross.bg/yankov-neotklonenie-peiiko-1582174.html", "text": "/КРОСС/ Апелативният специализиран съд ще разгреда днес мярката за неотклонение на Пейко Янков.Миналата седмица съдът наложи най-тежката мярка за неотклонение на общинския съветник от Несебър, въпреки че няма доказателства да е участвал в организираната престъпна група на Димитър Желязков – Очите.Янков е последният задържан под стража, след като се предаде сам при връщането си от своя годишен отпуск.Според първият съдебен състав има данни, че Пейко Янков е участвал в изнудване, за което се събират данни вече 2 години.", "date": "2018.08.23", "title": " Днес ще гледат мярката за неотклонение на общинския съветник Пейко Янков"}
{"url": "http://www.cross.bg/momche-selfi-vlak-1582179.html", "text": "/КРОСС/ 11-годишно момче е ударено от волтова дъга на жп гарата в село Труд. Инцидентът е от вторник следобед, но полицията съобщи за него късно снощи. По първоначална информация, детето си е правило селфи върху товарен влак.Пострадалото момче е прието в клиниката по изгаряния на пловдивската университетска болница с опасност за живота. Има 65% дълбоки изгаряния. Районната прокуратура е започнала разследване по случая.Момчето е от многодетно семейство, родителите му са безработни.", "date": "2018.08.23", "title": "Дете пострада от волтова дъга, искало да си направи селфи върху влак"}
{"url": "http://www.cross.bg/irineii-episkop-bili-1582167.html", "text": "/КРОСС/ Православната църква почита днес паметта на свети Ириней Лионски и на свети мъченик Луп. Свети Ириней Лионски Ириней се родил в Смирна. Там той станал уюеник на смирненския епископ Поликарп и не след дълго бил ръкоположен за презвитер. Двамата проповядвали в Галия - поставили основите на църквите в Лион и Виена през последната половина на второто столетие. Езичниците настроили против християните жителите на страната. Последователите на Исус били подлагани на различни мъчения - хвърляни в тъмници и бити с тояги и камъни, а имуществата им били ограбвани. Ириней и неговият учител епископ Потин също били изправени пред съда. Те отказали да потвърдят обвиненията, които отправяли срещу християните, отказали и да се отрекат от вярата си, затова били подловени на много мъчения. Престарелият епископ бил върнат полужив в килията си, където починал. Не е известно как Ириней се е спасил от гонението, но след смъртта на Потин лионските християни го избрали за епископ. По времето на неговото епископство започнали да се разпространяват различни еретически учения. Ириней написал пет книги, с които ги изобличил. Свети мъченик Луп Луп живял по времето на император Аврелиан и бил роб. Луп бил християнин, затова един ден не издържал и счупил елинските идоли. Езичниците се разярили и се опитали да вържат мъжа и да го прободат с мечове, но не успели - проболи се един друг. Опитали се да стрелят по него с лъкове, но отново не сполучили - Луп останал невредим. Накрая мъжът се предал сам. Отвели го при императора. Аврелиан се опитал с ласкави думи да го убеди да се отрече от вярата си, но не успял да го склони. Тогава заповядал да го бият с пръчки, а след това и наредил и други мъчения. Накрая Луп бил посечен с меч. Християни го погребали с почести. На гроба му болните получавали изцеление.", "date": "2018.08.23", "title": "Св. мчк Луп. Св. Ириней, еп. Лионски. Преп. Флорентий"}
