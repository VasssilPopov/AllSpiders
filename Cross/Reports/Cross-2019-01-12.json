{"url": "http://www.cross.bg/plovdiv-kyltyrata-evropeiiska-1593676.html", "text": "/КРОСС/ Под мотото \"Ние всички сме цветове\" тази вечер в 19:00 часа започна официалното откриване на Пловдив като Европейска столица на културата 2019. Матера в Южна Италия е побратимата на града под тепетата в тази най-престижна културна инициатива на Европейския съюз.Сред официалните лица, присъстващи на откриването са еврокомисарят по въпросите на цифровата икономика и цифровото общество Мария Габриел, председателят на Народното събрание Цвета Караянчева, министърът на културата Боил Банов и други.Десет огромни LED екрана и 350 прожектора са монтирани на огромната конструкция, под ръководството на немския светлинен дизайнер Бьорн Херман. До кулата, по протежението на бул. \"Цар Борис Трети Обединител\", са разположени два подиума на ниво три метра и дължина сто метра.Церемонията по откриването стартира на 30-метровата сцена-кула, разположена на бул. \"Цар Борис Трети Обединител\", с водещ Лиляна Бързева.\"Днес е велик ден, който завинаги ще остане в историята на нашия град!\", започна емоционалното си слово кметът на Пловдив Иван Тотев.Еврокомисарят Мария Габриел връчи на Иван Тотев почетния плакет \"Мелина Меркури\" за успешната реализация на инициативата \"Европейска столица на културата\".Замисълът на програмата проследява хилядолетното минало на Пловдив и изгражда паралел между традициите и бъдещето. В отделните части на спектакъла ще се представят четирите тематични платформи от програмата на \"Пловдив - Европейска столица на културата\" - сливане, трансформиране, възраждане, релаксиране.Известният български музикант Теодосий Спасов изпълни в нов авторски аранжимент емблематичната народна песен \"Притури се планината\".На сцената-кула спектакълът продължи с участието на ансамбъла за народни песни и танци \"Тракия\", ученици от Националната гимназия за сценични и екранни изкуства, над 200 кукери от региона, над 200 хористи от всички пловдивски хорове, под палката на Диан Чобанов, представщи символично културното многообразие на Пловдив, всички общности, които са създали и развили града и живеят в разбирателство от векове.Магическите звуци на лира - символична препратка към легендата за Орфей, бяха пресъздадени върху уникална лазерна арфа от квартет \"Интро\".Спектакълът завърши с ефектна заря и изпълнение на виртуозната народна певица Валя Балканска и гайдаря Петър Янев, след което започна 3-часов сет на световноизвестния немски DJ Schiller.Постановката е дело на германската компания \"Phase7 performing arts\" с артистичен директор Свен Сьорен Байер. Режисьори на отделните картини в шоуто са Густав Рюб и Стайко Мурджев, а композитор е Христо Намлиев. ", "date": "2019.01.12", "title": "Пловдив вече е Европейска столица на културата 2019"}
{"url": "http://www.cross.bg/banka-svetovnata-trump-1593689.html", "text": "/КРОСС/ Имената на Иванка Тръмп и на Ники Хейли се споменават като евентуални приемници на Джим Йон Ким начело на Световната банка, съобщава Франс прес, като се позовава на публикация във \"Файненшъл таймс\".Освен дъщерята на Доналд Тръмп и бившият постоянен представител на САЩ в ООН се споменават и имената на Дейвид Малпас, високопоставен представител на американското министерство на финансите, на Майк Грийн, председател на Американската агенция за международно развитие. Споменават се обаче и имена на хора от други краища на света, допълва британското финансово издание. Сред тях са нигерийският икономист Нгоци Оконджо-Ивеала, който преди седем години беше претендент за лидерския пост на Световната банка срещу Джим Йон Ким, Доналд Каберука, руандийски икономист и бивш президент на Африканската банка за развитие и Шри Муляни Индравати, индонезийската финансова министърка.Джим Йон Ким, който ръководеше Световната банка в продължение на шест години, обяви в понеделник, че подава оставка. Той ще започне работа в инвестиционния фонд Глоубъл инфрастръчкър партнърс, специализиран във финансирането на инфраструктурни проекти.Обикновено американец е номиниран начело на Световната банка, а начело на Международния валутен фонд застава обикновено европеец. Но това е неписано правило и много нововъзникващи пазарни икономики оспорват това разделяне във властта, отбелязва Франс прес.Иванка Тръмп имаше пряка роля през 2017 г. в задействането на фонд на Световната банка за насърчаване на предприемачеството сред жените в страните в процес на развитие. Инициативата беше наречена \"Финансова инициатива за жените предприемачи\".Кандидатите за лидерския пост на Световната банка трябва да внесат кандидатурите си в периода 7 февруари - 14 март. Номинирането на новия ръководител ще стане преди пролетните срещи на банката, които ще се проведат в седмицата, започваща от 8 април. Оставката на Джим Йон Ким става ефективна на 1 февруари.Напускането му не само беше изненадващо, но и породи въпроси за лидерството и бъдещата роля на институцията като централен елемент в оглавявания от САЩ икономически ред, отбелязва \"Файненшъл таймс\".Нов президент на банката, избран от администрацията на Доналд Тръмп, обаче може да се опита да промени начина на действие на институцията. Тръмп открито се показа скептичен към международните институции. Президент на Световната банка, избрано от неговата администрация, може в частност да се опита да ограничи финансирането на проекти за борба с климатичните промени, както и на всякакви усилия, възприемани като подкрепа за изграждането на китайска инфраструктура посредством инициативата \"Един пояс, един път\".Вестникът припомня, че Джим Йон Ким оставя трудно наследство на приемника си. Когато встъпи в длъжност, той се опита да насърчи по-голямото споделяне на информация от страна на банката и да я реорганизира, но това не се хареса. Членове на персонала открито започнаха да критикуват Джим Йон Ким. Асоциацията на персонала дори се противопостави на кампанията по преизбирането му през 2016 г.Но въпреки че си създаде врагове в пределите на банката, Джим Йон Ким постигна някои важни победи навън. Той осигури запълването на фондовете за инвестиции в най-бедните страни в развитие. Той осигури и увеличение с 13 милиарда долара на капитала на Световната банка, издействано след трудни преговори с администрацията на Тръмп, включващи намаляване на заплатите на персонала. За добрия изход от преговорите подпомогна и доброто дипломатическо решение на Джим Йон Ким да подкрепи фонда за насърчаване на жените в предприемачеството, за който се бореше Иванка Тръмп.", "date": "2019.01.12", "title": "Иванка Тръмп и Ники Хейли са евентуални кандидати за президент на Световната банка"}
{"url": "http://www.cross.bg/plovdiv-stolitza-grada-1593650.html", "text": "/КРОСС/ „Европейска столица на културата” е проект, който е създаден, за да допринася за сближаването на европейските народи. Негова основна цел е да подчертава и развива богатството на европейските култури и техните общи черти. Начинанието не спира да се развива и доказва с всяка следваща година на провеждане, без да губи първоначалния си облик и основен замисъл. Всички градове, носещи титлата, отправят нов поглед и към споделената история и наследство. В програмата на Пловдив като столица на културата са планирани над 360 проекта и инициативи. Тя е разделена в четири тематични платформи.  Всяка от тях има своя мисия, обвързана с определен културен белег на града. Платформата „Сливане” има за цел да премахне границите между различните етноси на територията на Пловдив. „Трансформиране” използва забравените богатства на града, които да заживеят нов живот. „Възраждане” организира събития, в които възрастните срещат младите – едните предават старите традиции, а вторите ги усвояват и се грижат за тяхното запазване, а платформа „Релакс” провокира посетителите и жителите на Пловдив да се насочат към устойчивия начин на живот и почивката.", "date": "2019.01.12", "title": "10 любопитни факта за проекта “Европейска столица на културата”"}
{"url": "http://www.cross.bg/plovdiv-iiork-godina-1593726.html", "text": "/КРОСС/ Пловдив влезе в класацията на вестник \"Ню Йорк Таймс\" за топ 52 места, които да посетим през 2019 година.Пловдив заема 48-о място в класацията на \"Ню Йорк Таймс\" и се нарежда до градове като Лос Анджелис, Кълъмбъс, Хюстън, Дакар, Марсилия, Лион, Доха и други.\"Със своя колоритен и павиран исторически център, добре запазени римски руини и оживена арт сцена, вторият по големина град в България е изненадващо пренебрегван от туристите, които предпочитат старинния и постсъветски чар на столицата на страната София\", разказва авторът на материала за Пловдив Ан Ма.\"Но сега, като Европейска столица на културата за 2019 година, този европейски скъпоценен камък е готов да блесне\", пише още Ма и продължава с описание на Пловдив. Според нея градът е отлична дестинация за еднодневни екскурзии.Телевизия CNN също е наредила Пловдив сред топ дестинациите за настоящата 2019 година. ", "date": "2019.01.12", "title": "Пловдив влезе в топ 52 дестинации за 2019 г. на \"Ню Йорк таймс\""}
{"url": "http://www.cross.bg/dopamin-shokolad-vuzmozhno-1593717.html", "text": "/КРОСС/ Случвало ли ви се е да дадете на някое дете парченце шоколад и да видите щастливо проблясване в окото му? Може би това е само един изпълнен с благодарност поглед. А може би има по-научно обяснение, пише PopSci.Ново проучване доказва, че благодарение на прост очен тест е възможно да разберете колко много обича даден човек шоколадовите лакомства. Идеята е, че мозъкът ни реагира на различни стимули (като например консумацията на шоколад) като отделя допамин. Но макар и в по-малки количества, допамин се отделя и в окото, което е реакция на излагането на светлина. Досега се предполагаше, че тези два източника на допамин не са свързани, но учени от университета Дрексъл се опитват да докажат обратното.Използвайки електроретинография - базиран на електроди тест, който измерва реакцията на ретината на светлина - екипът установява, че при получаването на шоколад ретината направо полудява. Всъщност тя реагирала толкова силно, колкото и когато човек приеме специално лекарство за стимулиране на отделянето на допамин. От друга страна когато на участниците в опита била дадена вода, никой от тях не реагирал толкова.Събраните доказателства подсказват, че чрез електроретинография е възможно да бъде измерена реакцията към различни храни - много по-ефективен и лесен подход отколкото досегашните измервания, които са свързани с наблюдения на мозъка. Тъй като в проучването участвали само 9 души, засега учените не се ангажират с по-конкретни изводи, но изследванията им продължават. ", "date": "2019.01.12", "title": "По погледа ви си личи колко обичате шоколад"}
{"url": "http://www.cross.bg/open-godina-australian-1593704.html", "text": "/КРОСС/ Време е за първия турнир от Големия шлем през 2019 година - Australian Open.Сякаш бе вчера, когато се вълнувахме за финалите на ATP в Лондон и ето че отново говорим за голям тенис.Предстои издание №107 на надпреварата и този път то е по-отворено от всякога. Явни фаворити сякаш няма, а изненадите тепърва предстоят. Нововъведенията, сред които промяна на някои правила и смяна на топките, също ще допринесат за вълнуващи сутрини и по някога следобеди до 27 януари. Жребият бе изтеглен в присъствието на шампионите Роджър Федерер и Каролине Возняцки и донесе няколко любопитни двойки още в първия кръг.Australian Open увеличи наградните фондове за тази година и те се равняват на обща стойност от 62,5 милиона долара. Победителите взимат малко повече от 4 милиона, а отпадналите в първи кръг се прибират с по 75 хиляди долара.Очакваме отново много високи температури като през миналата година, когато Симона Халеп почти колабира на корта по време на финала.Около 40 градуса ще е температурата при ранните мачове.При жените ще има 10 минути почивка между втория и третия сет в дните, в които жегата е непоносима. При мъжете почивката ще е между третия и четвъртия сет (ако има такъв).Едно от най-важните променени правила е това за тайбрека в петия сет. Вече няма да има маратонски мачове, на които не им се вижда края, защото при 6:6 ще има финален гейм. Само че вместо до седем спечели точки, ще се играе до 10. Отново до две разлика, ако се наложи.Но да поговорим за фаворитите. Без някой да е тесен специалист в тениса, бързо ще осъзнае, че основен кандидат за титлата е Новак Джокович. Сърбинът бе №1 през миналия сезон с трофеите си на \"Уимбълдън\" и US Open, но след това претърпя поражение от Саша Зверев на финалите в Лондон, а през тази година отпадна от Роберто Баутиста-Агут в Доха след две трудни победи. Точно това разколебаване в играта му подсказва, че може би идва времето на някой \"млад лъв\" да вземе голямата титла в Австралия. Новак във втори кръг може да играе с Жо-Вилфрен Цонга или Мартин Клижан - двама души, които са го побеждавали.Федерер влиза като фаворит №2 в турнира и ще търси триумф в трета поредна година. Проблемът е, че настилката в Мелбърн е още по-бърза, а Роджър е още по-възрастен - вече на 37 години. Ако спести достатъчно сили в първите кръгове, както го направи преди 12 месеца, има реален шанс отново света да е в краката му. А и преследва титла №100!Рафа Надал идва в Мелбърн без нито един изигран официален мач през годината и това си е голям удар по амбициите му, както и да го погледнеш. Изпита болка преди надпреварата в Бризбейн и това го накара да се откаже, но бе уверен, че ще е в оптимално състояние за предстоящия турнир. Australian Open е може би най-взискателната надпревара заради мястото си в календара и условията, при които се играе. Точно за това издръжливостта и смелостта ще са ключовите качества, които да ти осигурят титлата. Това важи особено за най-младите.Отказването на Хуан Мартин Дел Потро е тежък удар за него и многобройните му почитатели в Аржентина и по света. За сметка на това много се очаква от Александър Зверев, който е фаворит №1 да наруши хегемонията на тримата големи, които взеха последните осем трофея в Шлема.Към сметките слагаме още Кевин Андерсън, Марин Чилич, Доминик Тийм, Стан Вавринка и младоците Борна Чорич, Стефанос Циципас и Карен Хачанов. Последните двама ще ги гледаме и в София. Анди Мъри, колкото и да му се иска, няма нужната физическа подготовка да е конкурентен в турнира.При жените е ясно - изявен фаворит няма как да има. Букмейкърите спрягат Серина Уилямс като №1 в сметките, но на подобна прогноза не може да се разчита. Следват Елина Свитолина, Арина Сабаленка и Каролина Плишкова, които преследват първата си титла в Шлема. Световната №1 Симона Халеп ще участва без треньора си и със съмнения за здравословното си състояние, което я предаде в края на миналия сезон с болки в гърба. Същите притеснения има и Возняцки, актуалната шампионка. Не трябва да отписваме представителката на домакините Ашли Барти, която може да бие всяка с настоящата си форма.Надпреварата започва на 14 януари, а мачовете ще се излъчват по Евроспорт и Евроспорт 2. Финалите са на 26 и 27 януари.", "date": "2019.01.12", "title": " Издръжливост и смелост ще донесат титлата на Australian Open"}
{"url": "http://www.cross.bg/lydogoretz-iliev-evro-1593705.html", "text": "/КРОСС/ Лудогорец\" обяви привличането на националния вратар Пламен Илиев с трансфер от румънския \"Астра\" (Гюргево). Футболистът имаше предварителен договор с българския шампион и трябваше да премине на \"Лудогорец арена\" през лятото като свободен агент.В крайна сметка българският шампион реши да го купи шест месеца преди да изтече договорът му. Преговорите между двата клуба са приключили успешно в петък, обявиха от \"Лудогорец\".По информация на \"Дневник\" трансферната сума на вратаря е 150 хиляди евро.\"Илиев ще се присъедини към \"Лудогорец\" в неделя (13 януари) на лагера в турския курорт Белек. Вратарят ще дебютира за новия си тим в първите контроли на шампиона в Турция, които започват на 15 януари с мач срещу румънския \"Ботошани\", съобщиха седемкратните шампиони.Договорът на Илиев с \"Лудогорец\" е за две години и половина. Според медиите в Румъния 27-годишният вратар ще получава по 360 хиляди евро годишна заплата в тима от Разград.\"Лудогорец\" е третият българския клуб в кариерата на Илиев след \"Видима-Раковски\" и \"Левски\". При сините той се наложи като №1 и записа 119 мача в периода 2011 - 2015 г. След това вратарят премина в \"Ботошани\", а от 2017 г. е в \"Астра\".Илиев се познава добре с настоящия треньор на \"Лудогорец\" Антони Здравков, който му беше наставник в младежкия национален отбор. В последните години вратарят се наложи като №1 в мъжкия национален отбор на България и записа девет мача, откакто Петър Хубчев пое състава.Илиев е вторият нов играч в Разград през зимата, след като под наем от \"Рединг\" пристигна румънският национал Адриан Попа. Предварителен договор с \"Лудогорец\" има и халфът на \"Ботев\" (Пловдив) Серкан Юсеин. За него също се водят преговори да премине в тима още сега. ", "date": "2019.01.12", "title": "\"Лудогорец\" привлече вратаря Пламен Илиев за 150 хил. евро"}
{"url": "http://www.cross.bg/zhiletki-zhultite-protest-1593706.html", "text": "/КРОСС/ В Париж започна деветият протест на движението на \"жълтите жилетки\", съобщава телевизия Бе Еф Ем Те Ве. Шествието на протестиращите потегли от Берси.Още преди началото на протеста бяха задържани 24 души за носене на забранено оръжие и за участие в струпване на хора с цел прибягване до насилие.Петима души бяха арестувани на път за френския град Бурж, в който също е предвиден голям протест на \"жълтите жилетки\". Петимата са пътували с една и съща кола. Водачът на колата бил в нетрезво състояние, а в багажника били открити предмети, които можело да послужат като импровизирани оръжия в схватка със силите на реда.", "date": "2019.01.12", "title": "29 ареста във Франция в поредния ден на протести на „жълтите жилетки”"}
{"url": "http://www.cross.bg/grip-hertzegovina-bosna-1593707.html", "text": "/КРОСС/ Момиченце на възраст три и половина години е първата жертва на грипа в Босна и Херцеговина, съобщи агенция МИА, цитирана от БТА.Директорката на болницата в Зеница Селведина Сараич Спахич потвърди за вестник \"Дневни аваз\", че детето е починало от усложнения, предизвикани от грип.Тя била и с тежка мускулна дистрофия. Момичето живеело с майка си в село Ораховац край Зеница.В Босна и Херцеговина има увеличен брой болни от грип, но в държавата не е обявена епидемия. Причинителите на сезонния грип тази година са вирусите от тип А-H1N1 и H3N2.", "date": "2019.01.12", "title": "Момиченце почина от грип в Босна и Херцеговина"}
{"url": "http://www.cross.bg/vagona-dvete-liniya-1593713.html", "text": "/КРОСС/ 29 товарни вагона дерайлираха в Иркутска област. Движението на влаковете по Транссибирската линия е спряно по двете направления, съобщиха от регионалното звено на Министерството на извънредните ситуации, цитирани от РИА Новости.Няма пострадали хора при аварията.Аварията стана на 4969-ия м километър от Източно-Сибирския път, на участъка Делюр-Тирет в Заларинския район. Първоначалната информация бе за 17 дерайлирали вагона.В композицията са били 67 вагона.По предварителни данни е повреден и стълб от контактната мрежа и 300 м релси в двете направления.На мястото на произшествието е пристигнал ремонтен влак от станция Зима, още два са изпратени.Създадена е оперативна комисия за разследване на причините на произшествието. От Източно-Сибирското следствено управление по транспорта проверяват аварията.Движението по Транссибирската линия е прекратено в двете страни. Два влака са на изчакване - Улан Батор-Москва и Москва-Владивосток. ", "date": "2019.01.12", "title": "29 товарни вагона дерайлираха на най-дългата жп линия в света"}
{"url": "http://www.cross.bg/bili-vasilev-direktor-1593714.html", "text": "КРОСС/ Специализираната прокуратура внесе в съда по делото КТБ искане за задържане на петима доверени хора на Цветан Василев, сред които финансовият директор на \"Дунарит\" Никола Киров. Имената на останалите са Васил Шуманов, Венцислав Тодоров, Иван Стойков, Красимир Зарев. Петимата са с повдигнати обвинения за пране на пари, съобщава \"24 часа\". 2,5 млн. лв. от КТБ са били раздадени в книжни подаръчни торбички по разпореждане на Цветан Василев на петима негови приближени. Това стана ясно в спецсъда, където трима прокурори настояват финансовият директор на \"Дунарит\" Никола Киров, изпълнителният директор на \"Фина-Ц\" Иван Стойков и още 3-има да останат задържани за постоянно. Те са обвинени в пране на пари. Милионите били присвоени от КТБ чрез фиктивни кредити и след това раздадени като бонуси от черната каса на Цветан Василев, твърди прокуратурата. \"На 18 декември 2013 г. всеки един от обвинените собственоръчно е удостоверил, че е получил пари като коледни бонуси, изнесени от офис в сградата на бул. \"Цар Борис III\" 159\", каза прокурор Сийка Милева. Според нея петимата са знаели, или поне са предполагали, че парите, които са получили, са били присвоени от КТБ. Преди да получат парите Никола Киров изпратил писмо до Василев, с което го молел да разпореди на дясната му ръка тогава Бисер Лазов да преведе парите, каза прокурор Милева. Освен това обвиняемите били свързани с търговски дружества, които са получавали необезпечени кредити от КТБ за десетки милиони левове. Прокурор Ангел Кънев посочи, че 4-ма от обвинените често са пътували до Сърбия от 2013 г. насам. Като доказателство той се позова на справки от \"Гранична полиция\". Защитата на задържаните твърди, че това е репресия срещу петимата, тъй като те били и свидетели по делото на фалита на КТБ срещу Цветан Василев, което към момента е на етап четене на обвинителен акт в спецсъда. Предстои съдия Пламен Панайотов да реши дали да задържи обвинените за постоянно в ареста. ", "date": "2019.01.12", "title": "Финансовият директор на \"Дунарит\" задържан за пране на пари"}
{"url": "http://www.cross.bg/leva-petrol-kapitala-1593715.html", "text": "/КРОСС/ Акционерното дружество \"Петрол\" обяви свикването на Общо събрание на акционерите на 18 февруари 2019 година, става ясно от съобщение, публикувано на сайта му.На акционерите се предлага да намалят капитала от 109 249 612 лева на 27 312 403 лева. Така номинала на акциите на дружеството ще са с номинал 1 лев, вместо досегашните 4 лева.Намаляването на капитала се извършва с цел покриване на загуби, така че размерът на вписания капитал да бъде свален до размера на чистата стойност на имуществото на дружеството по чл. 247а, ал. 2 от ТЗ. По този начин ще бъде спазено законовото ограничение по чл. 252, ал. 1, т. 5 от ТЗ и \"Петрол\" АД ще продължи да функционира като действащо предприятие.Предложена е и кадрова промяна - адвокат Румен Александров Константинов се предлага за член на Надзорния съвет на \"Петрол\" АД.", "date": "2019.01.12", "title": "“Петрол” АД намалява капитала си четири пъти"}
{"url": "http://www.cross.bg/gabriel-postizheniya-mariya-1593716.html", "text": "/КРОСС/ Близо 50 ученици и студенти, демонстрирали таланти в науката и техниката, станаха носители на ежегодните стипендии, връчвани от Фондация “Еврика“.Сертификатите бяха връчени от българския еврокомисар Мария Габриел на тържествена церемония, която се проведе в столицата.За 29-ти пореден път фондация \"Еврика\" награждава ученици и студенти, определени чрез конкурс или станали първенци в международни средношколски олимпиади, обясни изпълнителният директор Боряна Кармонова:\"Еврика казваме за всички открити млади хора, които имат способности, които имат доказани изяви, постижения и това е своего рода да ги стимулираме\".Магистърът по управление на Ай Ти проекти Здравко Донев, студент в Нов български университет е носителят на стипендията за постижения в овладяването на компютърните науки на името Джон Атанасов.\"Представям доста добре университета в последните няколко години като състезател по програмиране. Участвам, както  в Румъния, така и в България, но сега съм избрал  реализацията у нас\", коментира той. Отличените младежи бяха приветствани от еврокомисаря Мария Габриел, която им пожела поредица от бъдещи постижения:\"Вие сте онези светли наследници на българските учени, благодарение, на които България е оставила отпечатък не само в историята на българската наука и научни изследвания в Европа, но и в Европа и в света. Пожелавам ви да носите това призвание с гордост\".", "date": "2019.01.12", "title": "Мария Габриел връчи стипендиите на Фондация “Еврика“"}
{"url": "http://www.cross.bg/novakov-vreme-neopredeleno-1593694.html", "text": "/КРОСС/ \"Отхвърлянето на пакета „Мобилност“ в транспортната комисия на Европейския парламент по-рано тази седмица е по-скоро положително, защото в противен случай щеше да има негативно решение за българските превозвачи\", каза пред БНР евродепутатът Андрей Новаков.„Той за пореден път бе отхвърлен. А това е силен аргумент той да бъде отложен за неопределено време напред…“, каза той в предаването „Събота 150“ на програма „Хоризонт“. И изрази надежда това неопределено време да е отвъд този мандат на Европарламента и на Еврокомисията, които изтичат по-късно тази година.„Тогава при различни съотношения на мнозинствата бихме могли да имаме по-добри шансове отколкото в момента. Сега е много трудно да бъде постигната каквото и да е споразумение“, каза Новаков.Пакет „Мобилност“, който бе отхвърлен в четвъртък се състои от три доклада, които са неразделни един от друг, поне подходът досега бе такъв, обясни евродепутатът. Бяха отхвърлени два от докладите. Единият -  за командироването на международните шофьори и този, който регулира почивките в кабините.„Единственият който успя да събере мнозинство и да мине бе за каботажа, който съдържаше вредните текстове за връщането на камиона“ в страната на произход на всеки 4 седмици, каза Новаков. Той посочи, че според тълкования с негови колети той не може да се разглежда самостоятелно от другите два, но добави ,че се чака становището на правната комисия.„Това е една от разпоредбите (за връщането на камиона), които ще падне в съда, защото е непропорционална“, прогнозира Новаков.Той нарече „доста тревожни“ други разпоредби – за това колко време може един шофьор да бъде командирован, за това може ли да ползва кабината или не, трябва ли да се прибира в страната на произход или не, които бяха отхвърлени за пореден път.„Чисто политически не виждам колегите с какви очи ще го поднасят, под какви ли не процедурни хватки до края на този мандат да бъде разгледан“, каза Новаков.", "date": "2019.01.12", "title": "Андрей Новаков: Пакет „Мобилност“ да бъде отложен за неопределено време"}
{"url": "http://www.cross.bg/svilenski-glosov-georgi-1593696.html", "text": "/КРОСС/ „В понеделник, от БСП, ще внесем искане до АПИ да бъде предоставен договорът между АПИ и „Автомагистрали“, както и и рамковите споразумения между избраните фирми и АПИ“, това заяви зам.- председателят ПГ на „БСП за България“ Георги Свиленски в предаването „Седмицата“ по Дарик радио.Той припомни думите на бившия директор на АПИ Светослав Глосов от 10 октомври 2018 г., когато Глосов заявява, че в края на 2018 г. ще се обяви обществена поръчка за магистрала „Хемус“.„На 28 декември 2018 г. обаче министърпредседателят казва, че ще се отпуснат един милиард и триста милиона на „Автомагистрали“, поясни Свиленски.„Затова ще поискаме да ни бъдат предоставени тези договори. Ние не сме против фирмите – ние сме против манипулации и липса на прозрачност при изразходване на тези средства. Тези пари не са на ГЕРБ или Борисов, всеки един български гражданин трябва да знае как се харчат. Против сме да не се спазва Законът за обществени поръчки, да няма критерии и да не се спазват правилата в държавата“, категоричен бе социалистът.", "date": "2019.01.12", "title": "Георги Свиленски: Ще внесем искане за предоставяне на договора между АПИ и „Автомагистрали“"}
{"url": "http://www.cross.bg/gerb-tzvetanov-vsichki-1593695.html", "text": "/КРОСС/ \"Когато през 2016 г. българите избраха Румен Радев, който нямаше политическо минало, за президент, те очакваха от него да търси широк политически диалог, да работи успешно с всички институции и да бъде обединител. Той обаче направи точно обратното. Последователността не е присъща черта на президента Радев, а единственото нещо, в което все пак можем да кажем, че е бил последователен – е да защитава интересите на една фирма\" това коментира пред журналисти в Пловдив председателят на ПГ на ГЕРБ и зам.-председател на партията Цветан Цветанов.Запитан дали очаква президентът да направи своя партия, той отбеляза, че амбицията е едно, но реалните възможности са друго. „Заемайки се с такъв сериозен политически проект, трябва първо да си отговориш на въпроса каква алтернатива можеш да предложиш. За мен не е алтернатива да разделяш нацията и да всяваш омраза“, сподели зам.-председателят на ГЕРБ.„Европейските избори ще покажат какво ще бъде бъдещето на Европа в следващите 5 години. Важно е да провокираме сред хората повече еврооптимизъм. 12 години след приемането ни в Съюза, европейската солидарност вече е достигнала до всеки дом“, изтъкна Цветанов. Той обясни, че за да покаже какво е донесла на България европейската солидарност, ГЕРБ организира граждански диалог „Европа в нашия дом“.Председателят на ПГ на ГЕРБ сподели увереността си, че ЕНП ще продължи да бъде водещата политическа сила в ЕС и добави, че ЕНП е направила своите изводи за управлението си до този момент и на базата на тях ще формира своята визия за бъдещето на Европа. „Така ние ще дадем отговор на националпопулизма, който провокира само омраза“, отбеляза той.Цветан Цветанов подчерта, че европейски избори ще бъдат много тежки, като всяко едно подценяване на опонентите, може да донесе в крайна сметка разочарование.„Оценката за кметовете на ГЕРБ хората ще дадат още на европейските избори. Иначе ПП ГЕРБ счита всички свои кметове за успешни. Пример е Георги Мараджиев, който само за няколко месеца след като стана кмет на Стамболийски – успя да зареди всички жители на общината с положителна енергия“, каза още той.", "date": "2019.01.12", "title": "Цветан Цветанов: Хората очакваха от Румен Радев да бъде обединител, а той направи точно обратното"}
{"url": "http://www.cross.bg/plovdiv-stena-berlinskata-1593697.html", "text": "/КРОСС/ Единствената пътуваща колекция с 30 произведения върху фрагменти от Берлинската стена е показана в града под тепетата, като част от програмата на Пловдив - Европейска столица на културата 2019. Изложбата \"Art Liberty\" е разположена по дължината на главната пешеходна улица \"Княз Александър I Батенберг\" от 12 януари 2019 г. и ще може да бъде разглеждана до 30 март.Мотото на уникалната изложба, с която ще се отбележи 30-та годишнина от падането на Берлинската стена, е \"Изкуство на свободата - от Берлинската стена до уличното изкуство\" и ще бъде официално открита по-късно днес от кмета на града Иван Тотев, председателя на Народното събрание Цвета Караянчева и посланика на Франция у нас Ерик Льобедел. Това каза в интервю за БТА заместник-директорът на фондация \"Пловдив 2019\" Виктор Янков.Изложбата е единствената и най-голяма пътуваща колекция от фрагменти от Берлинската стена и включва 30 бетонни къса. Те са собственост на френския колекционер и куратор Силвестър Верже, който е с дългогодишна практика както в класическото изкуство, така и с големи изложби в публичното пространство. Виктор Янков уточни, че за организаторите от Пловдив е било изключително предизвикателство да покажат изложбата не в галерия или музей, а на улицата, където може да бъде видяна от всеки, който минава през центъра на Пловдив.Изложбата е създадена специално по повод 30-годишнината от падането на Берлинската стена и представя предшественици на берлинското улично изкуство от 80-те години на 20-ти век и съвременни стрийт артисти. Според Янков, за Пловдив е чест да бъде първият град в Европа, в който тя се показва и в който за първи да се чества 30 години \"Европа без граници\". По думите му инициативата \"Европейска столица на културата\" е наклонила везните към Пловдив и е помогнала градът ни да се пребори с Берлин и Москва, които също ще покажат изложбата, но в един по-късен етап през годината.За откриването на изложбата в Пловдив ще дойдат и някои от художниците, които са рисували от западната страна на стената, в Западен Берлин, преди 1989 година. Те ще могат да разкажат на пловдивчани и гостите на града какво е било усещането да рисуваш върху един символ на несвободата. А днес, 30 години по-късно, именно Пловдив може да заяви силно европейско послание за заедност, част от мотото на проекта \"Пловдив - Европейска столица на културата 2019\". Именно най-младата членка на Европейски съюз, допълва Янков, може да отправи силно послание за тези изконни европейски ценности.Всеки един от тези бетонни късове, които са с различни размери, има своето послание. Това са ключови послания за свобода, за Европа, а някои от рисунките са с изключително чувство на хумор, разказва Виктор Янков. По думите му има и такива, които изобразяват ключови артисти и музиканти, които са живели в Берлин тогава и които са оставили траен отпечатък както в онова време, така и към днешна дата. Това са символи на протест, на свобода преди и през 1989 година. Върху тези късове са рисували и млади художници, стрийт артисти, които са родени след падането на Берлинската стена.Участието на художници от различни поколения е интересна комбинация, която ще даде възможност на публиката в Пловдив да припознае и да разбере малко повече за това колко струва падането на тази стена, в преносния смисъл на думата, и какво ни носи това днес, казва Янков. Произведенията говорят за свободата на словото, за свободата на изкуството и това, по думите му ще остави траен отпечатък в гражданите на Пловдив.  ", "date": "2019.01.12", "title": "Столица на културата: Пловдив е първият град в Европа, който показва рисунки върху Берлинската стена"}
{"url": "http://www.cross.bg/dyshi-zubolekari-naselenieto-1593691.html", "text": "/КРОСС/ За трета поредна година България е на второ място в Европейския съюз по брой зъболекари на глава от населението. Това сочат данните от анализ на Евростат за специализирания медицински персонал в ЕС за 2016 г.", "date": "2019.01.12", "title": "За трета поредна година България е на второ място в ЕС по зъболекари на глава от населението"}
{"url": "http://www.cross.bg/paralizata-na-rabotata-na-federalnite-institytzii--naii-golyamata-v-istoriyata-na-sasht-1593698.html", "text": "/КРОСС/ Парализата на американската федерална администрация официално стана най-продължителната в американската история. Тя вече продължава 22 дни, предадоха световните агенции.През уикенда не се очаква да има преговори за намиране на изход от ситуацията, отбелязва Асошиейтед прес. Така че парализата навлиза в четвъртата си седмица.Най-дългата парализа досега беше тази от 21 дни през 1995-1996 г. по времето на президента Бил Клинтън, допълва ДПА. В двата случая до парализа се стигна след спор относно разходите на правителството. Настоящата парализа е фокусирана около искането на Доналд Тръмп към Конгреса да одобри 5,7 милиарда долара финансиране за изграждането на стена по границата с Мексико.", "date": "2019.01.12", "title": "Парализата на работата на федералните институции - най-голямата в историята на САЩ"}
{"url": "http://www.cross.bg/dimitrov-naii-rano-purviya-1593699.html", "text": "/КРОСС/ Полуфиналистът от 2017 г. Григор Димитров ще започне деветото си поредно участие в Australian Open в ранните часове на 14 януари (понеделник). Toй ще се изправи срещу сърбина Янко Типсаревич в първия кръг на първия за годината турнир от Големия шлем.Мачът е втори на корт \"1573 арена\". Очаква се двамата да излязат на корта около 3.30-4.00 часа българско време. Програмата на корта стартира в 2.00 часа с двубой от женския турнир между французойките Каролин Гарсия и Джесика Понше.Димитров и Типсаревич ще се срещнат за шести път. 27-годишният българин има само една победа срещу 34-годишния сърбин. Тя дойде през 2013 г. в турнира от сериите \"Мастърс\" в Монте Карло - 7:6 (3), 6:1).Последната им среща беше на тревните кортове в \"Куинс\" през 2016 г., когато сърбинът спечели със 7:6 (6), 4:6, 6:3. Тенисистът от Белград има още един успех на трева - 6:3, 7:6 (2) в Ийстборн през 2011 г. По-късно същата година той печели с 6:4, 6:2 във Вашингтон, а през 2012 г. побеждава със 7:6 (3), 6:2 в двубой от мастърса в Маями.Въпреки негативната статистика Димитров ще излезе като абсолютен фаворит. Заради контузии Типсаревич няма официален мач от близо година и половина. За последно той участва в US Open през 2017 г., когато отпадна във втори кръг. Бившият №8 ще играе в Мелбърн със защитен ранкинг.Ако победи Типсаревич, във втори кръг Димитров ще срещне победителя от мача между Пабло Куевас (Уругвай) и Душан Лайович (Сърбия).\"Доволен съм от представянето си в Бризбън. Не бях играл мачове от няколко месеца, така че това ми помогна. Щастлив съм, защото имах възможност да пробвам някои нови неща. Физически и психически се чувствах на добро ниво. Усещам, че в последните месеци научих много за себе си. Разбрах кои са нещата, които мога да подобря още - както на корта, така и извън него\", каза Димитров преди турнира.В първия ден на корта ще излязат и носителят на общо 37 титли от Големия шлем Роджър Федерер и Рафаел Надал, както и няколко от главните претендентки за трофея при дамите.Надал, който е шампион в турнира от 2009 г. ще се изправи срещу австралиеца Джеймс Дъкуърт във втория мач на централния корт \"Род Лейвър\". Преди това ще се изиграе двубоят между петкратната шампионка в Големия шлем Мария Шарапова и британската квалификантка Хариет Дарт.Третият мач на \"Род Лейвър\" ще противопостави световната №2 Анжелик Кербер и Полона Херцог. В 10.00 часа шампионката от 2018 г. Каролин Вознячки ще започне защитата на титлата с двубой срещу белгийката Алисън ван Ойтванк.Федерер ще закрие програмата на \"Род Лейвър\" за първия ден с двубой срещу Денис Истомин. Преди две години тенисистът от Узбекистан шокира защитаващи титлата си Новак Джокович във втория кръг на Australian Open.Мария Шарапова - Хариет Дарт (от 2.00 ч.)Рафаел Надал - Джеймс ДъкуъртАнжелик Кербер - Полона ХерцогКаролин Вознячки - Алисън ван Ойтванк (най-рано в 10.00 ч.)Роджър Федерер - Денис ИстоминЮлия Гьоргес - Даниел Колинс (от 2.00 ч.)Слоун Стивънс - Тейлър ТаунзъндАлекс де Минор - Педро Соуса (най-рано в 6.00 ч.)Ашли Барти - Луксика Кумкум (най-рано в 10.00 ч.)Марин Чилич - Бърнард ТомичКевин Андерсън - Адриан Манарино (в 2.00 ч.)Йелена Остапенко - Мария СакариКайл Едмънд - Томаш БердихАнди Мъри - Роберто Баутиста Агут (най-рано в 9.00 ч.)Петра Квитова - Магдалена Рибарикова (най-рано в 10.00 ч.)Каролин Гарсия - Джесика Понше (в 2.00 ч.)Григор Димитров - Янко ТипсаревичКики Бертенс - Алисън РискМатю Ебдън - Ян-Ленард Щруф (най-рано в 8.00 ч.) ", "date": "2019.01.12", "title": "Григор Димитров започва Australian Open рано сутринта в понеделник"}
{"url": "http://www.cross.bg/tzvetanov-gerb-mestnite-1593700.html", "text": "/КРОСС/ \"Победа за ГЕРБ на Европейските избори ще ни даде спокойствие за провеждането на местните, защото в момента БСП търпи само негативи, които пряко са насочени и към техния лидер Корнелия Нинова. Евроизборите ще ни покажат какъв резултат можем да очакваме на местните избори, а един успех би мотивирал още повече членовете на партията\" това заяви председателят на ПГ на ГЕРБ и зам.-председател на партията Цветан Цветанов по време на среща с актива на ГЕРБ-Пловдив област.Събитието се проведе в Пловдив, като на него присъстваха и народните представители от ГЕРБ-Пловдив област, областният координатор Георги Мараджиев, общинските ръководители, кметовете на общини, общинските съветници и кметове на кметства.„За местните избори е необходима пълна мобилизация, защото трябва убедителна победа. Затова е важно правилно да подберем кандидатите си – те трябва да носят положителен заряд. Кметовете и общинските съветници трябва да са близо до хората, да чуват проблемите и да ги решават“, подчерта Цветан Цветанов.Той призова присъстващите членове на ГЕРБ да продължат да са сред хората и да говорят за реализираното от правителството до момента. „Когато сме близо до хората, когато говорим с тях - можем да променим и различното мнение и да преодолеем всяка една ситуация, защото БСП нямат ресурс, а от действията им струи само омраза и негативизъм“, категоричен бе Цветанов.По думите му за тази цел трябва да се търсят и привличат в редиците на ГЕРБ младите хора, върнали се и реализирали се в България, които да покажат, че тя е едно добро място за живот и реализация.„В момента ГЕРБ управлява 130 общини, в които живеят 5 милиона души. Ако си свършим добре работата, можем да спечелим поне още 30 общини на местните избори“, уточни Цветанов.Председателят на ПГ на ГЕРБ информира, че скоро стартира серия от граждански диалози в цялата страна под мотото „Европа в нашия дом“. Цветанов каза още, че по време на тези диалози ще се разяснява какво е донесла на България европейската солидарност в сферите на образованието, регионалното развитие и др. „В диалозите ще се включат специалисти и министри, които ще обяснят свършеното, но и ще чуят какво мислят хората. Ще покажем и какво са направили кметовете и местната власт, как са усвоени и реализирани европейските средства и как те са променили нашия живот“, допълни Цветанов. По думите му с тези диалози се цели отваряне на партията към периферията, за да могат повече хора да се убедят колко работа е свършена и да не допускат да бъдат подвеждани от фалшиви новини.Според председателя на ПГ на ГЕРБ не трябва да се пропуска нито една добра възможност да се показват добрите политики, но в същото време не трябва и да се подценяват ситуациите, които носят негативен заряд.В заключение Цветанов заяви, че днес е един изключителен ден, в който погледите са насочени към европейската столица на културата – Пловдив. По думите му това е едно събитие, което ще остави своя отпечатък в историята и ще даде заряд за предстоящите европейски избори", "date": "2019.01.12", "title": "Цветан Цветанов: Европейските избори ще ни покажат какъв резултат може да очакваме на местните"}
{"url": "http://www.cross.bg/makedoniya-pravitelstvoto-tzipras-1593701.html", "text": "/КРОСС/ От днес Гърция вече граничи с Република Северна Македония, като след премиера Алексис Ципрас голяма част от министрите направиха изявления след снощното приемане на конституционните поправки от парламента в Скопие, като дори използват Република Северна Македония.", "date": "2019.01.12", "title": "Атина: Вече граничим с Република Северна Македония"}
{"url": "http://www.cross.bg/predlozheniyata-bulgariya-proekta-1593702.html", "text": "/КРОСС/ След 3-часово обсъждане на предложенията, които постъпиха от цялата страна по различните секторни политики, Националният съвет на БСП прие с пълно единодушие проекта \"Визия за България\".За пръв път той беше представен на 21.07.2018 г. на форум на БСП в НДК. Оттогава се проведоха 571 срещи с браншови и синдикални организации, членове и симпатизанти на БСП, граждани и експерти в цялата страна.Техните предложения - общо 924, бяха обобщени и включени в проекта.Най-много са предложенията в сферата на социалната политика (130), образованието и науката (130), регионалното развитие (107), земеделието (105) и здравеопазването (92).Десетки са и предложенията за икономиката, данъчната политика, националната сигурност и туризма.Окончателно проектът за различна Визия за България ще бъде приет на Конгреса на БСП, който ще се проведе на 26 януари 2019 г. в НДК.", "date": "2019.01.12", "title": "Националният съвет на БСП прие проекта \"Визия за България\""}
{"url": "http://www.cross.bg/borisov-transport-evropeiiski-1593682.html", "text": "/КРОСС/ Министър-председателят Бойко Борисов изпрати писма до премиерите на Румъния, Полша, Литва, Унгария и Испания, като им благодари за подкрепата и сътрудничеството по време на преговорния процес по пакета \"Мобилност I\". Българският премиер отправя специални благодарности към колегите си Виорика Дънчила, Матеуш Моравецки, Саулюс Сквернелис, Виктор Орбан и Педро Санчес за постигнатите обнадеждаващи резултати от гласуването на 10 януари, по време на което два от трите доклада по пакета бяха отхвърлени в Комисията по транспорт и туризъм в Европейския парламент.Своите искрени благодарности министър-председателят Борисов отправя и към работещите в автомобилния транспорт и шофьорите на товарни автомобили от Румъния, Полша и Литва, които подкрепиха българските превозвачи по време на протестите в Брюксел.В писмата си до петимата европейски лидери министър-председателят Борисов изразява своето съжаление, че първоначалните цели на Пакет \"Мобилност\" са потънали в хода на дискусиите и национални интереси са надделели над общия европейски подход. Според българския премиер подобни правила не отговарят на социалния дневен ред на Европейския съюз, имат негативно въздействие върху целите по отношение на околната среда и ще oщетят европейската икономика като цяло.Борисов изтъква, че европейският превозвачески бизнес, синдикати и всички икономически сектори, които зависят от ефективността на услугите в автомобилния транспорт, наскоро са изразили сходни опасения, подчертавайки, че в края на европейския цикъл ще бъде трудно да се постигне балансирано решение по пакета.По думите на българския премиер, в момента дебатите относно пакет \"Мобилност I\" са на кръстопът и все още има шанс да се избегне фрагментацията на единния европейски пазар и да се затвърди разбирането, че \"Европа на две скорости\" не е решение. \"Въпросите на автомобилния транспорт са прекалено важни за европейската икономика, за да бъдат решавани по спешност\", пише още министър-председателят, като допълва, че следващият Европейски парламент и Комисия трябва да поемат тази отговорност.Борисов изтъква, че разчита на своите колеги и на транспортните министри да изразяват високо и на всички нива опасенията си относно правилното функциониране на единния пазар за автомобилен транспорт. От своя страна, след като в петък проведе телефонен разговор с председателя на Европейския парламент Антонио Таяни, българският министър-председател изпраща министърът на транспорта, информационните технологии и съобщенията Росен Желязков в Брюксел, където в понеделник той ще се срещне с Таяни и ще представи всички аргументи на страната ни по темата.Уверен съм, че съвместните ни усилия ще продължат в рамките на всички европейски институции, за да постигнем по-добри решения за сектора, пише в заключение министър-председателят Бойко Борисов. По думите му е важно да се предотврати приемането на протекционистки мерки по отношение на автомобилния транспорт в Европа.", "date": "2019.01.12", "title": "Борисов благодари на петима европейски премиери за пакета \"Мобилност I\""}
{"url": "http://www.cross.bg/katastrofata-kompaniya-ytochni-1593721.html", "text": "/КРОСС/ Камион на минна компания се блъсна в микробус в Северна Швеция. Според шведските медии в катастрофата са загинали шестима души, а един човек е ранен, предаде Асошиейтед прес.Шведската минна компания Каунис айън (Kaunis Iron) съобщи, че един от камионите й се е блъснал челно с друго превозно средство в община Кируна близо до границата с Финландия в 02:00 ч. местно време тази нощ.Компанията уточни, че шофьорът на камиона не е пострадал. Шведското издание \"Афтонбладет\" пише, че шестима от седемте пътници в микробуса, превозващ чужденци, са загинали. Един човек е закаран в болница с хеликоптер. Шведската полиция потвърди катастрофата, но не даде повече подробности. Норвежката национална информационна агенция уточни, че жертвите не са от съседните на Швеция страни.", "date": "2019.01.12", "title": "Тежка катастрофа между камион и микробус в Швеция, 6 души загинаха"}
{"url": "http://www.cross.bg/kycheta-robotiziranite-robotite-1593718.html", "text": "/КРОСС/ Все по-често се говори за бъдеще, в което пратките ще бъдат доставяни основно от дронове. Компания \"Континентал\" обаче има друга идея - доставките да се извършват не по въздух, а по земя от симпатични роботизирани кучета, съобщава сайтът Ред ферит.През по-голямата част от пътя возило без водач, наречено (CUbE - Continental Urban Mobility Experience), ще пренася роботите и техните стоки. Веднъж пристигнали на посочения адрес, превозното средство ще оставя роботизираните кучета да изпълнят доставката. След като я осъществят, роботите ще се връщат във возилото и ще се отправят към следващата дестинация. На този етап това е само концепция. От компанията не посочват кога ще влязат в действие роботизираните доставчици на най-разнообразни стоки - от храна до дрехи. Идеята е кучетата роботи да се впишат в по-интелигентните градове на бъдещето като ефективен и безопасен начин за осъществяване на доставки.", "date": "2019.01.12", "title": "Роботизирани кучета могат да заменят дроновете като доставчици"}
{"url": "http://www.cross.bg/spektur-r-kosmicheski-rysiya-1593719.html", "text": "/КРОСС/ Единственият космически радиотелескоп на Русия \"Спектър-Р\" е спрял да отговаря на команди от Зеляната, обявиха властите в страната, предаде Би Би Си.Директорът на Астрономическия космически център Николай Кардашев заяви, че някои от комуникационните системи на сателита са спряли работа.Телескопът е бил в изправност много повече от очакваните пет години, допълва руската космическа агенция \"Роскосмос\".Специалистите многократно са се опитали и не са успели да поправят изгубената връзка, допълва Кардашев.По думите на Юри Ковалев, началник на проучванията в проекта \"Спектър-Р\", връзката е била загубена сутринта на 11 януари, но според него \"надежда все още има\".\"Спектър-Р\" бе пуснат в космоса през 2011 г.. Вече е планирано пускането на нов руско-германски сателит на име \"Спектър-РГ\" тази година.", "date": "2019.01.12", "title": "Русия загуби връзка с единствения си космически радиотелескоп \"Спектър-Р\""}
{"url": "http://www.cross.bg/ykrainski-aresta-rysiya-1593685.html", "text": "/КРОСС/ Срокът на предварителното следствие по случая със задържаните от Русия украински моряци е удължен до 25 май, съобщи агенция ТАСС. Те са обвинени в незаконно преминаване на държавната граница. Следствието настоява и да се удължи срокът на ареста с 3 месеца.  Общо 24-ма украински граждани бяха задържани след като руските сили завзеха корабите им в Керченския проток на 25 ноември миналата година. ", "date": "2019.01.12", "title": "Задържаните в Русия украински моряци остават в ареста до 25 май"}
{"url": "http://www.cross.bg/ykraiina-bezpilotni-samoleti-1593720.html", "text": "/КРОСС/ Турция и Украйна са подписали споразумение за доставката на Украйна на безпилотни самолети турско производство. Споразумението предвижда доставка на 12 броя турски безпилотни самолети от типа Байрактар ТВ12, предава БТА.Новината бе огласена от президента на Украйна Петро Порошенко, който написа следното във Фейсбук:\"С турския президент Реджеп Тайип Ердоган подписахме споразумение за доставката на 12 броя турски безпилотни самолети за Украйна. Турските безпилотни летателни машини се отличават с високи технологични качества и освен това позволяват да бъдат съоръжавани с модерни свръхчувствителни ракети, предназначени за поразяване на цели в морето.\"Договорът е бил сключен между държавната агенция на Украйна Укрспецпроект и турската фирма Байкар макина.Порошенко посочва още, че ще продължи съоръжаването на украинската армия с нова военна техника според стандартите на НАТО. Договорът с Турция за доставката на безпилотните самолети е част от военно-техническото сътрудничество между Украйна и Турция.Информацията за доставката на турски безпилотни самолети на Украйна е била отразена широко и в руските медии, информират турските източници. ", "date": "2019.01.12", "title": "Порошенко: Турция ще ни достави 12 безпилотни самолета  "}
{"url": "http://www.cross.bg/nito-feiisbyk-ministerstvo-1593724.html", "text": "/КРОСС/ Македония от почти 24 часа е с ново име – Република Северна Македония. Европа и водещи лидери вече направиха своите експресни коментари. Същевременно справка на БГНЕС показва, че до момента нито един от официалните сайтове в България - тези на Външно министерство, на правителството, и на президентството няма и дума за това, че страната ни има съсед с ново име. Дори в така употребявания Фейсбук профил на премиера в социалната мрежа ще видим, че последният пост е от 8 януари. Много често Фейсбук е бърза трибуна и за президента. В случая обаче за събитието на десетилетието в региона няма и дума нито от Румен Радев, нито в този на Екатерина Захариева. Външно министерство е отделило последно внимание на лекция на заместник-министъра Георг Георгиев пред студенти от УНСС. Страницата на Министерски съвет последно е актуализирана днес с информация за благодарност на Борисов към петима министри за подкрепата в преговорите по плана за „Мобилност I“. Нито ред и на официалната страница на президентството, където водещите новини са от 6 и 10 януари. Остава надеждата, че държавните ни институции ще поместят своята позиция поне в началото на новата седмица предаде БГНЕС. ", "date": "2019.01.12", "title": "Пълно мълчание в държавата за новото име на Македония"}
{"url": "http://www.cross.bg/vmesto-purvonachalno-tazi-1593723.html", "text": "/КРОСС/ С анекс от края на септември агенция \"Пътна инфраструктура\" е пренаписала договора за разработването на системата за електронната винетка и тол-системата, пише \"Капитал\" в броя си от тази седмица.С анекса част от първоначално предвидените дейности отпадат, други са изменени, променят се и сроковете на изпълнение като някои от тях се удължават. Единствено непроменена е цената - 150 млн. лв., но начинът на плащане е коригиран в полза на изпълнителя - 50% през май тази година вместо 100% изцяло след като системата заработи, се вижда от документа.Сключеният анекс предвижда промяна в 18 от дейностите като някои от основните - с голяма финансова тежест, отпадат. Между тях е отказът на държавата от преоборудването на 125 рамки за контрол в населени места, прокарването на 200 км оптични кабели до десетте най-натоварени гранични пункта, 7 вместо 30 офиса за плащане на граничните пунктове.Според оценки на експерти, до които изданието се е допитало, компанията - изпълнител по този начин е спестила около 20 млн. лв. като се е ангажирала с нови, значително по-евтини дейности (промяна на местоположение на рамките за контрол, монтиране на кутии с оборудване на различна от първоначално уговорената височина и др.)", "date": "2019.01.12", "title": "С анекс държавата се е отказала от част от поръчката за тол-системата"}
{"url": "http://www.cross.bg/protiv-istanbylskata-konventziya-1593692.html", "text": "/КРОСС/ Бъдещите евродепутати на БСП ще отстояват позиции против Истанбулската конвенция и Пакта за миграцията на ООН. Това е записано в последния момент в платформата на партията за евроизборите, която червеният пленум трябва да приеме днес.В първоначалния проект, обсъден от предизборния щаб в понеделник, БСП се обявяваше против Пакта на ООН, но за Истанбулската конвенция нямаше нито дума. Това бе разтълкувано от социалисти като знак, че президентът на ПЕС Сергей Станишев със сигурност влиза в евролистата, защото именно конвенцията стана причина за тежкия разрив между него и соцлидерката Корнелия Нинова.След заседанието на Изпълнителното бюро късно в четвъртък обаче в платформата е вкаран изцяло нов раздел, с който се описват задълженията на бъдещите червени евродепутати да отстояват както общите политики на левицата, така и националните приоритети, сред които са посочени именно Истанбулската конвенция и Пакта на ООН.В дописания нов раздел е записано: „В резултат на Европейските избори БСП ще изпрати в ЕП своите представители, които заедно със социалистите, социалдемократите и другите представители на левицата от европейските държави ще отстояват общите, но също така и националните приоритети:за равенството като универсална ценност на левицата, равенство на гражданите, равнопоставеност на държавите членки при реализацията на общите европейски политики;против приемането на пакета „Макрон“, предвиждащ регламенти в областите на трудовия пазар, финансите, инвестициите и търговията, които фаворизират едни държави-членки за сметка на други;за приемане без допълнителни условия в Шенгенското пространство, против продължаващото прилагане на Механизма за сътрудничество и оценка, израз на политиката на „двойните стандарти“;за равноправно участие в общата енергийна политика на ЕС чрез изграждане на нови собствени ядрени мощности и развитие на транзитната газопреносна мрежа на територията на България;против Истанбулската конвенция, чиито текстове, противоречат на Българската конституция според Решение на КС;за обща миграционна политика, съобразена с интересите и изискванията на държавите членки, а не въпреки тях, против Пакта на ООН за бежанците;за продължаващата интеграция в ЕС на Западните Балкани, при решаване в рамките на преговорния процес на въпросите от значим национален интерес, а именно, за българското историческо и културно наследство на територията на държавите кандидатки, както и правата на българските малцинствени общности;подкрепяме създаването на европейска прокуратура и призоваваме всички страни-членки да се включат в инициативата;подкрепяме последователно отмяната на санкциите, наложени от ЕС на Руската федерация.“Очаква се вкарването на двете изисквания за Истанбулската конвенция и Пакта на ООН, насочени пряко срещу Станишев, да бъде основна тема на дебатите и днес, и на червения конгрес на 26 януари в зала 3 на НДК, който трябва окончателно да приеме платформата.От „Позитано“ 20 разкриват, че Нинова не иска президента на ПЕС в евролистата, но номинациите ще се правят от структурите по места и ще започнат след конгреса.Окончателната дума кой ще влезе в евролистата обаче ще има Националният съвет.Пленумът днес ще изслуша и отчета на Станишев за работата на червените евродепутати, ще одобри и проекта на БСП за „Визия за България“.На конгреса ще бъдат сформирани комисии и за визията, и за европлатформата. Начело на тази за визията застава лично Корнелия Нинова, а за платформата ще отговаря Валери Жаблянов", "date": "2019.01.12", "title": "Истанбулската конвенция вкарана в платформата на БСП за евровота в последния момент"}
{"url": "http://www.cross.bg/reshenie-bylgargeomin-izpulnitel-1593693.html", "text": "/КРОСС/ \"Не получихме правосъдие в България\", заяви за Дарик представителят на либийската компания собственик на арестувания в пристанище Бургас преди около година моторен танкер Махамед Ил Ахраш.Пристанище Бургас и морската администрация там се контролира от подземния свят, изтъкна той. Как изглежда истината според либийската страна, разказа Мохамед Ил Ахраш, ръководител на отдел „Застраховане и искове“ в „Либиан Навигейтор ЛТД“, държавната либийска компания собственик на задържания в Бургас танкер.Случаят е съвсем ясен, но за съжаление ние не получихме справедливост в България. От първия ден в продължение на повече от година всички в България знаят, че тази предполагаема морска ипотека върху танкера е придобита по незаконен начин, с фалшиви документи. Имаме показание от 24 ноември от нотариуса, чийто подпис и печат е използван. Тя казва, че не е изготвила ипотеката, че подписът и печатът са изфабрикувани. Разполагаме с истинската книга на нотариуса, имаме съдебно решение. Всичко е в наша полза, но, както знаете, плавателният съд не напусна териториалните води на България. Независимо от факта, че имаше съдебно решение в наша полза на 29 януари 2018 година от Върховния касационен съд. Според него „Булгаргеомин“ не се явява правосубектна, няма право да предявява съдебен иск и затова танкерът е свободен да отплава. Моля, забележете, че решението на Върховния съд в София е окончателно и не подлежи на обжалаване. Какво се случи? „Морска администрация“ в сериозно нарушение на местните регулации и международната Конвенция за арест на кораби арестува танкера, въпреки че нямаше никакво право да се подчини на частния съдия изпълнител, за да го направи.Интересувате ли се и действително ли искате да знаете истината? Защото ние не получихме нищо друго от българските власти, освен лъжи и конспирации. Това е истината. Не ме разбирайте погрешно. Знам, че в България има много почтени хора. Истината е обаче, че след опита ни в продължение на повече от година, след това, което видяхме - не само аз - един либиец, а адвокатите ни от Великобритания, от Гърция, сме на едно мнение - това е нещо като художествена литерaтура, като филм – пристанище Бургас е доминирано от подземния свят, хора, които очевидно контролират пристанището, морската администрация.Ще ви дам един пример. Те се сдобиха с изпълнителна заповед на базата на същите фалшиви документи, докато чакахме за решението на съда. Когато получихме решението на съда, те дойдоха с тези документи и казаха имаме изпълнителна заповед. Ние обжалвахме това пред съда и на 6 февруари получихме решение номер 914 от окръжния съд. Какво казва съдебното решение? Казва, че изпълнителна заповед и действията по прилагането й от частния съдия изпълнител е спряно.Но какво се случи? Два дена по-късно, независимо от факта, че съдът спря изпълнителната заповед, съдия изпълнителят, очевидно заради съучастничество с тези хора, а няма друга причина да не се придържа към решението на съда, продължи с процедурата по оценяване на плавателния съд. След това продължи с призовка за публична продан, за да продаде танкера, въпреки че изпълнителната заповед е спряна официално със съдебно решение. След това ние заведохме няколко дела, обжалвахме няколко пъти. В крайна сметка получихме решение от Окръжния съд в Бургас, че всяко действие на съдията изпълнител се отменя. Това е последното решение от декември.Г-жо, на какви доказателства се позовавате? Защото ние разполагаме със съдебно решение, което спира всякакви действия и постановява, че това е незаконно. Имаме доказателства. Отправили сме жалба до прокуратурата. Заради това сега частният съдия изпълнител е разследван. Защото за да смени името и собствеността на плавателния съд, той издаде официално постановление, предоставящо танкера на опонента ни на базата на публичната продан и посочването на Булгаргеомин за избран купувач на 11 април. А това е отменено. И не само това. Съдията изпълнител е използвал фалшив номер в постановлението. Съдът каза - ние никога не сме издавали това. В резултат съдията изпълнител е отнесен към дисциплинарната комисия, за да бъде разследван. Така че на какви документи се позовавате?Ще предприемем различни международни стъпки, които не можем да оповестим. Предприемаме различни действия срещу българската държава, срещу „Морска администрация“. Срещу всички, участващи в тази измама и нарушение. Освен това, в момента ние сме законният собственик. Основанията за задържането на танкера са, че „Морската администрация“ на базата на указанията, получени от частния съдия изпълнител, издаде заповед за задържане на 31 януари, за да предотврати отплаването му и да не изпълни съдбното решение на Върховния административен съд от 2 януари с решение номер 1. Това решение отменя единствената пречка танкерът да отплава. Технически той е свободен да отплава в съответствие с българските и с международните регулации.Въпреки това „Морска администрация“ по много странен и подозрителен начин нареди танкерът да бъде задържан. Решението на Върховния административен съд е публикувано, официално преведено и изпратено до различни институции – Международната морска организация и т.н. Така че плавателният съд е отвлечен. Това е пиратство. Имаме и друго доказателство. Тези хора на базата на фалшиви документи, получени от Гърция, на базата на фалшиво и незаконно постановление за присъждане на кораба, направени с съдействието на частния съдия изпълнител, успяха незаконно да променят правото на собственост върху плавателния съд.На това основание са кандидатствали в Панама за временен Международен сертификат за регистрация. Такъв временен сертификат е много лесно да се получи. Той не доказва нищо, тъй като не е постоянна регистрация. За да се направи постоянна регистрация, трябва да се заличи предишната регистрация. Това никога няма да се случи и не се е случило. В резултат ние сме законният собственик. Наред с това, с официално писмо от Панама посочиха, че освен искането от либийските морски власти да се отмени това, тъй като танкерът очевидно все още е регистриран в Либия, посочиха че по време обработката и преразглеждането на документите на Булгаргеомин, са открили, че документите, използвани за регистрация са фалишиви. В резултат в момента там тече процедура за отмяна на временния сертификат.Застрахователната стойност на плавателния съд е 33 милиона долара плюс 8 милиона, така че общо около 40 милиона долара.Надвишават 10 милиона долара.Нямаме информация за това. Работим от различна страни. Аз мога да говоря само от името на законния собственик „Либиан навигейтър“.Да, има официално писмо, разпространено до различни пристанища в Либия, за да се задържи и арестува всеки български плавателен съд. Не можете да обвините либийските власи, които знаят, че повече от година имаме съдебно решение, имаме доказателства, имаме изявление от г-жа Андреадаки, нотариусът в Гърция, имаме всякакви документи и доказателства, а танкерът не е освободен. В момента той е само на метри от пристанище „Бургас“ и имаме съдебно решение, което отменя заповедта за арест от 31 януари 2018-та, а българските власти не правят нищо.Няма спор и няма компания, тъй като решението на Върховния административен съд казва, че Булгаргеомин не е правонаследник на предишната компания Булгаргеомин, няма право на съдебни действия. И ако трябва да отидем по-нататък, ако искате да знате още подробности - този Булгаргеомин не е Булгаргеомин, който е работил в Либия, а Булгаргеомин, която работеше в Либия през 80-те и 90-те година обяви фалит, заведе дело в либийски съд и получи решение да й бъдат платени 1 240 000 либийски динара. Либийската държава и министерството на финансите търсеха тогавашната Булгаргеомин да дойде и да си събере парите. Но Булгаргеомин не отговори на писмото, което беше изпратено и причината е проста – тя има неплатени данъци и заплати и те са сума, надвишаваща сумата, която трябва да получи според съдeбното решение.", "date": "2019.01.12", "title": " Собствениците на либийския танкер: Пристанище Бургас се контролира от подземния свят"}
{"url": "http://www.cross.bg/bulgariya-dombrovskis-standart-1593684.html", "text": "/КРОСС/ \"Българската икономика има структурни проблеми, а ниският жизнен стандарт и бедността са основните проблеми пред България, която иначе върви уверено по пътя към въвеждане на еврото\", заяви в интервю за БНР зам.-председателят на Европейската комисия Валдис Домбровскис.В интервю за предаването \"Събота 150\" на програма \"Хоризонт\" по-рано тази седмица той обяви, че страната ни може да въведе еврото най-рано през 2022 г. За да стане това, България трябва да продължи да води \"разумна\" фискална и макроикономическа политика, въпреки че европейската икономика рано или късно ще изпадне в рецесия.Валдис Домбровскис припомни, че през лятото България ще получи отговор дали може да се присъедини към обменно-валутния механизъм ERM II. Но очакваното \"да\" или \"не\" ще бъде дадено от следващия състав на Европейската комисия.В края на месеца се очаква Домбровскис да пристигне в София и да отговаря на въпроси в рамките на т.нар. граждански диалог, а по-рано през седмицата в Рига той потвърди твърдата убеденост на евроинституциите да реформират еврозоната, която е готова да посреща нови страни - членки.В отговор на въпрос \"Кои са основните предизвикателства пред България?\", Домбровскис заяви: \"Всички европейски държави са изправени пред предизвикателства. В случая с България най-големият проблем е повишаването на жизнения стандарт и намаляването на диспропорцията между бедни и богати. България е една от страните в Европейския съюз с най-широко разтворена ножица между доходите на бедните и богатите. Може би това е сред най-важните предизвикателства, които ние посочваме в специфичните за всяка страна препоръки. Когато говорим за присъединяване към еврозоната, трябва да си отговорим на въпроса дали то ще спомогне за намаляването на неравенството в доходите и за общото подобряване на жизнения стандарт в България. Ние твърдо вярваме, че въвеждането на еврото в страната ще подобри икономическото развитие. Българският лев вече е фиксиран към единната европейска валута, но вие не може да черпите от позитивите от нея. Веднъж въвели еврото, вие ще започнете да се ползвате от по-ниски лихви, няма да търпите загуби заради обменния курс и ще има по-голяма прозрачност при образуването на цените. Всичко това ще доведе и до крайната цел - по-добро икономическо развитие и по-висок жизнен стандарт.\"Запитан ще се справи ли Европейската комисия с Брекзит, Домбровскис отговори: \"Не очакваме огромен негативен ефект върху европейската икономика. Прогнозите ни са, че тя ще продължи да расте с около 2 % годишно. По-голям ще е проблемът за Великобритания, чиято икономика расте много бавно, тъй като рисковете от Брекзит вече се материализират в нея. Очевидно е, че излизане на Великобритания без сделка от Европейския съюз ще бъде много по-лошо от подписването на споразумение. Така или иначе ние вече работим по план, с който да реагираме, ако се разделим без сделка. Готови сме да реагираме, но се надявам да не се наложи да го правим.\" ", "date": "2019.01.12", "title": " Валдис Домбровскис: Най-големите проблеми на България са ниският жизнен стандарт и бедността"}
{"url": "http://www.cross.bg/shokolad-napitka-goreshtiyat-1593688.html", "text": "/КРОСС/ Най-добре е горещият шоколад да се консумира натурален и без захар.Да обгърнеш с длани чаша топла напитка след разточителна зимна разходка е истинска благословия. Изтегнат на дивана с разтоварваща музика или любим филм за фон. През студения сезон топлите напитки са извънредно популярни, като най-предпочитан е горещият шоколад. Дали в планинската хижа, на коледния базар или у дома – шоколад се пие навсякъде. Освен че е вкусен, той има множество положителни ефекти върху тялото. Ето някои от тях:В миналото горещият шоколад се е използвал като лекарство за душевни и физически страдания. Неговите ценни фитонутриенти (антиоксиданти) са особено важни за организма. Според изследванията съдържанието им в горещия шоколад е дори по-високо, отколкото в зеления чай и виното.Освен това топлият шоколад се отразява благоприятно на човешкия мозък. Флавоноидите в какаото увеличават притока на кислород и снабдяването на мозъка с кръв. За по-добра памет се препоръчват две чаши какао дневно. Много е важно да не се добавя захар (или съвсем малко), за да се консумира във възможно най-натурален вид. дСмята се, че горещият шоколад повдига духа. Благотворната напитка помага за преодоляването на стрес, страх и депресия. Освен това той стимулира отделянето на ендорфини - хормони на щастието, които подобряват настроението. Ще се наслаждавате още по-пълноценно на напитката, ако я приемате в компанията на приятели или членове на семейството.Пиенето на горещ шоколад може да ви помогне да свалите някой и друг излишен килограм. Приготвена по специален начин, какаовата напитка е бедна на калории и много вкусна, дори неподсладена. Освен това горещият шоколад е оптимална алтернатива на обичайните десерти или съдържащите захар лакомства. Още по-диетично е, ако вместо краве мляко използвате оризово. То притежава своя собствена сладост и е страхотен растителен заместител.Съдържащите се в какаото флавоноиди предпазват и от втвърдяване на кръвоносните съдове, поради което играят важна роля за здравето на сърцето. Така се понижава рискът от сърдечно-съдови заболявания и се стабилизира кръвното налягане. Все пак трябва да консумирате  умерени количества - не повече от 2 чаши на ден, за да не прекалявате с приема на скрити мазнини и захари.И така – напред към кухнята и действайте! Няма да ви навреди, ако от време на време си угаждате и добавяте към горещата напитка малка топка сметана.", "date": "2019.01.12", "title": "Горещ шоколад - най-добрата напитка за студеното време"}
{"url": "http://www.cross.bg/brekzit-plan-sdelkata-1593686.html", "text": "/КРОСС/ В сряда британският парламент започна петдневните дебати за излизането на Великобритания от ЕС. Кулминацията им е във вторник, когато депутатите трябва да гласуват договореното от премиера Тереза Мей споразумение. Вероятността тя да получи подкрепа, е минимална.Какви са възможните сценарии след това, при положение, че към момента в британския парламент не се очертава мнозинство за която и да е алтернатива? Доколко е реалистично провеждането на нов референдум? И защо опозиционният лидер Джереми Корбин не е привърженик на ново допитване, както е логично да си мисли човек?Кореспондентът на БНР в Лондон Веселин Паунов се опита в предаването „Събота 150“ на програма „Хоризонт“ да прогнозира ситуацията на Острова след двете ключови дати - 15 януари, когато се очаква гласуването на сделката за Брекзит в британския парламент, и 29 март – датата, на която Великобритания би трябвало да напусне ЕС.За мнозинството британци отлагането на гласуването в парламента от декември за следващата седмица е загуба на време, както го нарече лидерът на лейбъристите Джереми Корбин, каза журналистът.„29 март идва, пълен хаос, Обединеното кралство не само, че не е на кръстопът, ами не е на никакъв път. Но за премиера Тереза Мей това не е загубено време, защото тя още се надява да получи някакви гаранции, които да променят съотношението в парламента. Най-добрият сценарий за нея е да привлече съюзниците от Демократичната юнионистка партия, което ще бъде много трудно. Те вече категорично заявиха, че ще гласуват против сделката, но някои тори от бунтовниците може да променят отношението си“, каза журналистът.Според него времето е от значение, а това се потвърждава и от новина тази сутрин от Брюксел, според която председателят на Еврокомисията Жан-Клод Юнкер е готов да помогне на Мей в „последната минута“. Детайли още няма, но в понеделник се очаква писмо от ЕК до Лондон.От различните варианти единственият ясен е какво ще последва след одобряването на сделката за Брекзит в парламента. А „ако се прекатури каруцата, пътищата са много“.На първо време може да последва изпълнението на заканата на Джереми Корбин за вот на недоверие лично срещу премиера, което е заплаха за позицията и поста на Тереза Мей. Но този вот едва ли ще успее, прогнозира журналистът.При вариант за отхвърляне на сделката, парламентът вече гласува поправка, задължаваща Тереза Мей в рамките на три дни да предложи втори план, план Б. Освен това може да се гласува по алтернативни планове и дори да се стигне до отлагане на Брекзит.„Доколкото знам, Тереза Мей няма план Б“, каза журналистът, като посочи, че и опозицията няма план Б. Според него тази ситуация създава рискове за социалния мир.Паунов каза, че тази сутрин министърът на транспорта Крис Грейлинг заяви, че при Брекзит без сделка, а това важи и при евентуален втори референдум, е голяма опасността от засилване на крайнодесния екстремизъм.", "date": "2019.01.12", "title": "Веселин Паунов: Никой няма план Б, ако парламентът отхвърли сделката на Мей за Брекзит"}
{"url": "http://www.cross.bg/yngariya-pravitelstvoto-protesti-1593687.html", "text": "/КРОСС/ Не стихват антиправителствените протести в Унгария, предизвикани от спорни промени в кодекса на труда. Те позволяват на работодателите да увеличат работния ден на служителите си с два часа на ден или един работен ден на седмица. Освен това изплащането на заплатите вече може да се забави с до три години.По всичко личи обаче, че далеч не само социалното недоволство изкара хиляди унгарци по улиците. На митингите в Будапеща бяха издигнати плакати с надпис: „Стоп Орбан“. Оказа се, че „робският закон“, както опозицията нарича промените в трудовото законодателство, се оказа капката, която преля чашата на търпението.„Този закон изведнъж придоби неочаквано значение за опозицията, синдикатите и цялото гражданско общество. Такова обединение в Унгария не се е случвало скоро и е истинска рядкост. На митингите говорят политици от целия политически спектър - от крайнолеви до крайнодесни“, коментира пред БНР Пирошка Бакош.„Така че наистина може да се каже, че протестът е насочен срещу управлението на партия „Фидес“ на премиера Виктор Орбан“, добави Бакош, говорител на първото унгарско европредседателство през 2011 г.Анализаторът Габор Дьори от института Policy Solutions обаче е скептичен, че протестната вълна може да помете правителството.„Мисля, че невъзможно да се прогнозира дали протестите ще окажат ефект върху правителството. Смятам, че това е по-скоро малко вероятно“, каза той в предаването „Събота 150“ на програма „Хоризонт“.„Правителството много рядко променя курса. Това се случва или под натиск отвън, или при много интензивни протести. Един от малкото примери е, когато искаха да въведат „интернет такса“, срещу която имаше масово недоволство. Другият - когато искаха да забранят на магазините да работят в неделя. И двете идеи бяха изоставени от правителството. Сега обаче не виждаме толкова голям натиск от страна на обществото, протестите нямат чак толкова голяма подкрепа“, добави Дьори.Според него в тази среда, когато решенията са еднолични – вземат се от премиера Виктор Орбан, правителството няма да се откаже от промените.След директната намеса на правителството в медиите в Унгария последва натиск върху интелектуалци и учени, несъгласни с управлението на страната.„Той прави съществуването им невъзможно, като им режат субсидиите. Свободните артисти се борят за оцеляването си“, каза журналистката Агнес Сабо, която днес живее и работи в Берлин, описвайки ситуацията в областта на културата в Унгария.През септември Европейският парламент гласува с голямо мнозинство да се задейства чл. 7 от Договора за ЕС срещу Унгария, което може да доведе до това страната да изгуби правото си на глас в Съвета на ЕС. Причината - абсолютно несъвместимите с основните принципи на ЕС атаки на премиера Виктор Орбан срещу съдебната власт, медиите, академичните среди и мигрантите.„Така или иначе процедурата по член 7 вече е в ход. \"Робският закон\" е вътрешнополитически въпрос… Съдържанието на закона е изключително непопулярно, но самото то не погазва демокрацията. Европейската комисия така или иначе води разследване заради притесненията около качеството на демокрацията в Унгария.“, посочва Дьори.„Особено остра е критиката спрямо медийната политика на Орбан, и то не само по отношение на държавните радио и телевизия, а и по отношение на комерсиалните медии и частната преса. В болшинството си те са собственост на приближени до управляващите бизнесмени. А с това е свързано и негодуванието на хората срещу ширещата се корупция в Унгария. С просто око вече е видно, че в обкръжението на премиера и партията му расте броя на милионерите“, каза от своя страна Бакош.Според него предстоящите през май избори за Европейски парламент „няма да могат да променят констелацията в Унгария“. „Но има сигнали, че опозицията се опитва да състави обща листа за ЕП. Сред унгарците също расте надеждата, че опозицията може да се обедини и да се превърне в реална политическа алтернатива на Виктор Орбан“, добави той.Въпреки че протести има и в други европейски страни, като тези на „жълтите жилетки“ във Франция, политическият анализатор Габор Дьори не вижда достатъчно прилики между отделните протести, за да се превърнат те в общо движение.„Има прилики и има много съществени разлики. Мисля, че и двете неща са очевидни. Ако говорим за приликите, протестите във Франция също започнаха като социално недоволство, но всъщност има много повече зад тях. Разликите обаче са много повече - например в хората, които излизат да протестират. Във Франция има населие, докато тук протестите са мирни. Всъщност, това е и една от характеристиките на унгарските протести, докато френските - със сигурност ще бъдат запомнени с погромите през нощта“, каза Дьори.", "date": "2019.01.12", "title": "Защо „робският закон“ в Унгария преля чашата на търпението"}
{"url": "http://www.cross.bg/raboti-merkel-tyrtziya-1593671.html", "text": "/КРОСС/ Германският канцлер Ангела Меркел заяви днес, че споразумението между Европейския съюз и Турция за овладяване на интензивния мигрантски поток не работи и критикува гръцката законова системаза слабите резултати при депортацията, съобщи Ройтерс.ЕС и Турция сключиха споразумение през 2016 г., след като над един милион бежанци и мигранти пристигнаха от Средизмено море и Африка до гръцките брегове година по-рано.Съгласно споразумението всеки мигрант, пристигнал в Гърция от Турция и неотговарящ на условията за получаване на убежище, трябва да бъде върнат обратно, като за всеки сирийски бежанец, върнат в Турция от гръцките острови, друг такъв ще бъде приет в страна от ЕС.\"За съжаление то не работи добре\", заяви Меркел в отговор на въпроси на студенти в Германското училище в Атина. \"И тъй като не работи добре, ние имаме тази пресираща ситуация на гръцките острови\".Управлението на мигранстката криза предизвика разединение в 18-членния ЕС: средиземноморските страни, които се сблъскват с наплива от пристигащи мигранти, често се чувстват безпомощни, докато по-богатите северни страни се оплакват, че хората стигат нелегално до тяхната територия, а пък страните от източния фланг отказват да приемат нови мигранти.\"Гръцката законова система е много сложна и по някакъв начин връщането на мигранти не работи\", посочи още Меркел пред студентите.\"Всеки знае, че веднъж щом стигнеш до някой гръцки остров, можеш да отидеш в континенталната част, а щом стигнеш до там, можеш да отидеш някак до Германия, Швеция, Австрия или където и да е другаде, и така ние подкрепяме нелегалната миграция\".Меркел заяви, че е говорила с гръцкия премиер Алексис Ципрас за това. \"Има много иракчани, много афганистанци и много други, за които нямаме решение в споразумението. Европа трябва да се погрижи за това също\", отбеляза канцлерът.\"Малко е сложно, но в дългосрочен план не е приемливо някои европейски страни да казват, че този проблем не ги интересува\".", "date": "2019.01.12", "title": "Меркел: Споразумението на ЕС с Турция за миграцията не работи добре"}
{"url": "http://www.cross.bg/megan-teatur-natzionalniya-1593674.html", "text": "/КРОСС/ Меган, херцогинята на Съсекс, се сдобива с все по-значима роля в британското кралско семейство - четири организации минават под неин патронаж, включително и Британския национален театър, предадоха Асошиейтед прес и Ройтерс.Дворецът Кенсингтън съобщи, че Меган ще поеме патронажа на Националния театър и на Асоциацията на университетите от Общността на нациите - две престижни функции, които десетилетия наред са били изпълнявани от кралица Елизабет Втора.Кралицата е делегирала на херцогинята на Съсекс покровителството на Националния театър и на университетската асоциация.Меган поема патронажа и на две благотворителни дружества - \"Смарт уъркс\" - организация, подпомагаща жени в неравностойно положение за придобиване на работа - и фондацията \"Мейхю\", която действа в Лондон и в международен план.Меган и съпругът ѝ принц Хари очакват своето първо дете през пролетта. ", "date": "2019.01.12", "title": "Херцогиня Меган става патрон на четири организации"}
{"url": "http://www.cross.bg/stanishev-komentira-prava-1593703.html", "text": "/КРОСС/ Президентът на ПЕС и ръководител на българските социалисти в ЕП Сергей Станишев посочи, че освен визията и платформата на Националния съвет на пленума на БСП ще бъде представен и отчетът на българските социалисти-евродепутати. Имаме какво да покажем като наши постижения, коментира той и даде пример с пакета \"Мобилност\", обновената позиция на ЕП за пълноправно членство на България в Шенген с всички граници и доклада за европейския орган по труда, който е на финалната права.На въпрос дали ще води евролистата на БСП, Станишев коментира, че не вижда голяма драма тук и това не е тема на днешното заседание.Твърдението на соцдепутата Александър Симов, че Сергей Станишев не само не трябва да води листата, но и няма въобще място в червената листа за евровота, изместиха още предварително дневния ред на соцпленума. Очаква се членовете на Националния съвет да се противопоставят на думите на Симов по адрес на президента на ПЕС, а знак за това дадоха и коментарите на влизане на \"Позитано\" 20.В отговор на въпрос към Станишев дали думите на съпартиеца му го обиждат, лидерът на ПЕС се засмя. \"А, вие имате предвид едно интервю... Вижте, това дори не заслужава коментар за мен. Особено имайки предвид, че човекът, който го е направил, е известен в БСП, че неговите убеждения като правило следват смяната на ръководството на БСП\", заяви Станишев.По повод \"Мобилност 1\" Станишев заяви, че евродепутатите от БСП в Транспортна комисия са постигнали нещо, което правителството не е  могло да постигне по пакета \"Макрон\". \"Това, че Транспортната комисия отхвърли два от трите доклада в този пакет, ни дава основание да настояваме, той изобщо да не се гледа. Докладът, който получи мнозинство, макар и много крехко от комисията, не може да се гледа без другите. Ние ще продължим тази битка\", заяви още Станишев.По думите му друг успех е обновената позиция на ЕП за пълноправно членство на България в Шенген по всички граници, която е била приета с голямо мнозинство през декември на базата на негов доклад \"На финалната права е европейският орган по труда, по който докладчик е Георги Пирински и този орган ще позволи да се усвояват права на хората на труда, много по-ефективно във всички страни да се спазва европейското законодателство.Според бившия председател на БСП Михаил Миков това, което се случва около подреждането на листата, и тези атаки срещу Станишев вредят за европейските избори.Колегата му Георги Божинов коментира, че сега в навечерието на вота всичко, което е противопоказно на добрия резултат, трябва да бъде оставено настрана. Поне трима от досегашните евродепутати трябва да останат и трима нови да вкараме, каза той, попитан за колко места в ЕП ще се бори БСП.", "date": "2019.01.12", "title": "Станишев: Евродепутатите от БСП свършиха важна работа в ЕП"}
{"url": "http://www.cross.bg/kyltyra-miliona-obshtite-1593673.html", "text": "/КРОСС/ Българите са похарчили значително повече средства за културен отдих, свободно време и развлечения през 2017 г., отчита анализ на Евростат за разходите на домакинствата в ЕС за отдих и култура през въпросния период. Според анализа българите са харчили около 8 на сто от общите си разходи за културни развлечения през 2017 г. при регистрирани 7,5 на сто през 2007 г.Средният разход на домакинствата в ЕС за култура през 2017 г. е бил 8,5 на сто от общите им разходи, отчита европейската статистика. Според данни на НСИ средният разход на домакинство през 2017 г. за отдих, култура и развлечения е бил 528 лева, при отчетени 282 лева през 2007 г.Увеличени са и разходите за култура на едно лице, регистрира данните родната статистика - 230 лева през 2017 г. при 114 лева през 2007 г. Пак според НСИ през 2017 г. близо 3,8 милиона българи са посетили различни културни събития като театри, концерти, опера, балет, кино и др.Почти 4 милиона от сънародниците ни са посетили в рамките на въпросната година културни забележителности в страната. Близо 2 милиона българи са посветили свободното си време в четене на книги, като половината от тях са прочели от 1 до 5 книги, около 30, на сто са прочели 10 книги за 12 месеца, а около 20 процента от сънародниците ни са прочели повече от 10 книги за 12-те месеца на 2017 г.Около 4 милиона са българите, които четат вестници, като от тях 42 процента или 1,7 милиона заявяват, че четат вестници почти всеки ден.През 2017 г. гражданите на страните в ЕС са похарчили средно 8,5 на сто от общите си доходи за развлечения и други културни дейности, което в реални цифри представлява около 710 млрд. евро и се равнява на 4,6 от БВП на ЕС. Най-много средства за отдих и култура в ЕС отделят от общите си разходи жителите на Дания - 11,5 на сто, Швеция - 11 на сто, Финландия, Холандия и Австрия - по 10 на сто и др. В противоположния край на скалата най-малко средства за култура отделят жителите на Гърция - едва 4,6 на сто, Румъния - 5,8 на сто, Кипър - 6 на сто и др. ", "date": "2019.01.12", "title": "Евростат: Българите харчат повече пари за култура"}
{"url": "http://www.cross.bg/bryuksel-zhelyazkov-rosen-1593675.html", "text": "/КРОСС/ „Протестът в Брюксел е прецедент” това каза в интервю за предаването „Тази събота” по БТВ министърът на транспорта, информационните технологии и съобщенията Росен Желязков. „Той беше с ясно послание за защита на правата на превозвачите”, допълни той. По думите му, пакетът „Макрон” е редица законодателни предложения. „Моето посещение в Брюксел не беше с цел да участвам на протеста. Аз щях да отида при тях без значение дали ще ми дадат българския флаг, или ще ме замерят с домати”, подчерта министърът. „Показахме добра политическа култура с евродепутатите, всички бяхме обединени от каузата. Няма да опаковам с някакъв титул резултата от протеста в Брюксел. За две години този пакет не събира консенсус в рамките на Европейския съюз. Не е конкурентна тази икономика, която изхвърля по-слабите. Държавите, които сме против тези правила, са 30 процента от населението, 10 държави са против. Успяхме да убедим държави, които не са ни поддръжници, че този пакет не трябва да се приема”, коментира Желязков. „Нашата цел е да се работи по изградените правила. Вярвам, че хората в европейските институции си дават сметка, че подобни решения насаждат евроскептицизъм”, каза още министър Росен Желязков.", "date": "2019.01.12", "title": "Росен Желязков: Протестът в Брюксел е прецедент"}
{"url": "http://www.cross.bg/grip-epidemiya-temperatyri-1593677.html", "text": "/КРОСС/ Болните от грип в цялата страна се увеличават. Пет области са пред грипна епидемия, предаде bTV.Най-много са болните в областите Силистра, Ямбол, Пазарджик, Стара Загора и Бургас. Такава обаче още не е обявена. Повечето регистрирани случаи са на грип тип А, който е много близък до така наречения \"свински грип\".Заболяването се развива бързо и за 2-3 дни води до усложнения, ако не се вземат мерки навреме, предупреждават лекарите.Най-често болните са в активна възраст и ученици. \"Все едно ме блъска кон в гърдите. Просто не мога да го опиша, не мога да дишам\", споделя пациентка. \"От началото на седмицата има голяма заболеваемост - с висока температура, кашлица, с хрема, обща отпадналост. Налага се в повечето случаи антибиотично лечение\", обясни общопрактикуващият лекар д-р Стела Янкова.Преди дни в интервю за Dir.bg главният държавен здравен инспектор д-р Ангел Кунчев заяви, че до 1-2 седмици ще се разрази грипната епидемия, а маските и студът не помагат.\"Вирусите не се плашат от ниските температури. Когато в лабораторни условия се налага да ги запазим за по-дълго време, това става при екстремно ниски температури - от минус 20 до минус 50 градуса. И те остават жизнеспособни, а когато се затопли те пак стават активни. Така че не може да разчитаме на това, че студът влияе отрицателно на грипния вирус\", добави той.", "date": "2019.01.12", "title": "България е пред грипна епидемия"}
{"url": "http://www.cross.bg/chelsi-vilian-paynda-1593678.html", "text": "/КРОСС/ Барселона направи пореден опит да привлече бразилското крило на Челси Вилиан. И този път, както и през лятото, каталунците обаче се сблъскаха с отказа на лондончани. Според \"Телеграф\" офертата е била доста интересна и в случая е включвала размяна на играчи плюс допълнителна трансферна сума.От \"Камп Ноу\" са предложили на Челси Малком, за когото платиха на Бордо през миналото лято около 38 милиона паунда. Не се знае каква точно е била сумата в добавка, но според \"Телеграф\" общата стойност на офертата е надхвърлила 50 милиона паунда.Въпреки че Вилиан навърши 30 години и има договор с Челси за само още 18 месеца, от \"Стамфорд Бридж\" оценяват бразилеца доста по-високо.През миналото лято Барселона отправи три оферти за Вилиан, като се предполага, че последното от тези предложения е било за 55 милиона паунда. И трите пъти отговорът на Челси бе отрицателен.", "date": "2019.01.12", "title": "Челси пак отряза Барселона за Вилиан"}
{"url": "http://www.cross.bg/indeksut-godina-blizo-1593654.html", "text": "/КРОСС/ Пазарът на акции на Уолстрийт стартира петъчната търговия с известно понижение след солидния възход през предходните пет сесии, който беше в резултат на инвеститорите надежди за разрешаване на търговския конфликт между САЩ и Китай и поредицата уверения от страна на членове на Федералния резерв, че занапред централната банка ще бъде по-предпазлива при политиката на затягане (повишаване) на лихвите ставки.Индексът на сините чипове DJIA се понижава с около 145 пункта (спад с 0,61%), широкият индекс S&P500 - с 0,5%, а технологичният индекс Nadaq Composite - с 0,45%.Въпреки това и трите основни фондови индекса са на път да отбележат седмични печалби между 2% и 3% и най-добро начало на новата година от 2006-а насам. В рамките на първите 8 сесии на търговия за 2019-а година индексът DJIA нараства с около 2,5%, индексът S&P500 - с близо 3%, а Nasdaq - с ръст от цели 5 на сто.Трябва да се има предвид че DJIA и S&P500 вече нараснаха с повече от 10% над техните близо 20-месечни дъна, достигнат по време на тънката и неликвидна търговия около коледните празници. На теория това сложи поне временен край на тяхна низходяща корекция от рекордните исторически върхове, достигнати в края на септември и началото на октомври на 2018-а година.Днешното първо понижение на цените на петрола от 31-ви декември насам се отразява негативни на акциите на енергийните компании, като индексът на енергийния сектор на S&P се понижава с 1,5%. Акциите на Exxom Mobil на Chevron се понижават с малко над 1%, след като фючърсите на американския лек суров петрол отстъпват с 1,75% към 51,65 долара за барел от техния сутрешен близо едномесечен връх около 53,20 долара (най-високо ниво от 13-ти декември насам), но въпреки това са на път да приключат със седмичен ръст от близо 9%.Фондовият пазар продължава да намира подкрепа от поредицата коментари на членове на Фед, включително на управителя на банката Джером Паул от вчера, че централната банка трябва да бъде по-гъвкава и търпелива относно политиката си на затягане на лихвите, тъй като инфлацията в САЩ е под контрол. Това сякаш се потвърди от данните за декемврийската инфлация, според които индексът на потребителски цени се понижи за пръв път от 9 месеца насам, докато годишната инфлация отслабна до 1,9% от 2,2% през ноември, достигайки най-ниско ниво от август 2017-а година.Инвеститорите също така продължават да оценяват добрите новини около търговските преговори между САЩ и Китай, след като американският министър на финансите Стивън Мнучин заяви, че китайският вицепремиерът Лю Хъ, най-старшият съветник по икономическата политика на президента Си Цзинпин, ще пътува до Вашингтон по-късно през януари за продължаване на разговорите на вече по-високо ниво.Негативен фактор обаче е частичното спиране на работата на американското федерално правителство, което вече навлезе в 21-ия си ден и може в скоро време да отбележи печален исторически рекорд по продължителност. Въпреки че досега финансовите пазари сякаш пренебрегваха драмата във Вашингтон, стотици хиляди федерални служители няма да получат заплати и през тази седмица, като икономисти предупреждават, че икономическите последици от това принудително спиране на работата на федералните органи могат да нараснат значително при скорошната липса на компромис. ", "date": "2019.01.12", "title": "Понижение на акциите в края на една силна седмица за Уолстрийт"}
{"url": "http://www.cross.bg/fandukova-sofiya-godina-1593680.html", "text": "/КРОСС/ Зимата е в разгара си. Как изглежда почистването на София? \"Това е ежедневната ни задача. Даже денонощна, защото дори когато не вали сняг, има ниски температури, възможности за заледяване\", каза в студиото на \"Денят започва с Георги Любенов\" по БНТ столичният кмет Йорданка Фандъкова.\"Тази нощ са почиствани стръмни участъци, както и пътят за Витоша. Задачата на управниците е да не се блокира градът, да има движение. Почистването се следи в реално време с GPS\" каза Фандъкова.Йорданка Фандъкова обясни, че е изключително важно да се полагат усилия за това въздухът в София да става все по-чист. През последните години са успели да приведат в норма всички останали замърсители. Проблемът с фините прагови частици остава в определени дни. Все по-малко са дните със замърсяване, но то е сериозно. Инвестирано е в подобряването на обществения транспорт, за да има алтернатива за хората и да оставят колите си.Проблемът с отоплението на твърдо гориво е сериозен. Кметът настоява да бъде инкриминирано горенето на отпадъци, което е забранено и сега. Санкциите обаче са административни и те не водят до нужния ефект.Около 55 000 домакинства на територията на Столична община се отопляват с дърва и въглища, каза Фандъкова. Около 20 000 домакинства ще могат да се включат в двата проекта на общината за подмяна на начина отоплителната им инсталация.Относно казусът с винетките и Северната тангента кметът на София се извини, че не са успели с АПИ да постигнат предварително договореност. Тя благодари за това, че са били приети аргументите на общината. За голяма част от софиянци това е градски път. Пет района се обслужват от Северната скоростна тангента, коментира Фандъкова. Тя обясни, че приема и аргументите на АПИ, защото това са огромни инвестиции. Тя е убедена, че ще постигнат споразумение.Проектът за бюджет на общината за 2019 година е малко над 1 000 600 000 лева. Приоритетите са безспорни - инфраструктура, модернизация на подземния и наземен транспорт, инвестиции в училища и детски градини, екология.Йорданка Фандъкова не смята за грешка реконструкцията на \"Граф Игнатиев\". Той е бил абсолютно необходим и задължителен. Подменена е почти изцяло подземната инфраструктура, канализация на над 100 години, топлопроводи. В момента обектът е завършен само в частта на трамвайните релси. В момента работата е спряна заради ниските температури. Проблемите със строителните компании са сериозни. \"Аз настоявам те да осигуряват достатъчно добро заплащане на работниците, за да не отиват в Германия или Франция, добрите специалисти да остават в България\", каза кметът на София. Тя обясни, че се налагат санкции както на големите строителни обекти, така и на малките когато не са си свършили работата. 15 големи обекта за заложени за ремонт през 2019 година.Акцентът е върху кварталните улици. 2019-та ще е годината на метрото - до края на тази година ще имаме 48 километра.Ще има предложение за закупуване на нови влакове, както и за започване на реконструкция на старите влакове.", "date": "2019.01.12", "title": "Фандъкова: За София 2019-а ще е годината на метрото"}
{"url": "http://www.cross.bg/dzhambazki-strana-angel-1593679.html", "text": "/КРОСС/ \"Време е вече антикорупционните органи да се заемат и с циганските барони\" това мнение изрази евродепутатът и зам-председател на ВМРО Ангел Джамбазки в студиото на Нова телевизия, коментирайки последния случай на насилие и протести в пловдивското село Войводиново.Джамбазки отхвърли всички обвинения за бездействие от страна на ВМРО спрямо гетоизацията.По думите му войводите не само повдигат въпроса за недопустимата маргинализация на една част от населението, но и работят с постоянство по проблема.Джамбазки обеща да представи голяма папка с отговори от страна на институциите, които е получил на сигнали и запитвания, по които той е работил. Тази папка показва според него една \"мърлявщина във властта и в съдебната система\".Той бил извършил всичко - със сигнали в НАП, прокуратура, ДНСК, КОМПИ-МОПТИ... питал съм всички и ще видите, че отговорите им са безумни.Според Джамбазки причина за настоящото състояние на много гета в цялата страна е \"административна безотговорност и страх на администрацията на средно управленско ниво какво може да им се случи\".Гетоизацията чупи самата същност на обществото, според Ангел Джамбазки.\"Не говоря като страничен наблюдател - казвам: Трябва да се разруши гетото. Не само катуните, а дворците\", отсече евродепутатът, и се съгласи, че това са и дворците в Червен бряг, Плевен, където са фараоните, които си говорят с политиците.Според войводата те срещат и огромна съпротива в Народното събрание, където продължава да властва един \"правораздавателен либерализъм\". Джамбазки визира предвидените наказания за кражби на стойност до една минимална работна страна - административни и/или условни присъди и споразумение.Той не може да си обясни защо съдебната власт продължава да покровителства такива дребни престъпници, които обаче тероризират и заплашват самото съществуване на обикновените граждани, защото да откраднеш зимнината на един възрастен човек в българско село означава да застрашиш самия му живот.По отношение на събарянето на незаконните постройки във Войводиново, Ангел Джамбазки бе категоричен: \"Изчезна едно незаконно гето - това не е нищо. По-добре късно, отколкото никога.\". Според него обаче сега това трябва да продължи и да се отиде при бароните. ", "date": "2019.01.12", "title": "Джамбазки призова Антикорупцията да отиде при циганските барони"}
{"url": "http://www.cross.bg/lekarstva-voda-tunkoto-1593651.html", "text": "/КРОСС/ Пълен стомах, чаша мляко или сок от грейпфрут - и върху тях лекарство? Много често това е грешната комбинация. Храната може не само да блокира действието на медикаментите, но да промени това действие и дори да доведе до нежелани ефекти.Освобождаването на активната съставка от една таблетка е по-сложно, отколкото повечето хора си представят, твърдят специалистите. Ако вземете например болкоуспокояващо хапче след обилно хранене, ще трябва да почакате по-дълго, докато то започне да действа.Както храната, и лекарствата минават дълъг път, докато попаднат в тънкото черво и през него активното им вещество премине в кръвообращението. Докато таблетката е заклещена в пълния стомах, тя не прави нищо - просто чака на опашка.Медикаментът минава от стомаха в тънкото черво, след като се разтвори или след като стомахът се изпразни. Мазна, тежка храна и едновременно с нея лекарство често е безсмислено. Изключение са специалните таблетки, които се разтварят добре не във вода, а в мазнина, като някои средства срещу гъбични инфекции.Всъшност лекарството трябва да е разтворимо във вода и не бива да бъде унищожено в киселинната среда на стомашните сокове. Ако обаче е прекалено лесно разтворимо във вода и много трудно в мазнина, има проблем: не може да премине мазния слой на стената на тънкото черво, за да попадне в кръвта. Ефектът е бавно и непълно приемане в кръвообращението и забавено действие.Същият е ефектът и ако глътенте едновременно антибиотик и чаша мляко. Доксициклинът например образува с калция в млякото, сиренето и изварата химическо съединение, което води до образуване на малки бучки. Те са обаче прекалено големи и трудно разтворими в мазнина, за да могат да преминат през стената на тънкото черво. Така антибиотикът остава в червото и се изхвърля абсолютно неупотребен.Подобни са образуванията и при взаимодействието на лекарства срещу остеопороза с калция в млечните продукти. И богата на варовик вода също не е подходяща за приемане на тези медикаменти - най-добра е меката чешмяна вода.Кафето не се понася с много лекарства - учудва ли ви? Ако пиете хапчета с желязо със сутрешното кафе, трябва да знаете, че те почти няма да ви повлияят. Танинът в кафето и чая също образува бучки с някои вещества в стомаха и те са трудно разтворими, затова не могат да преминат в кръвообращението. Невролептиците, предписвани при психози, действат далеч по-слабо, ако се приемат с черен чай.А с алкохола винаги трябва да се внимава. Известно е, че той усилва действието на успокоителни и антидепресанти. Възможно е дори отравяне с алкохол и определени лекарства. Комбинация от парацетамол и ракия или водка може да нанесе вреди на черния дроб.Други храни са в състояние да усилят действието на някои лекарства - в нездравословен смисъл. Сок от грейпфрут забавя разграждането на лекарствата. Така в тялото се натрупват големи количества лекарства и действието им може да се усили многократно. Особено опасно е при някои медикаменти за кръвно налягане. Дори една чаша сок от грейпфрут на ден може да е опасна за хора, преживели трансплантация на бъбрек и приемащи лекарства за подтискане на имунната система.Сирене, вино и авокадо също могат да се превърнат в риск. Тук трябва да се внимава, когато пиете лекарства срещу паркинсон или депресия. Комбинация с тирамин, който се съдържа в тези продукти, може да ви докара опасно високо кръвно.Така че прочетете листовката в кутийката с лекарството, преди да започнете да го взимате. Или просто послушайте лекаря, когато ви казва преди или след ядене и какво да избягвате. Това, последното , да си признаем, доста често не го правим.", "date": "2019.01.12", "title": "Коя храна с кое лекарство не върви?"}
{"url": "http://www.cross.bg/dvizhenieto-srok-poradi-1593666.html", "text": "/КРОСС/  Температурите са в интервала от - 11° до + 4°. Времето над страната е предимно облачно. Слаб до умерен вятър духа в областите: Бургас, Велико Търново, Видин, Враца, Добрич, Пазарджик, Разград, Силистра, Смолян, Хасково и Шумен.Пътните настилки са предимно сухи, на места мокри, по усойните и планински райони частично заледени, обработени и проходими при зимни условия.АМ „Тракия“:Област София: До 31.05.2019 г. шофьорите да се движат с повишено внимание, спазвайки ограничението на скоростта – до 90 км/ч, в участъка от 45+900 до км 53+000 поради неравности по пътната настилка. Шофьорите да се движат с повишено внимание в участъка при Мухово от км 45+200 до км 46+266 в посока Бургас поради обезопасяване на пътния участък до 31.05.2019 г.До 31.03.2019 г. движението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140: - При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, забранено е движението и спирането по аварийната лента; - След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч.Област Стара Загора: До 31.03.2019 г. от км 168+000 до км 208+100 в участъка Чирпан – Стара Загора се извършва с максимална скорост до 90 км/ч и повишено внимание в двете посоки с цел осигуряване безопастност на движението поради неравности на пътната настилка. АМ „Хемус“:Област София: До 31.03.2019 г. движението на МПС над 12 тона е ограничено в участъка от км 30+260 до км 47+060 /от п.в. „Витинска река“ до п.в. Ботевград/ само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920.Движението се осъществява по обходен маршрут: п.в. Ботевград, път II17 /АМ \"Хемус\" – Ботевград/, път I-1 /Ботевград – София /, п.в. \"Витинска река\"; До 31.05.2019 г. движението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.До 31.03.2019 г. движението от км 31+996 до км 33+780 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.До 31.03.2019 г. движението от км 34+010 до км 40+510 се извършва двупосочно в платното посока Варна поради аварийно– възстановителни дейности по виадукт „Коренишки дол“ при км 36+450 и виадукти при км 37+520 км 37+920. До 31.03.2019 г. движението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360.АМ „Струма“: няма ограничения. АМ „Марица“: няма ограничения.АМ „Черно море“: няма ограничения.АМ „Люлин“: няма ограничения. 1. Проходи:- „Върбишки\" - затворен за всички МПС. Срок: целогодишно; - „Златишки\" - затворен за всички МПС. Срок: целогодишно;- „Айтоски\" - отворен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Предел\" - отворен за всички МПС;- „Превала\" - отворен за всички МПС;- „Троянски\" - забранен за МПС над 12 т.;- „Вратник\" - забранен за МПС над 10 т. Срок: целогодишно;- „Дюлински\" - забранен за МПС над 3,5 т. Срок: целогодишно;- „Пампорово\" - забранен за МПС над 3,5 т. Срок: целогодишно;- „Петрохан\" - забранен за МПС над 12 т. както и тегленето на ремаркета и полуремаркета. Срок целогодишно;- „Твърдишки\" - забранен за МПС над 10 т. Срок: целогодишно;- „Шипка\" - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област София:Движението в участъка Жерково - Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; Движението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Въвежда се реверсивно движение по път I-1 София - Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.;Движението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.;Област Перник: Движението по път I-1 София - Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин\". Срок до 31.01.2019 г.;Въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция „Петрол\"/ както следва:- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.;Движението по път I-1 /Е79/ (с магистрален габарит) от км 23+000 - нов (км 291+500 - стар) до км 24+000 - нов (км 292+500 - стар) в посока Перник - Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г.- път І-2 Граница Румъния-Русе-Цар Калоян-Разград-Шумен-Девня-Варна: Област Русе:Движението в участъка Русе - Разград при км 7+845 в участъка на ремонта се осъществява в посока Дунав мост - Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка - надлез между кв. „Родина 3\" и кв. „Чародейка\". Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г.- път І-3 Гара Бяла-Плевен-Луковит-Коритна-Ябланица-Ботевград: Област София: Движението в участъка Правец - с. Разлив - Трудовец - Ботевград в участъка от км 193+345 /отклонение за пътен възел „Правец\"/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус\" п.в. „Правец\", по път ІІ-17 Мездра - Ботевград, пътен възел І-3, пътен възел „Ботевград\" на АМ „Хемус\" и обратно. Срок до 30.06.2019 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението по път I-4 Търговище - о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус\". Срок до 31.10.2019 г.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:Област Габрово:Движението по път I-5 Габрово - вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г.Област Хасково:Движението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей\" в гр. Хасково по обходен маршрут:От начало гр. Хасково - пътен възел „Орфей\" - бул. „Васил Левски\" - бул. „Илинден\" - бул. „Освобождение\" - път I-5 / Хасково - Кърджали /. Срок до 30.01.2019 г.;Движението в участъка Хасково - п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г.Област Кърджали:Движението по път Кърджали - Маказа в участъка Надлез Кирково - ГКПП „Маказа\" е ограничено за МПС над 3,5 т. Срок до 31.01.2019 г.;Движението по път Черноочене - Кърджали само в посока от Черноочене към Кърджали е ограничено за движение на МПС над 15 т. Срок до 31.01.2019 г.Обходни маршрути:- направление Хасково - Кърджали: път І-5, път ІІІ-505 (с. Манастир), път ІІІ-507 Г.Войводино - Мост - Чифлик - Кърджали.- направление Асеновград - Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино - Мост - Чифлик - Кърджали.- направление Минерални бани - Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино - Мост - Чифлик - Кърджали;- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:Област София: Движението в участъка Вакарел - Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.;Област Хасково: Движението в участъка гр. Свиленград - Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г.Обходен маршрут: гр. Свиленград - ПВ „Свиленград\" - АМ „Марица\" - ПВ „Капитан Андреево\" - с. Капитан Андреево. Срок до 30.06.2019 г.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево - Варна при км 83+100 е ограничено за движение на МПС над 10 т.Обходен маршрут: Кичево - Оброчище. Срок до 28.02.2019 г. ;Област Бургас: Движението по път I-9 в участъка Обзор - Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г.Движението в участъка Варна - Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.;Движението по път Слънчев Бряг - Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно \"изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120\". СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.;Движението в участъка Слънчев бряг - Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.;1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма.Ремонтни дейности: няма.ОПУ-Бургас:Временно са въведени следните ограничения за движение на МПС:Път II-99: Движението по път ІІ-99 Бургас - Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец - Созопол. Срок до 31.05.2019 г.Път III-908: Движението по път III-908 Варовник - Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.;Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради стесняване на пътното платно. Срок 21.12.2019 г.Ремонтни дейности:Път III-208: Движението по път ІІІ-208 Провадия - Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г.Път III-795: Движението по път III-795 Малина - АМ ,,Тракия\" от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 04.01.2019 г.Път ІІІ -7909: Движението по път III-7909 в участъка Равнец - Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срок до 31.12.2018 г.ОПУ-Варна:Временно са въведени следните ограничения за движение на МПС: няма.Ремонтни дейности: няма.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен - Драганово - Янтра - Поликраище - Полски Тръмбеш. Срок до 11.01.2019 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 11.01.2018 г.;Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок до 11.01.2019 г.;Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Обходен маршрут: Чешма - Сливовица - Горско Ново село - Джулюница - Кесарево. Срок до 11.01.2019 г.;Ремонтни дейности:Път III-405: Движението по път III-405 Павликени - Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.;Път ІІІ-662: Движението по път ІІІ-662 Твърдица - Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г.ОПУ-Видин:Временно са въведени следните ограничения за движение на МПС: няма.Ремонтни дейности: няма.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/, път ІІ-11 граница с област Плевен. Срок 31.01.2019 г.;Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.;Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.;Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч;Път III-1302: Движението по път III-1302 Пудрия - Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.;Ремонтни дейности:Път III-1002: Движението по път III-1002 Враца - Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.;Път ІІІ-1306: Движението по път ІІІ-1306 Горно Пещене - кръстовище с път ІІ-15 /Враца - Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.01.2019 г.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Кормянско - Петко Славейково - Малък Вършец и по общински път до с. Малък Вършец. Срок до 31.01.2019 г.;Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.;Път III-5004: Движението по път III-5004 Чехлевци - Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация.Обходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.;Ремонтни дейности:Път II-44: Движението по път II-44 Севлиево - Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.;Път III-5006: Движението по път III-5006 Габрово - Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.;Път III-6072: Движението по път III-6072 Селище - Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г.ОПУ-Добрич:Временно са въведени следните ограничения за движение на МПС: няма ограничения.Ремонтни дейности: Път II-29: Движението по път II-29 разклон Варна - Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г.Път II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.12.2018 г.Път II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.12.2018г.ОПУ-Кюстендил:Временно са въведени следните ограничения за движение на МПС:Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци.Обходен маршрут: Згурово - Неделкова Гращица - Невестино - Друмохар - Ваксево и обратно. Срок до 31.03.2019 г.Ремонтни дейности: Път III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци- Кърджали е ограничено за МПС над 12 т. Обходен маршрут: по път I-5 Хасково - Кърджали за МПС до 15 тона или по път III-507 Кърджали - Мост през с. Мост за всички МПС. Срок до 31.01.2019 г.Ремонтни дейности: Път II-59: Движението по път II-59 Карамфил - Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ;Път II-59: Движението по път II-59 Крумовград - граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.ОПУ-Ловеч: Временно са въведени следните ограничения за движение на МПС:Път II-35: Движението по път ІІ-35 Плевен - Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч\".Обходен маршрут за МПС до 12 тона: по улици през центъра на гр. Ловеч. Обходни маршрути за товарни автомобили над 12 т.:За движещите се за и от гр. Троян: от гр. Ловеч, пътен възел „Софийска\" по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица\" и по път ІІ-35 за гр. Троян и обратно. Движещите се от Троян към Плевен ползват същия маршрут.За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско - Малък Вършец и път ІІІ-401 П. Славейково - Ловеч до гр. Ловеч, пътен възел „Баховица\".За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица\" се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 31.12.2018 г.Ремонтни дейности: Път ІІ-35: Движението по път ІІ-35 Плевен - Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.;Път ІІ-35: Движението по път ІІ-35 Ловеч - Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.;Път III-358: Движението по път III-358 гр. Ябланица - гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.;Път III-3701: Движението по път III-3701 Черни Вит - Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.12.2018 г.ОПУ-Монтана:Временно са въведени следните ограничения за движение на МПС: Път II-11: Движението по път II-11 Добри дол - Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч.Обходен маршрут:За движещите се по пътя Козлодуй-Лом-Видин: Козлодуй - Вълчедръм - Дългоделци - Д. Церовене - Вирове - Монтана - Ружинци - Димово - Дунавци - Видин и обратно. Срок до 30.04.2019 г.; Път II-81: Движението по път ІІ-81 Монтана - София през проход „Петрохан\" е ограничено за автомобили над 12 т.Обходен маршрут: през гр. Своге. Срок до 10.03.2019 г.;Път II-81: Движението по път II-81 Расово - Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч.Обходен маршрут: - В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно.- В посока Лом - Видин: по път II-11 Ковачица - Д. Цибър, по път III-818 Вълчедръм - Дългоделци до кръстовището с път II-81 с. Д. Церовене, по път II-81 Вирове - Монтана и по път 1-1 Ружинци - Димово - Дунавци - Видин и обратно. Срок до 30.04.2019 г.;Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци - Монтана, път І-1 /Е-79/ Монтана - Сумер, път ІІІ-1621 Сумер - Пърличево и обратно. Срок до 30.03.2019 г.Ремонтни дейности: няма ограничения.ОПУ-Пазарджик: Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.Ремонтни дейности: Път III-8003: Движението по път III-8003 с. Дюлево - разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.ОПУ-Перник:Временно са въведени следните ограничения за движение на МПС:Път II-63: Движението по път II-63 Брезник - Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г.Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г.Ремонтни дейности: няма.ОПУ-Плевен:Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено за транзитното движение на МПС над 15 т.;Обходен маршрут: по път ІІ-34 Плевен - Никопол. Срок - целогодишно.Път ІІІ-306: Движението по път III-306 Луковит - Оряхово в участъка Червен бряг - Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци.Обходен маршрут: (Кнежа - Искър - Долни Дъбник - Телиш - Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.;Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Ремонтни дейности: няма.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път III-606: Движението по общински път ІІІ-606 Неделево -Церетелево - Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез.Обходен маршрут: с. Труд-с. Строево-с. Голям Чардак-с. Неделево. Срок до 8.12.2018г.;Път ІІІ-667: Движението по път III-667 Плодовитово - Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград. Срок до 28.12.2019 г.;Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 02.01.2019 г.;Обходен маршрут: път Поповица - Садово - Кочево - Болярци.Път III-8611: Движението по път III-8611 Белица - Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 07.01.2019 г.;Ремонтни дейности: няма.ОПУ-Разград:Временно са въведени следните ограничения за движение на МПС: няма.Ремонтни дейности: Път III-702: Движението по път III-702 Пристое - Подайва - Къпиновци - Лъвино - II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г.Ремонтни дейности: Път II-21: Движението по път II-21 Русе - Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.;Път III-501: Движението по път ІІІ-501 Русе - Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г.ОПУ-Силистра: Временно са въведени следните ограничения за движение на МПС: Път III-701: Движението по път ІІІ-701 в участъка Секулово - Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 19.02.2019 г.Ремонтни дейности: няма.ОПУ-Сливен:Временно са въведени следните ограничения за движение на МПС:Път ІІІ-7006: Движението по път ІІІ-7006 Бероново - Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.;Път ІІІ-7306: Движението по път ІІІ-7306 Сунгурларе - Пъдарево в участъка с. Чубра - с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г.Ремонтни дейности:Път ІІ-48: Движението по път ІІ-48 гр. Котел - с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.01.2019 г.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки - пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.;Път ІІІ-8631: Движението по път ІІІ-8631 Момчиловци - Славейно - местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.;Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г.Ремонтни дейности:Път II-86: Движението по път ІІ-86 гр. Смолян - с. Средногорци от км 109+370 до км 109+570 (в участъка срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.Път IІI-864: Движението по път IІI-864 Проглед - Пампорово от км 2+375 до км 2+485 се осъществява в дясната лента, поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г.ОПУ-София:Временно са въведени следните ограничения за движение на МПС: Път II-81: Движението по път ІІ-81 Монтана - София през проход „Петрохан\" е ограничено за автомобили над 12 т., както и тегленето на ремаркета и полуремаркета.Обходен маршрут: през гр. Своге. Срок до 31.03.2019 г.;Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.;Път III-801: Движението по път III-801 Вакарел - Белица - Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит. Срок до 31.05.2019 г.;Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.;Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Срок до 31.05.2019 г.Ремонтни дейности:Път II-81: Движението по път II-81 Костинброд - Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 гр. Чирпан - с. Върбица в участъка с. Скобелево - с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица - Плодовитово - Първомай - Скобелево; - път ІІ-66 Чирпан - Плодовитово - Първомай - Скобелево; - Скобелево - Първомай - Плодовитово - път ІІ-66. Срок до 07.01.2019 г.Път III-5005: Движението по път III-5005 връх ,,Шипка\" - връх „Бузлуджа\" от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово. Ремонтни дейности: няма.ОПУ-Търговище:Временно са въведени следните ограничения за движение на МПС:Път III-4009: Движението по път III-4009 Лиляк - Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.;Път III-4082: Движението на МПС над 3,5 т. по път III-4082 Капище - Банковец от км 0+000 до 11+300 е ограничено поради ремонт на мост. Срок до 31.03.2019 г.Ремонтни дейности:Път III-4009: Движението по път III-4009 Лиляк - Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.;ОПУ-Хасково:Временно са въведени следните ограничения за движение на МПС:Път III-597: Движението по път III-597 Ивайловград - Дъбовец - Малко градище - Лозен - Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец - с. Сива река - с. Малко градище - гр. Ивайловград. Срок до 31.12.2019 г.;Път III-5009: Движението на МПС над 12 т. по път III-5009 Козлец - Кърджали от км 0+000 до км 26+080 e ограничено. Срок до 31.12.2019 г.Ремонтни дейности:Път III-663: Движението по път III-663 Димитровград - Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г.ОПУ-Шумен:Временно са въведени следните ограничения за движение на МПС: Път III-701: Движението по път ІІІ-701 в участъка Секулово - Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 02.04.2019 г.;Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Обходен маршрут: Шумен - Овчарово - Друмево. Срок до 02.04.2019 г.Ремонтни дейности: няма ограничения.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г.Ремонтни дейности: няма.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.Ситуационен и координационен център на Агенция „Пътна инфраструктура\"", "date": "2019.01.12", "title": "Информация за състоянието на републиканските пътища към 06.00 ч."}
{"url": "http://www.cross.bg/iioga-zimata-praktika-1593648.html", "text": "/КРОСС/ Бързи йога и лайфстайл съвети, които да ти помогнат да се справиш с някои основни проблеми през сезона и да те накарат да се радваш повече на зимата.Нищо не може да се сравни с усещането да се сгушиш в одеалото си в някоя студена зимна утрин. Събуждайки се лениво с чаша горещо кафе, поглеждайки през прозореца се наслаждаваш на мъглата, или похапваш ядки, а вечерите прекарваш с приятели. Зимата винаги носи със себе си тези сладости. Въпреки това тя също е придружена от суха кожа, напукани устни, болки в тялото, настинка, кашлица, вирусни инфекции и ставни болки. Да не забравяме също глупавото и мрачно чувство, което е нежелан дар от времето навън.Йога може да бъде твоята допълнителна защита тази зима, осигурявайки ти енергия и сила, с които да пребориш инфекциите. Ето няколко йога съвета, с които можеш да се насладиш напълно на зимния сезон.Колкото и изкушаваща да изглежда идеята да поспиш повече, не пропускай дневната си йога практика. Това ще ти помогне да се стоплиш и ще те предпази от болки и скованост в ставите. Започни деня си с няколко кръга на Сурия Намаскар(Поздрав към слънцето), последвания от няколко загряващи упражненя. Също така включи  Сукшма Вяаям в своята практика. Това ще ти помогне да предотвратиш сковаността в ставите, често срещана през зимата особено при възрастните хора.Зимата идва и е последвана от настинка, кашлица, вирусни инфекции и др. Редовната йога практика помага на тялото да повиши имунитета си, така че да държи болестите далеч от теб.Практикуването на пранаями (дихателни упражнения) помага да изчистиш задръстванията в гръдния кош, които се срещат често през зимата и повишават имунната система. Това е най-добрият сезон за Сурия Бхедана (Правилно носово дишане). Капал Бхати Пранаяма също загрява тялото и е добра практика за зимата. Опитай и Джал Нети, древна йога техника, преподавана в курса Изкуството да живееш - част 2, за да пребориш алергиите през зимата.Мрачното време навън автоматично хвърля сянка и върху нас без причини, и ние често се чувстваме без настроение и в летаргия. Отдели с ивреме да медитираш. Работи като мигновена промяна  в настроението и можеш да видиш разликата веднага! Добра идея е да седнеш със затворени очи за няколко минути, когато приключиш дневната си йога практика. Медитацията е чудесен старт на деня, подготвайки те да го посрещнеш със сила и усмивка.Зимата е перфектното извинение да се тъпчем с безброй вкустоии, както солени така и сладки. Въпреки това не позволявай заради това извинение да качиш килограми. Яж каквото ти се яде, но бъди сигурен че гориш калории с някои активни йога асани или разтягания, които да ти помогнат да намалиш теглото си, докато тонизират и вътрешната част на тялото. ", "date": "2019.01.12", "title": "Йога съвети за зимата"}
{"url": "http://www.cross.bg/kyltyrata-plovdiv-matera-1593647.html", "text": "/КРОСС/ Пловдив е първият български град, който печели титлата \"Европейска столица на културата\". Двадесет години след като беше домакин на Месеца на културата през 1999 г., градът ще отпразнува през 2019 г. най-престижната културна инициатива на Европейския съюз.Европейска столица на културата е уникален за България проект, който предоставя нови възможности за развитие на потенциала на града победител и нова международна видимост на българската култура като цяло. След четири години подготовка, програмата на Пловдив 2019 включва . Те обхващат не само града, но и целия Южен Централен регион, както и градовете-финалисти от втория кръг на надпреварата - Варна, София и Велико Търново.Гостите на града под тепетата ще могат да избират измежду множество събития - от различни изложби, чрез които могат да се запознаят с кирилицата, паневритмията до съвместни театрални продукции с други страни от Западните Балкани и ромските и турските общности.Тържествата по откриването ще се проведат от 11 до 13 януари и ще включват редица събития на открито и на закрито - в това число музикално и танцово представление и светлинно шоу вечерта на 12 януари. Комисарят по въпросите на цифровата икономика и цифровото общество Мария Габриел ще присъства на официалната церемония на 12 януари.  Десетките телевизионни екипи ще показват специално изградената кула, вместо Античния театър в Пловдив, превърнал се в символ на най-стария, постоянно обитаван град в Европа. Капацитетът му от 3500 места не позволява да посрещне хилядите гости, които се очакват да пристигнат за официалното откриване. Античният театър е построен през втори век (117 - 53 г.) по времето на римския император Марк Улпий Траян, разрушен три века по-късно и частично реставриран в оригиналния си архитектурен план.Официалното откриване на Пловдив - Европейска столица на културата 2019 е със спектакъла , който ще се реализира на шестте нива на 30-метровата импозантна метална кула. Артистичен директор на светлинното шоу е Свен Сьорен Байер, технически ръководител е Щефен Фукс. Режисьор на спектакъла е Питър Брикс. Осветлението е поверено на Бьорн Херман, а видео дизайнът на Фридер Вайс. Визуалните ефекти поемат Хайо Рем и Даниел Бандке. Композитор е Христо Намлиев, а музикални отговорници - Кристиян Щайнхозер и Maкс Тридер. Режисьори на отделни картини в спектакъла са и Густав Рюб и Стайко Мурджев. Хореографията е на Лидия Клемент, а костюмите са на Педро Рихтер.Първи на сцената ще излезе Теодосий Спасов, който ще изсвири произведение, създадено от него за този наистина специален за България повод. В грандиозния спектакъл ще вземат участие над 200 кукери от региона, Фолклорният ансамбъл \"Тракия\", ученици от Националната гимназия за сценични и визуални изкуства, над 200 хористи от всички пловдивски хорове, под палката на Диан Чобанов. С лазерни арфи ще се включат и изпълнители от АМТИИ, гайдари, над 150 деца от Спортното училище \"Васил Левски\" и над 1000 граждани на Пловдив.Народната певица Валя Балканска и гайдарят й Петър Янев закриват спектакъла. След зарята в програмата се включва и световноизвестният немски музикант и продуцент на електронна музика Шилер, който с няколко часов сет на живо стартира европейското си турне от Пловдив. в Южна Италия е побратимата на Пловдив - Европейска столица на културата през 2019 г. Двата града взаимодействат активно по общи проекти и инициативи. Матера е носител на титлата заедно с регион Базиликата.Програмата за Матера е организирана под надслов \"Отворено бъдеще\", като в центъра ѝ са поставени социалното и културното приобщаване и съвместните иновации. По-важните събития включват \"Ars Excavandi\" - съвременен поглед върху историята и културата на подземната архитектура, \"Ренесансът: нов прочит\" — пътешествие през артистичното минало на Базиликата и Апулия, и \"Поезия на числата\" — изложба, посветена на централната роля на математиката в работата на хората на изкуството през вековете.Сред акцентите на откриването в Матера ще бъде представено първото открито представление на операта \"Селска чест\" от Маскани в сътрудничество с най-стария оперен театър в света - \"Сан Карло\" в Неапол, създаден през 1737 г. за имения ден на крал Карло ди Борбон, както и. Официалното откриване в Матера ще се проведе на 19 и 20 януари и включва участие на 2 000 музиканти от всички села в региона на Базиликата и много други части на Европа. Комисарят по въпросите на образованието, културата, младежта и спорта Тибор Наврачич  ще присъства на официалната церемония на 19 януари.През 2018 г. Валета в Малта и Леуварден в Нидерландия бяха Европейски столици на културата. След Пловдив и Матера през 2019 г. следващите \"Европейска столица на културата\" ще бъдат Риека (Хърватия) и Голуей (Ирландия) през 2020 г., Тимишоара (Румъния), Елевсина (Гърция) и Нови Сад (Сърбия, страна кандидатка) през 2021 г., Еш (Люксембург) и Каунас (Литва) през 2022 г. и Веспрем в Унгария (препоръчан) през 2023 г.Да пожелаем успех на Пловдив и на Матера като \"Европейски столици на културата\" 2019-а!", "date": "2019.01.12", "title": "Пловдив и Матера се готвят за откриването на Европейски столици на културата"}
{"url": "http://www.cross.bg/lavini-avstriya-snyag-1593668.html", "text": "/КРОСС/ Ваканцията на група германски гимназисти в Австрия вчера приключи, но вместо да карат ски, те бяха евакуирани с военни хеликоптери, след като цяла седмица останаха блокирани в хижата си в резултат на рекордните снеговалежи, предаде Франс прес, цитирана от БТА.Австрийските военни съобщиха, че са изпратили два хеликоптера, за да могат 66 ученици и учители от района на западногерманския град Дортмунд да напуснат ски курорта Касберг в Грюнау, Централна Австрия. Групата пристигнала на 5 януари на ски, но плановете се провалили заради дебелия сняг, натрупал в голяма част от страната. (На снимката: дебела снежна покривка в Лофер, в провинция Залцбург)Касберг, като повечето австрийски ски курорти, не работят от дни поради опасността от лавини, от рухване на дървета или спиране на тока. Въпреки лошия си късмет обаче учениците не се отчаяли, а пак намерили начин да се забавляват, запълвайки времето си с настолни игри, тъй като нямало ток да гледат телевизия и да зареждат телефоните си.До три метра сняг, а на места и повече, паднаха в Западна и Централна Австрия от миналия четвъртък досега. Ски пистите и съоръженията в курорта Лозер в провинция Щирия, който се намира на 1500 м надморска височина, напълно изчезнаха под 5-метрова снежна покривка.Около 500 войници разчистваха днес покривите и пътищата в селищата, където положението бе най-тежко. Още 1000 войници са в готовност да се намесят при нужда, посочи правителството.В понеделник през нощта 11 германски туристи бяха спасени от алпинисти от кабинков лифт близо до Залцбург.От седмица в Европа трайно се установи сурово зимно време. През това време стотици хора останаха с дни блокирани в някои алпийски райони, бурни ветрове причиниха забавяне и отменяне на полети и повишиха опасността от смъртоносни лавини в планините.Поне 15 души са загинали при инциденти, свързани с лошото време миналата седмица, повечето - при лавини.Има загинали в лавини в Швейцария, Австрия и Германия, а властите предупредиха, че продължаващите валежи от сняг увеличават и без друго високия риск от нови лавини.Почти цяла Германия е обхваната от циклона \"Бенямин\". За обилни снеговалежи и силни ветрове се съобщава днес в Централна Скандинавия. Снеговете нарушиха пътното движение в Словакия. Отменени бяха полети на международното летище в столицата Братислава.Заради снега бе спряно движението по десетки пътища в планинските райони на Чехия. ", "date": "2019.01.12", "title": "Европа в снежен капан: В Австрия натрупа 5 метра, армията евакуира ученици"}
{"url": "http://www.cross.bg/astronomiya-astronomicheski-nagore-1593667.html", "text": "/КРОСС/ Събитие под наслов \"100 часа астрономия\" и изложба \"Нагоре и отвъд\" ще отбележат 100-годишнината от основаването на Международния астрономически съюз. Организатор е Институтът по астрономия на БАН, а домакин на проявите - София Тех Парк. \"100 часа астрономия\" е част от астромаратона от 10-13 януари по целия свят. Популярни лекции ще представят най-интересните астрономически явления през годината, новите космически мисии до слънцето, както и някои впечатляващи астрономически обекти като свръхновите и т.нар. \"проблясващи звезди\".За първи път ще бъде представена оригиналната изложба \"Нагоре и отвъд\", посветена на юбилея. Тя разказва за най-вълнуващите достижения на съвременната астрономия и за изследванията на Космоса през последното столетие. ", "date": "2019.01.12", "title": "БАН чества 100-годишнината на Международния астрономически съюз"}
{"url": "http://www.cross.bg/planinskata-planinata-sledvashtite-1593653.html", "text": "/КРОСС/ В следващите два дни ски и сноуборд не трябва да се карат извън предназначените за целта места в планините, а туристите не трябва да излизат извън маркираните трасета. Това призова пред Дарик директорът на Планинската спасителна служба Емил Нешев, като уточни, че два дни е минималното време, необходимо, за да се стабилизира снежната покривка.Нешев посочи, че двете основни грешки, довели до трагични инциденти, като вчерашния, при който двама сноубордисти бяха затрупани от лавина, са подценяване на условията в планините и надценяване на собствените възможности. Планинската застраховка също е задължителна, добави Нешев. „Хората не се информират достатъчно. Освен това има липса на отговорност. Когато тръгваш да правиш такива неща, трябва да знаеш много добре какво точно правиш. Ето, в случая с инцидента днес, момчетата нямали планинска застраховка“, каза той. Специалистът даде и няколко ценни съвета, ако през следващите дни сте решили да прекарате време в планината: „Тези, които планират преходи, трябва да знаят, че обстановката в планините в България в момента не е подходяща за излизане и практикуване на ски и сноуборд извън пистите. Планината крие рискове, тъй като последните снеговалежи бяха съчетани със силни ветрове във високата част на планината. Тези две неща са предпоставка за натрупване на т.нар. снежни дъски. Много трудни за откриване и много лесни за събаряне“, обясни директорът на Планинската спасителна служба.„Нека да се придържаме към това поне в следващите два дни, да се успокои обстановката, да улегнат снежните слоеве, да се стабилизира снежната покривка. Същото важи и за туристите. Да практикуват туризъм само по маркираните зимни трасета за туризъм. Препоръчвам на всички, които изпаднат в състояние на бедствие, нека ползват телефон 112. Препоръчвам на всички, които излизат в планината, да разполагат с мобилното приложение на Планинската спасителна служба, чрез което бързо и лесно могат да подадат координатите на своето местоположение, за да може да бъдем бързи и ефективни“, допълни още той.  ", "date": "2019.01.12", "title": "Ако през уикенда ще ходите в планината, ето няколко важни препоръки"}
{"url": "http://www.cross.bg/zhiletki-pravitelstvoto-beshe-1593669.html", "text": "/КРОСС/ Предстоящото начало на \"националния диалог\" не променя нищо. \"Жълтите жилетки\" се готвят днес за нови протести в цяла Франция, след като получиха тласък от увеличаването на на броя на протестиращите миналата събота, което показа, че протестите няма да спрат от само себе си. Два месеца след първата протестна акция, движението е все толкова многолико и водещите фигури от \"историческото му ядро\" нямат единна стратегия за деветата седмица на обществена мобилизация.Ерик Друе, шофьор на камион, обявява намерението си да се върне в Париж. Но други фигури от движението, предприемачът Присия Людоски и Максим Никол, избраха френския град Бурж. Този град има предимството, че е \"на еднакво разстояние от големите градове\", като в същото време е \"малко по-малко известен на силите на реда, за да се избегне \"заграждане\" (обкръжаване - бел. АФП) и да се засили напрежението\", обяснява Никол.След спада в броя на участниците по време на коледните и новогодишни празници \"жълтите жилетки\" отбелязаха успех по време на осмия си протест на 5 януари: с 50 хил. протестиращи в цялата страна, по данни на правителството, активността на протестното движение отбеляза ръст, опровергавайки предсказанията, че активността му постепенно ще спадне.Новите съботни протести ще бъдат още един тест за президента Еманюел Макрон: след като не успя да успокои \"жилетките\" с \"политиката на моркова\" и със социални мерки на стойност 10 милиарда евро, правителството пробва вече \"политиката на тоягата\", обявявайки проектозакон за борба с погромаджиийството, подобен на този за борба с хулиганството.Решението за втвърдяване на законодателния арсенал беше взето след новите прояви на насилие в Париж на 5 януари, при които беше отбелязано дори влошаване на ситуацията: \"жилетките\" разбиха със строителна техника входа на министерството, където се намира офисът на правителствения говорител (Бенжамен Гриво - бел. БТА), и влязоха в сградата. Кадрите с бивш боксьор, удрящ жандармеристи, също са символ на тези ексцесии, при които се случва всичко, но не и отслабване на насилието.Бившият боксьор беше арестуван преди процеса си (първото заседание е насрочено на 13 февруари) и това предизвика гнева на \"жълтите жилетки\". Организирана беше акция за набиране на средства в негова подкрепа, която събра над 117 хил. евро, преди интернет платформата \"Леечи\" да реши да не приема повече дарения след остри критики от страна на правителството и на полицейските синдикати. Дарителите придружиха жеста си с послания, демонстриращи подкрепата им, а някои нарекоха боксьора \"герой\".Движението на \"жълтите жилетки\" продължава да се ползва с подкрепата на повечето французи: 60 на сто го одобряват, макар че това е спад от 10 на сто за един месец, показва публикувано в сряда проучване на \"Елаб\". 51 на сто от французите искат протестното движение да продължи, а 38 на сто заявяват, че разбират проявите на насилие.Предвид риска от нови сблъсъци ще бъдат мобилизирани 80 хил. полицаи и жандармеристи, включително 5 хил. в Париж.На фона на това големият национален дебат, обещан от правителството като изход от кризата, изглежда забуксува още преди да започне в средата на януари. Шантал Жуано, която трябваше да го организира, се оттегли след полемика, предизвикана от месечната й заплата, възлизаща на 14 666 евро брутно. Продължават и колебанията кои теми ще бъдат обсъждани и кои няма, а това породи много съмнения в ползата от консултациите.\"Методът, предложен от правителството за големия му дебат, е като локомотив от 19-и век\", заяви Кристоф Шалансон, важна фигура в движението в южния департамент Воклюз.\"Очакваме реакцията на държавата и създаване на процедурата за референдум по инициатива на гражданите (едно от исканията на \"жълтите жилетки\" - бел. БТА) и конкретни мерки за повишаване на покупателната способност\", обяснява пред АФП Алекс, организатор на протести в югоизточния град Валанс.\"Ако и двете бъдат направени, край на движението\", каза той, но предупреди: \"Трябва да реагират бързо. Има хора, на които им е писнало да бъдат пацифисти и ще става все по-трудно да се ръководят\" предаде БТА. ", "date": "2019.01.12", "title": "\"Жълтите жилетки\" не са доволни, готвят се за девети протест"}
{"url": "http://www.cross.bg/dolara-bonboni-bonbon-1593649.html", "text": "/КРОСС/ Представете си колко хиляди бонбони се изяждат всеки ден по целия свят. Това определено е най-любимото лакомство на децата. Има стотици видове бонбони, като започнем от шоколадови, жилирани, здравословни, направени от фурми и ядки, пандишпанови и други. foodpanda, откри кои са най-скъпите бонбони в света.", "date": "2019.01.12", "title": "Най-скъпите бонбони по света"}
{"url": "http://www.cross.bg/proekt-plovdiv-metra-1593670.html", "text": "/КРОСС/ \"Пловдив е готов за Европейска столица на културата и с нетърпение очакваме днешния празник\", заяви кметът Иван Тотев.Той призна, че много от нещата, които искали да станат, не са могли да се случат за откриването.Тотев обясни, че ремонтът на централния площад е започнал още през 2012 г. и въпреки огромното желание той да бъде завършен до 2019 г. заради сложността на проекта и археологическите разкопки това не се е случило.\"Културна столица не е инфраструктурен проект - той е културен проект. Най-важният проект са хората, събитията, които ще се случат в Пловдив. А площад \"Централен\" - до два месеца ще бъде готов. Докато стартира туристическият сезон ще бъдем готови\", каза пред bTV кметът на Пловдив.Официалният старт на събитието ще бъде даден в 19:00 часа тази вечер със спектакъла \"Ние всички сме цветове\". Той е разделен на няколко сегмента и съчетава традиционни български изпълнения и модерни съвременни технологии.Началото е поверено на Теодосий Спасов, а на сцената ще се качат Валя Балканска, гайдарят Петър Янев, фолклорният ансамбъл \"Тракия\", над 200 кукери от региона, хористи и ученици от града.Основната програма ще бъде на 30-метрова кула, осигуряваща видимост от 360 градуса. Сцената е с 5 нива и тежи 200 тона заедно с участниците. Тя е разширена с два подиума с дължина 100 метра, които са високи 3 метра и широки 4 метра. 360 градусови екрани ще бъдат разположени на сцената и допълнени от мултимедийни елементи по подиумите. На 30-метровата сцена ще се качат 1500 изпълнители от целия свят - музиканти, актьори. До нея ще се стига през 23 контролно-пропускателни пункта.Очаква се над 30 000 души от страната и чужбина да гледат на живо откриващото събитие.Движението за автомобили в центъра на Пловдив е спряно, паркирането е забранено. За целта има изградени буферни паркинги.  ", "date": "2019.01.12", "title": "Иван Тотев:Културна столица не е инфраструктурен проект - той е културен проект  "}
{"url": "http://www.cross.bg/popov-f-izbora-1593672.html", "text": "/КРОСС/ \"F-16 е прекрасен самолет. Когато казваме, че купуваме F-16, трябва да помислим какво всъщност правим - осигуряваме развитието и модернизацията на Българската армия, в частност на ВВС. Ние се интегрираме в структурите на НАТО, започваме да разчитаме все повече на наши стратегически съюзници\" това каза председателят на Комисията по отбрана в Народното събрание ген. Константин Попов пред NOVA.„Грипен\" също е прекрасна машина, но когато говорим за това, че сме в отбранителен съюз и там имаме съюзници, това определено носи някакъв позитив по време на избора. Няма как да не го отчетем, защото когато започнеш да използваш това, което си купил, а това е в една изключително критична ситуация - когато идва военен конфликт, е хубаво да се обърнеш към своя съюзник. Когато този съюзник е САЩ, с когото имаш стратегическо партньорство - това определено носи позитиви. Техниката е важна. Финансовата част е важна. Това са огромни средства от данъкоплатеца, но не може да се изпуснат и много други неща, които влияят върху избора. Не напразно е предложението на правителството договорът да бъде подписан поне от четирима министри. Това ще гарантира, че ще бъде взето най-доброто решение\", обясни Попов.Председателят на Комисията по отбрана към НС коментира и позицията на президента по темата с изтребителите. Според Румен Радев при избора на самолет има лобизъм. „Лобистите са тези, които оказват неформален натиск за вземане на политическо решение. В този случай решението се взима от министрите, министър-председателя и Народното събрание. Те са обект на лобизъм. Всеки има право да защитава и да представя своя продукт. Това, което направиха американците, е съвсем нормално\", каза Попов.Той обясни, че поддръжката на F-16 няма да излезе по-скъпа в дългосрочен план в сравнение с тази на „Грипен\", но потвърди, че все още не са ясни точните суми. „Точно цифрите за поддръжката ги няма. Ако ги искаме, трябва да отидем на конкретни разговори, но не мога да разбера защо не искаме да отидем на тези разговори\", каза Константин Попов.", "date": "2019.01.12", "title": "Константин Попов: Със закупуването на F-16 осигуряваме модернизацията на ВВС"}
{"url": "http://www.cross.bg/pero-prikazki-sharl-1593569.html", "text": "/КРОСС/ Шарл Перо е френски писател и фолклорист, автор на голям брой детски приказки, сред които Спящата красавица, Синята брада, Котаракът в чизми, Пепеляшка, Малечко Палечко, Червената шапчица, Магарешката кожа и други. Проучил и преработил в достъпен за деца вид редица устни народни приказки, Перо решава да ги събере в книга, от името на сина си Пиер Дарманкур, и я посвещава на личност от френския кралски двор. Книгата е публикувана за пръв път през 1697 г. под заглавие “Приказки за моята майка” или “Истории и приказки от старото време с морални наставления” и в нея първоначално влизат осем приказки, сред които “Червената шапчица”, ”Котаракът в чизми”, ”Палечко” и ”Пепеляшка”. В следващите издания Перо добавя още две приказки и една повест. Всичките му приказки завършват с нравоучителни стихове.Шарл Перо е роден в буржоазно чиновническо семейство. Получава юридическо образование и постъпва на кралска служба. Неговият брат, Клод Перо, е известен за времето си архитект. С литература Шарл Перо започва да се занимава едва от 1683 г., когато е 55-годишен. През 1671 г. е избран за член на френската академия на науките.През 1687 г. чете полемичната поема ”Векът на Людовик Велики” и чрез нея призовава писателите да отразяват в произведенията си съвременния живот и нрави, да черпят сюжет и образи от народното творчество и обкръжаващата действителност. Според Перо фолклорът с живия си и изразителен език, тънък хумор, богато идейно съдържание, може да се използва като източник за създаване на самобитна съвременна литература. Чрез собственото си творчество Шарл Перо допринася за приближаването на литературата към реалистичното изображение на действителността и ускорява създаването на литературата на Просвещението. Той е един от най–пламенните противници на класицизма и със своите естетически възгледи става носител на рационализма, на прогреса. В устното народно творчество Шарл Перо открива разнородни сюжети и образи за създаване на нови художествени произведения.Приказките на Шарл Перо не само нарушават традициите на класицизма, сковаващи развитието на литературата, но и критикуват от позицията на буржоазията аристократичните предразсъдъци. Играят възпитателна роля с нравствените идеи, вложени в тях, с простора на въображението; приказките оказват влияние върху развитието на европейската литература.", "date": "2019.01.12", "title": "12 януари – 391 години от рождението на Шарл Перо"}
{"url": "http://www.cross.bg/monitor-stranata-telegraf-1593660.html", "text": "/КРОСС/  150 чиновници с по-високи заплати от президент и премиер е водещото заглавие на \"24 часа\". Управителят на БНБ е с 16 849 лв., а шефът на КФН - с 13 146 лв. заплата, сочи проучване на вестника. Кметовете в страната с решение на правителството от онзи ден вече ще могат да получават заплати, равни на министерските - по 4600 лева. Със същото решение заплатите на топчиновниците по министерствата също могат да стигнат министерските, макар и само на избрани високи длъжности - главни секретари и шефове на дирекции, отбелязва часовият вестник. Доход над 740 лв. има само един на 10 българи, четем на първата страница на \"Труд\". Само 11,3% от хората в страната разполагат с над 740 лв. на месец, сочат данни на НСИ. Оказва се, че малко под 800 хиляди души имат месечни доходи, които стигат за покупката на хубав хладилник, допълва \"Труд\" и отбелязва, че половината от населението в страната живее с по-малко от 390 лв. на месец. До десет жалби на ден срещу парното и ВиК, научаваме от водещото заглавие на \"Монитор\". 214 дела за надписани сметки от \"Топлофикация\" са спечелени от абонати, показва проверка на изданието. \"Монитор\" отбелязва също, че има бум на оплакванията заради отменен полет и изгубен багаж. \"Телеграф\" съобщава за нов удар на крадени картини в София, разследван от полицията. От къща в квартал \"Суходол\" са изчезнали 8 платна, докато собственичката на имота е в чужбина, продължава вестникът. По същия начин бяха задигнати картините на Майстора и Димиитър Киров от къщата на Павел Антонов, докато той е зад граница. Информацията за новата кражба е била потвърдена за \"Телеграф\" от полицията. Крадците са задигнали 3 картини - акварел на Стоян Чуканов, който е известен художник с изложби в САЩ и Швейцария, две на Гаврил Орошаков, две на японски автор на коприна и една на неизвестен автор. ", "date": "2019.01.12", "title": "Преглед на печата за 12 януари"}
{"url": "http://www.cross.bg/bylgartabak-blagoevgrad-golyamoto-1593662.html", "text": "/КРОСС/ „Булгартабак Холдинг“ затваря предприятието за производство на цигари в Благоевград, научи „Хоризонт“. Ръководството на дружеството е дало двудневен срок на хората да подадат заявления за доброволно напускане , заявиха работещите.В най- голямото предприятие на цигарения холдинг от 2000 човека към момента са останали едва 200. Вчера те са били уведомени, че фабриката се закрива и за тях е по-добре да поискат работодателят да ги освободи по чл. 331 от Кодекса на труда, тоест да напуснат доброволно. При това положение съкратените ще получат между 4 и 5 брутни работни заплати, в зависимост от трудовия стаж, както и право да бъдат на борсата за четири месеца срещу минималното обезщетение. В противен случай ще бъдат пуснати в принудителен неплатен отпуск, а след това фабриката спира работа окончателно. През последните три месеца дружеството е работило денонощно на максимални обороти, без спиране през почивните и празничните дни, за да се изпълни в срок последната поръчка към клиенти на Булгартабак. Хората заявиха, че са крайно унизени и изтощени, дори споменаха за няколко смъртни случая. Затова никой няма да се противопостави на съкращенията, с които се закрива и най- голямото предприятие в холдинга. Въпреки това те са уведомили синдикалните централи за ситуацията.Според приватизационния договор Булгартабак има ангажимент да запази предмета на производство до 2021 година в България, но не е уточнено къде. Така Благоевград БТ последва съдбата на дружеството в София.", "date": "2019.01.12", "title": "„Булгартабак Холдинг“ затваря цигарената си фабрика в Благоевград"}
{"url": "http://www.cross.bg/obyavi-demokratite-trump-1593663.html", "text": "/КРОСС/ Американският президент Доналд Тръмп няма да обяви извънредно положение веднага. Той изчаква последните действия нa конгресмените. Това обяви самият той пред журналисти, цитиран от Washington post.  заяви той. Това обяви той след дни на спекулации с обявяването на мярката, която би му позволила да заобиколи Конгреса, за да може да се започне строеж на стената по границата с Мексико. Тръмп бе обявил, че е готов и на безкраен шътдаун и не се притеснява от последиците. Държавният глава се завърна от посещението си на американско-мексиканската граница в щата Тексас, като обяви потока от нелегални имигранти за \"нашествие\".Тръмп също така повтори желанието си да изгради гранична стена, твърдейки, че САЩ \"не могат да бъдат в безопасност\" без нея.Президентът нападна както лидерите на демократите в Сената и Камарата на представителите (Чък Шумър и Нанси Пелоси), така и администрацията на предшественика си Барак Обама. Той заяви, че те не са наясно колко сериозно е положението на южната граница и не са изградили стената по-рано. Правителството в САЩ частично не работи вече в продължение на три седмици, като лидерът на малцинството на демократите в Сената Чък Шумър и председателят на Камарата на представителите Нанси Пелоси отказват да изпълнят искането на президента за осигуряване на 5,7 млрд. долара за строителство на стената.Президентът проведе масирана медийна офанзива срещу демократите, като направи телевизионно обръщение към към нацията по-рано тази седмица и отмени посещението си на Световния икономически форум в Давос, като изтъкна като причина \"непреклонността на демократите относно граничната сигурност\".Шумър и Пелоси отговориха на речта на Тръмп с призива да се спре безсмисленият шътдаун, докато текат преговорите около финансирането на правителството и да не се държат като заложници 800 000 федерални служители, които в момента са в неплатен отпуск или работят без заплащане вече повече от 20 дни след началото на шътдауна. Междувременно, икономически съветник на президента сравни шътдауна за въпросните служители с неочаквана ваканция. По думите му, когато сагата с финансирането приключи, те ще се върнат на работа и ще им бъде платено. Това обяви Кевин Хасет. Според него, може да се каже, че тези неочаквани почивни дни са добре дошли за служителите по това време на годината - те и без това си взимат поччивка по празниците, а сега не е нужно да ползват годишния си платен отпуск. В същото време започнаха протести на държавни служители с искане за слагане край на шътдауна. Мексико пък от своя страна обяви засилване на охраната по нефтопроводите и складовете за горива с цел намаляване на кражбите, които се превръщат в национален проблем. ", "date": "2019.01.12", "title": "Тръмп няма да обяви извънредно положение веднага, изчаква Конгреса"}
{"url": "http://www.cross.bg/promenite-nato-imeto-1593661.html", "text": "/КРОСС/ Албания приветства резултата от гласуването в македонския парламент за промяна на името на страната като \"ясна проява на държавничество, отваряща пътя към НАТО и Европейския съюз. Албанският външен министър Дитмир Бушати написа в Туитър, че приносът на албанските политически партии в Македония за пореден път се е оказал решаващ фактор.  Британското външно министерство нарече момента \"исторически\" и заяви, че това е голяма крачка към решаването на дългогодишния спор за името с Гърция, а страната се приближава към по-сигурно, стабилно и благополучно бъдеще в  евроатлантическата общност.  По-рано и гръцкият премиер Алексис Ципрас, генералният секретар на НАТО Йенс Столтенберг, и висши представители на Европейския съюз изразиха одобрението си за приемането на промените в македонската конституция. Вчера вечерта парламентът в Скопие одобри промените, произтичащи от Преспанския договор с Гърция, с 81 гласа \"за\". Опозиционната ВМРО-ДПМНЕ бойкотира гласуването и поиска предсрочни избори. ", "date": "2019.01.12", "title": "Положителни международни реакции на промените в македонската конституция"}
{"url": "http://www.cross.bg/mozuka-promeni-cheteneto-1593570.html", "text": "/КРОСС/ Ново изследване, в което се сканира мозъкът на участниците преди, по време на, и пет дни след четенето на роман открива, че последното е свързано с трайни неврологични промени.Романът, който учените дават на 19-те участници в изследването, е „Помпей“ на Робърт Харис. Доброволците се подлагат на скенер всеки ден, в продължение на 19 последователни дни, за да се наблюдава мозъка им в състояние на покой.Резултатите, публикувани в списание Brain Connectivity, показват, че в състоянието на мозъка в покой се наблюдават промени, които продължават да са налични и след като участниците завършват четенето на романа.Ето какво казва водещият автор Грегъри Бърнс:„Въпреки че участниците не четат романа по време на сканирането, те запазват повишената свързаност. Наричаме това „активност в сянка“ – нещо като мускулната памет.“Увеличената свързаност се наблюдава първо в зоните на мозъка, свързани с възприемането на езика: левият слепоочен кортекс. Този тип промени обаче са сравнително краткотрайни.Резултатите от скенера показват и повишена активност в област от мозъка, която отговаря за чувството за допир и положение на тялото – соматосензорния кортекс. Тези промени се запазват и в петте дни след като участниците са завършили четенето.Бърнс коментира:„Неврологичните промени, които открихме, свързани със системите участващи във физическите усещания и движението, предполагат, че четенето на роман „пренася“ читателя в тялото на героя. Знаем, че добрите истории могат да ви накарат да влезете в кожата на някой друг в преносен смисъл. Сега виждаме, че това може би се случва и в биологичен.“И така, ако четенето на добър роман може да остави отпечатък в ума и психиката ни, той оставя и биологичен отпечатък в мозъка ни. Или, по думите на Уилям Стайрън: Хубавата книга трябва да ви остави с много преживявания, и леко изтощени в края: докато четете, живеете няколко живота. Оказва се, че е бил прав: не само метафорично, но и буквално. ", "date": "2019.01.12", "title": "Четенето на роман увеличава връзките в мозъка"}
{"url": "http://www.cross.bg/plovdiv-subitie-stolitza-1593664.html", "text": "/КРОСС/ Хиляди хора се очакват днес в центъра на Пловдив, където ще бъде кулминацията от откриването на града като Европейска столица на културата. Десетки събития са предвидени в откриващия уикенд, който започна от снощи.Разнообразието от културни събития започна в петъчния ден с няколко изложби и концерти, които събраха доста повече хора от обикновено. Днес по обед продължава културната програма в артистичния квартал \"Капана\" с изпълнения на етноформация Жарава и проект \"Българи\". На сцената пред общината в ранния следобед читалищата от цяла Южна България ще представят шарена плетеница от танци и музика, пресъздаваща богатството на българския фолклор. По повод 30-годишнината от падането на Берлинската стена в Пловдив гостува единствената пътуваща колекция от оригинални фрагменти от стената, станала поле за изява на много улични артисти от 80-те до днес.Довечера обаче ще е кулминацията на церемонията по откриването на Пловдив като Европейска столица на културата. От 19:00 ч. на 30-метровата кула, построена за голямото събитие, ще се качат над 1500 изпълнители от страната и чужбина, обединени в спектакъла \"Ние сме всички цветове. Сред звездите, които ще участват в шоуто са Валя Балканска, Теодосий Спасов и немският DJ SCHILLER. Внушителната кула ще осигури видимост от 360 градуса. Върху конструкцията са монтирани над 350 прожектора и 10 огромни лед екрана.Кметът на Пловдив е обнадежден, че въпреки многото критики, това ще е незабравимо събитие: \"Смятаме, че със спектакъла тук това ще бъде нашето ключово събитие, което ще остане в сърцата на хората като общо, голямо, мащабно събитие. През годината всеки ще намери своето си събитие - за един ще бъде рок фестивал, за друг - изложба. Но това ще остане в съзнанието на всички\".Заради мащаба на спектакъла и очакваните много хора, са взети сериозни мерки за сигурност. Забранено е използването на дронове около огромната кула-сцена, като ще има 23 пропускателни пункта. От МВР нямат данни за заплахи за терористични актове. На всички възлови кръстовища ще има мобилни екипи, които ще следят за безопасността, каза изпълнителният директор на фондация „Пловдив 2019” Кирил Вълчев. ", "date": "2019.01.12", "title": "Хиляди хора се очакват днес в Пловдив"}
{"url": "http://www.cross.bg/evropa-viziya-bulgariya-1593665.html", "text": "/КРОСС/ Нов икономически модел, социално измерение на Европейския съюз (ЕС), еврокомисар по демографските въпроси - това са част от предложенията в предизборната платформа за евровота на БСП, която лидерът Корнелия Нинова нарече Визия за Европа. Документът ще бъде обсъден на закрито заседание на \"Позитано\" 20 днес и ще бъде окончателно приет на конгреса на партията на 26 януари.Визията на БСП за Европа е от седем страници и фокусира върху социалното измерение на ЕС и желанието на социалистите съюзът да е ориентиран към младите хора. За разрешаването на демографските проблеми социалистите искат да работи отделен еврокомисар.БСП иска европейските институции да работят така, че националните държави да имат контрол по въпросите за миграционната политика. Социалистите се обявяват против Европа на две скорости и искат още тази година България да бъде напълно интегрирана в Шенген, т.е. да бъде приета не само по въздух и вода, но и по сухопътни граници.Очаква се ръководството на БСП да предложи и рамка, от която бъдещите евродепутати да не трябва да отстъпват. \"Ако сред условията е да не се подкрепя ратификацията на Истанбулската конвенция, то може да се ориентирате кои ще бъдат кандидатите за евродепутати, и кои - не\", коментира социалист пред \"Дневник\". Засега неофициалната информация е, че президентът на Партията на европейските социалисти (ПЕС) Сергей Станишев няма да бъде начело на евролистата на БСП, както бе на миналите избори, а за негов наследник се коментират надпартийни кандидати, в т.ч. и депутатът от гражданската квота на БСП Елена Йончева. На избираемо място в листата ще бъде и зам.-председателят на партията Деница Златева.Днес Националният съвет на БСП ще обсъди и т.нар. Визия за България, която трябва да стане предизборна платформа на партията за парламентарни и местни избори. В документът са включени и предложения на неправителствени организации и граждани, с които социалистите обсъждаха идеите си близо пет месеца в цялата страна.Акценти в т.нар. Визия за България са обещания за реформа в здравеопазването на база на регионален принцип, прогресивно подоходно облагане и данъчни облекчения за млади семейства, увеличение на старите пенсии и на някои социални плащания, мерки срещу демографската криза, по-голямо държавно участие в икономиката, нормализиране на отношенията с Русия и др. ", "date": "2019.01.12", "title": "Визията на БСП за Европа: социален съюз и еврокомисар и по демографските въпроси"}
{"url": "http://www.cross.bg/rezhisyor-geraskov-aktyor-1593659.html", "text": "/КРОСС/  зам.-министър на МТСП., актриса., актьор., бивш председател на Държавна агенция \"Архиви\"., щангист, бронзов медалист от Олимпиадата в Атина 2004 г., продуцент и режисьор., народна певица от \"Мистерията на българските гласове\"., историк, преподавател в СУ \"Кл.Охридски\"., режисьор., режисьор., футболист., актьор, син на семейството актьори Ивайло Герасков и Милена Живкова., депутат от ДПС в 43 НС.", "date": "2019.01.12", "title": "Родени на 12 януари "}
{"url": "http://www.cross.bg/chasa-provede-plovdiv-1593658.html", "text": "/КРОСС/  От 10.00 часа до 18.00 часа Регионалният природонаучен музей ще осигури безплатен достъп до експозицията си на деца и юноши (до 18 години).В 11.00 часа в хотел „Империал“ председателят на ПГ на ГЕРБ и заместник-председател на партията Цветан Цветанов ще се срещне с актива на ГЕРБ в Пловдив област.От 18.00 часа на фасадата на къщата-музей „Златю Бояджиев“ ще бъде представен лазерен визуален спектакъл „Български мистерии“.От 19.00 часа на 30-метрова сцена, монтирана в центъра на града кукерски групи от Карлово ще участват в грандиозното откриване на Пловдив 2019 – Европейска столица на културата.От 19.00 часа до 20.00 часа на бул. „Цар Борис III Обединител“ ще се състои церемония по официалнотооткриване на Пловдив – ЕСК 2019 „Ние сме всички цветове“. На събитието ще присъстват вицепрезидентът Илияна Йотова, председателя на парламента Цвета Караянчева, еврокомисарят Мария Габриел, председателят на ПГ на ГЕРБ и зам.-председателя на партията Цветан Цветанов и др.От 11.00 часа в зала „Александър Лилов“ на ул. „Позитано“ 20 ще се проведе заседание на Националния съвет на БСП.От 11.00 часа в Националния политехнически музей комисарят по въпросите на цифровата икономика и цифровото общество Мария Габриел ще участва във връчването на годишните стипендии на младежи с изявени способности в науката и техниката на фондация „Еврика“.От 12.00 часа в София Тех Парк ще се проведе лекция „100 часа астрономия“, организирана от Института по астрономия с Национална астрономическа обсерватория на БАН по повод 100- годишнината от основаването на Международния астрономически съюз .От 13.00 часа в ресторант „Момина крепост“ ще се проведе Ден на производителя, организиран от ТД „Трапезица 1902“, ПГ по туризъм „Д-р Васил Берон“ и Съюза на етнолозите в България.От 11.00 часа в медицинския център „Св. Петка“ на видинската болница кметът на Община Видин Огнян Ценков ще се срещне с проф. д-р Асен Балтов, изпълнителен директор на Университетската многопрофилна болница за активно лечение и спешна медицина „Н.И.Пирогов“ и с екипа специалисти, който ще преглежда безплатно деца от 09.00 до 16.00 ч.От 10.00 часа до 12.00 часа между Младежкия дом и Община Пазарджик ще се състои кампания за рециклиране под мотото „Пазарджик обича“.От 10.00 часа на стадион „Септември“ ще се проведе 16-ото издание на фестивала „Симитлия – Древната земя на кукерите“. ", "date": "2019.01.12", "title": "Предстоящи събития в страната на 12 януари"}
{"url": "http://www.cross.bg/voiivodinovo-dimov-mateev-1593683.html", "text": "/КРОСС/ \"Пребитият във Войводиново ефрейтор Валентин Димов вече е в добро състояние и ще бъде изписан до два-три дни\" това съобщи в събота пред бТВ неговият командир, бригаден ген. Явор Матеев.По думите му ефрейтор Димов има силен дух и силно тяло и се възстановява бързо. Скоро ще се върне и в бойния строй.Военният от специалните части беше пребит на 6 януари – Богоявление от двама млади роми заради забележка на пътя, което породи размирици и селото се вдигна на бунт срещу заселените в незаконни постройки роми.На въпроса как могат двама младежи да пребият военен, ген. Матеев отговори, че всеки – и найподготвеният, може да изпадне в ситуация, в която не може да се защити.Ефрейтор Димов е участвал в операции и мисии зад граница – парашутист е, а в момента е на длъжност снайперист. До края на месеца ще бъде произведен в младши сержант.В село Войводиново вчера се проведе най-мащабният протест в негова подкрепа. Събраха се бивши и настоящи офицери, както и много граждани. Имаше очакване за участието на повече колеги на Димов и слухове, че е имало нареждане да не се включат.\"Не съм давал устни или писмени забрани на никого за това как да се държи в конкретната ситуация\", обяви ген. Матеев.В селото ще продължат мирните протести, продължава и събарянето на незаконните постройки в ромската махала, каза кметът на Войводиново Димитър Тосев.", "date": "2019.01.12", "title": "Пребитият във Войводиново командос ще бъде изписан от болницата до 2-3 дни дни"}
{"url": "http://www.cross.bg/tatyana-vyara-yanyari-1593690.html", "text": "/КРОСС/ Мъченицата за правата вяра е родена през 226 година в богато и знатно римско семейство, което я възпитало от ранно детство в християнската вяра. Нейният баща е бил три пъти прeфект на Рим.На 12-ти януари Православната църква почита паметта на Света мъченица Татяна Римска.Тя е родена през 226 година в богато и знатно римско семейство, което я възпитало от ранно детство в християнската вяра. Нейният баща е бил три пъти прeфект на Рим.По това време в Рим царува малолетния император Александър Север (205-238 г.), майката на когото, Юлия Мамея, решително покровителствала християните и била почитателка на знаменития християнски учител Ориген. Поради възрастта на императора държавните работи били ръководени от административни сановници и пълномощници на сената, които по своя преценка прилагали противохристиянските разпореждания на императорите Траян, Марк Аврелий и Септимий Север.  Без да гледат знатното положение на Татяна и нейния безукорен живот, тя била заведена в храма на Аполон, за да принесе жертва. 9-годишното момиче не само отказало да стори това, но по нейна молитва идолът се сгромолясал и се разбил на парчета. Това вбесило градоначалника и той я подложил на свирепи изтезания, които разплакали дори нейните мъчители. Уморен от нейната несломимост, безсилният управител наредил да я предадат на изгладнелите зверове, но пуснатият лъв започнал да ближе кротко нозете й. Изпълнен със страх да не би подобна гледка да обърне и други езичници към омразната вяра на християните, управителят наредил незабавно да я обезглавят. Същата участ постигнала и бащата на мъченица Татяна.  Нейният празник, наречен Татянин ден - 12 януари (25 януари стар стил), се отбелязва като ден на руските студенти.Името Татяна (Таня) е силно разпространено в България и Русия.   Празнуват хората с имена Татяна, Таня, Тана, Танка, Таньо, Танислав, Танислава.", "date": "2019.01.12", "title": "Татянин ден е! Празнуват всички, чието име означава „приказна царица\""}
{"url": "http://www.cross.bg/voiivodinovo-protesta-bulgariya-1593655.html", "text": "/КРОСС/ Повече от 200 души се събраха на петия поред протест в пловдивското село Войводиново. Снощи там дойдоха и настоящи и бивши военни, за да изразят недоволството и възмущението си от нападението над техен колега военнослужещ на 6-и януари.Протестиращите със сини военни барети, националните знамена и плакати скандираха: „Българи-юнаци“ и „Искаме справедливост“.Те настояват да се спазват българските закони от всички граждани и изразяват подкрепата си за семейството на пребития командос Валентин Димов, който пострада тежко при побоя на двама роми на 6-ти януари.Демонстранти обясниха защо участват в протеста„За да подкрепим семейството на пострадалия наш колега. Някакво разделение се получава между цигани и българи, това, че ние им плащаме сметките, те живеят добре, получават детски и не се интегрира това население и става все по-зле“.„Искаме да го подкрепим. Затова сме дошли. Един вид да се противопоставим на циганизацията в държавата“.„На протеста съм заради момчето най-вече и заради цялата история в България. Момчето го познавам от много години. Аз съм от Войводиново и съм от бригадата. Той е толкова съвестно и добро момче. Просто това трябва да спре навсякъде из цяла България, не само тука“.Протестиращите подчертават, че техният протест няма политически мотиви.Военнослужещите бяха призовани в социалните мрежи от бившия командир на Карловската бригада Димитър Шивиков, който също бе на протеста.По-рано днес продължи събарянето на незаконни къщи в селото. Вече са премахнати нови пет опасни за хората постройки в ромската махала.През деня вицепремиерът и министър на отбраната Красимир Каракачанов заяви днес, че не очаква сблъсъци на протеста.„Мисля, че полицията ще си свърши работата. Както първата вечер, когато беше най-силно напрежението и емоциите бяха най-силни - полицията не позволи да има саморазправа, така и тази вечер ще си свърши работата. Знам, че там се подготвят да отидат и представители на една организация на бивши военни. Разговарял съм с тяхното ръководство. Уверението е, че те отидат да изразят съпричастност с бития свой колега, а не да вършат незаконни действия и аз им вярвам, защото все пак това са бивши генерали и офицери от Българската армия“, каза той.По думите на Каракачанов ситуацията във Войводиново е спокойна, населението е доволно.„Две трети от гетото е премахнато. Оттук нататък е въпрос на процедура по-трайните постройки да бъдат също премахнати, тъй като те са също незаконно построени“, посочи той.Каракачанов  заяви, че не се притеснява от упреците, че изявленията му са дискриминационни и призова кметовете да изготвят стройна програма за събаряне на незаконните постройки в техните общини.„Много просто. Това, което прави всеки нормален гражданин в Република България, който работи, изкарва си прехраната, отива, наема си квартира. В България има хиляди села, в които почти няма хора, а има празни къщи. Отиваш, наемаш или купуваш дом, ремонтираш си го, спазваш законите, не биеш съгражданите си, плащаш си тока и водата, плащаш данъци, усмихваш се на полицая, не пипаш военния и уважаваш съгражданите си. Това е начинът за интеграция. Друг начин няма“, каза още той.Напрежението в селото ескалира, след като на Богоявление двама младежи от ромската махала пребиха 33-годишния ефрейтор от специалните сили Валентин Димов.Районният съд в Пловдив постанови най-тежката мярка \"задържане под стража\" спрямо двамата братя.Междувременно след настояване на жителите на селото започна акция за събарянето на незаконните постройки на ромите.  ", "date": "2019.01.12", "title": "Военни се включиха в поредния протест във Войводиново"}
{"url": "http://www.cross.bg/makedoniya-zaev-repyblika-1593656.html", "text": "/КРОСС/ Македонският премиер Зоран Заев постигна договореност с лидера на партия Беса, която му осигури необходимото мнозинство за гласуването на конституционните промени, с които Република Македония става Република Северна Македония.Така в петък вечер парламентът на страната започна гласуването на текстовете. Преамбюлът на конституцията бе променен съгласно предложенията на Алианса за албанците. \"Сега той гласи: \"Гражданите на Република Македония и част от албанския народ, сръбския народ, турския народ… възприемат отговорността и т.н., това наистина създава равенство между гражданите. Това е изменението, което днес приемаме\", заяви премиерът на Зоран Заев, цитиран от БГНЕС.Гласуването започна, след като по-рано Заев и лидерът на партия Беса Билял Касами се споразумяха двамата депутати от Беса да гласуват \"за\" промените в конституцията, съобщи говорителят на управляващия Социалдемократически съюз Костадин Костадинов, цитиран от македонски медии. С това управляващото мнозинство си осигурява необходимото мнозинство от 80 депутати в 120- местния парламент за приемане на конституционните поправки за прилагане на Преспанския договор с Гърция, предаде БТА.Официални подробности за договореното не бяха съобщени.Според неофициална информация Заев и Касами се разбрали исканията на Беса да бъдат вградени в закони, а не в конституцията. Спорни в разговорите с албанците бяха въпросите за гражданството и защитата на диаспората. Насроченото за ранния следобед в петък заседание на македонския парламент беше отлагано два пъти. С промените името на страната става Република Северна Македония и се отваря пътят ѝ към членство в ЕС и НАТО.Изменят се и някои текстове, поискани от албански партии, осигуряващи мнозинство на премиера социалдемократ Зоран Заев. Планираното за четвъртък заседание така и не започна. Това стана на фона на продължаващи преговори на Заев с албанската партия Беса на Билял Касами за намиране на техническа формулировка за гражданството, така че да бъде осигурено мнозинство от две трети за приемането на поправките.Беса иска текстът да е \"граждани на Република Северна Македония\", а не \"македонски граждани\".Бившият лидер на опозиционната ВМРО-ДПМНЕ Никола Груевски, който потърси убежище в Унгария, за да не влезе в затвор за злоупотреби, призова в четвъртък депутатите да избегнат \"национална катастрофа\" с приемането на конституционните поправки. \"Когато тези промени преминат в македонския парламент, Гърция със сигурност няма да пропусне този исторически шанс да постигне договор, което е пълен триумф за тях, а за нас национална катастрофа\", написа Груевски във Фейсбук. Той атакува и Договора за приятелство с България, като го нарече \"вредно споразумение\".Дебатите за промените в конституцията започнаха в сряда, но заседанието бе прекъснато от председателя Талат Джафери след обръщението на премиера Зоран Заев, за да може всеки депутат да получи стенограма от речта му. Заев заяви пред парламента, че с постигнатите договорености с Гърция става възможно да се отворят първите глави от преговорите за членство в ЕС още тази година. Освен това македонците, по думите му, получават кристално и недвусмислено потвърждение за своята идентичност.Гърция вече не оспорва правото им на самоопределение, а македонският език ще се използва във всички институции, в Евросъюза и в НАТО, каза Заев.В съвместно изявление във Фейсбук и Туитър на правителството на Република Македония, новата парламентарна група на ВМРО-ДПМНЕ и коалицията се казва: \"Информираме обществеността, че чрез съвместно участие успяхме да постигнем съгласие по конституционните промени и конституционния кодекс, който предвижда най-малко 2/3 мнозинство в парламента. Получихме възможно най-добрия текст на конституционните промени и конституционния кодекс за прилагане на Преспанския договор, с което още веднъж се утвърждава македонската идентичност, вътрешното прилагане на Преспанския договор и влизането в сила на конституционните изменения. Още веднъж потвърждаваме, че гражданството е македонец/граждани на Република Северна Македония\".За Касами беше спорен въпросът, че в Преспанското споразумение \"македонец/граждани на Република Северна Македония\" в албански превод получава двойно значение, както при \"македонски\", така и при \"македонец\", предаде БГНЕС. Прилагателното \"македонски\" в превода на албански език има различно значение, така че Беса предложи изменение за гражданите на албанската етническа принадлежност в сектора \"гражданство\" на македонски език да бъде написано \"македонски/граждани на Република Северна Македония\", а на албански да бъде \"eMaqedonise Veriore\" и на английски \"macedonian/citizen of Republic of North Macedonia\".На 17 юни 2018 г. в района на гръцката част на Преспа беше подписан договорът, слагащ край на спора за името между Гърция и Македония. Договорът бе подписан от министрите на външните работи Никола Димитров и Никос Кодзияс в присъствието на премиерите на двете страни - Зоран Заев и Алексис Ципрас.\"Това е окончателният Договор за разрешаване на македонско-гръцкия спор за името и за стратегическо партньорство. Той гарантира македонското бъдеще, защитава македонската идентичност, език, герб, химн и флаг. Договорът отваря пътя към ЕС и НАТО, гарантира и приятелството и сътрудничеството между Македония и Гърция\", написа Заев и уточни, че той е съгласно резолюциите 817 и 845 от 1993 г. на Съвета за сигурност на ООН.След като договорът бъде одобрен от парламента в Скопие, той трябва да бъде ратифициран и от гръцкото Народно събрание.", "date": "2019.01.12", "title": "Заев осигури мнозинство за историческата промяна в името на Македония"}
{"url": "http://www.cross.bg/zapochva-voiina-vtorata-1593567.html", "text": "/КРОСС/  - Флавий Василиск става император на Византийската империя. - Густав I е коронован за крал на Швеция. - Съставено е деветото правителство на България, начело с Драган Цанков. - От Айфеловата кула е излъчен първия дълговълнов радиосигнал. - Влиза в сила указ на княз Фердинанд I, с който Информационното бюро към Щаба на войската се преобразува в Разузнавателна секция. Ден на военното разузнаване на България. - В Конгреса на САЩ е отхвърлено предложението за даване на избирателни права на жените. - Втората световна война: СССР започва да бомбардира градове във Финландия. - Втората световна война: Червената армия започва операция за разкъсване на Блокадата на Ленинград. - Втората световна война: Съветския съюз започва т.нар. Януарска офанзива срещу Нацистка Германия на фронт от 1200 км в Източна Европа. - В Занзибар започва въстание, определено като революция, което довежда до обявяване на държавата за република. - В САЩ започва излъчването на телевизионния сериал Батман. - Рок групата Led Zeppelin издава първия си албум - Led Zeppelin.- Войната в Биафра завършва с анексирането на тази държава от Нигерия. - Започва излъчването на американската „сапунена опера\" Династия. - Конгресът на САЩ оторизира правителството да използва военна сила за да отблъсне армията на Ирак извън границите на Кувейт.- След победата на Ислямския фронт за спасение в Алжир, правителството прекратява изборите, което става повод за гражданска война.- В Европейския съюз е постигнато съгласието на 15-те страни-членки за забрана на клониране на хора.- Изстреляна е американската космическа сонда Deep Impact за извършване на изследвания върху кометата Темпъл 1.- През последния ден от ислямското пилигримство Хадж в Саудитска Арабия, по време на ритуала Пропъждане на дявола с камъни между Мека и Мина инцидент с автобус предизвиква паника, загиват 346 и са ранени 209 богомолци.", "date": "2019.01.12", "title": "12 януари в историята"}
{"url": "http://www.cross.bg/poslednoto-napravish-syakash-1593565.html", "text": "/КРОСС/ ”Прави всяко нещо в живота си, сякаш това ще бъде последното, което ще направиш. И не забравяй, че това, което ще направиш днес ще ехти завинаги във вечността.“Марк Аврелий", "date": "2019.01.12", "title": "Прави всяко нещо в живота си, сякаш това ще бъде последното"}
{"url": "http://www.cross.bg/gardiun-plovdiv-stolitza-1593646.html", "text": "/КРОСС/ Пловдив попадна в списъка с най-добрите туристически дестинации на 2019г. на \"Гардиън\", а основна причина за това е, че тази година градът ще бъде Европейска столица на културата.В статията на \"Гардиън\" Пловдив е определен като \"град на изкуството, музиката и науката\", който има \"големи планове за 2019 г.\" - концерти, театрални постановки и изложби. \"Гардиън\" споменава няколко от събитията в програмата на Пловдив - Европейска столица на културата - \"Айляк парад\", който е предвиден за 4 май, и Brexit Blues - фестивал, който отдава почит на британската музикална сцена.Други събития, които \"Гардиън\" отбелязва в статията, са изложбата \"Еврика!\" на \"Музейко\", която представя научни открития от 19 и 20 век, както и фестивалът Opera Open, който ще се състои между 14 юни и 31 юли на сцената на Античния театър в Пловдив.  ", "date": "2019.01.12", "title": "\"Гардиън\" включи Пловдив в списък с най-добрите туристически дестинации за 2019 г."}
{"url": "http://www.cross.bg/subota-grada-nedelya-1593652.html", "text": "/КРОСС/ В съботното утро на 12 януари, „Тази събота и неделя\" гостува с изнесено студио в града под тепетата по случай официалното откриване на уникалния за България проект - „Европейска столица на културата\".Часове преди грандиозния откриващ спектакъл, новата водеща на предаването Алекс Кръстева ще срещне зрителите на bTV с кмета на Пловдив Иван Тотев, артистичния директор на фондация „Пловдив 2019\" Светлана Куюмджиева и изтъкнати пловдивски творци. Те ще разкрият любопитни подробности за културните инициативи, които ще се състоят през 2019 г., както и за проблемите, с които се сблъсква града по време на мащабната организация.Директно от 25-метровата кула в центъра на града, построена специално за събитието, зрителите на „Тази събота и неделя\" ще научат детайли от кухнята на церемонията, с която Пловдив ще отвори нова страница в историята си. В ефир ще звучат и изпълненията на оркестър „Д'Амброзио\" от италианския град Матера, както и на българските гайдари от формация „Наздравица\". Добро настроение и програма в по-свободен стил обещава и германският диджей Шилер.В студиото в София Диана Любенова ще посрещне любими гости, сред които актрисата от „Столичани в повече\" Силвия Лулчева и обичаната певица Тони Димитрова. В минутите с Жени Марчева на фокус ще бъде горещата тема за побоя над командос във Войводиново. ", "date": "2019.01.12", "title": "„Тази събота и неделя” от сърцето на Европейската столица на културата"}
{"url": "http://www.cross.bg/tema-plovdiv-tvortzi-1593657.html", "text": "/КРОСС/  Софийски хоризонти 2019: на въпросите ви отговаря столичният кмет Йорданка Фандъкова. Ромският въпрос и бунтовете във Войводиново - разговор с Харалан Александров. Какви имена избират българите - шефката на секцията по ономастика към БАН проф. Анна Чолева-Димитрова. Деян Донков с покана за премиера. На живо: тази вечер Пловдив става културна столица на Европа. Катерина Евро - специален гост в съботното утро. Кралят на скандинавското криминале Ю Несбю - Ева Кънева.  „Тази събота и неделя\" от сърцето на Европейската столица на културата - Изтъкнати творци, ритъм и атмосфера - на живо от Пловдив с Алекс Кръстева: Кмета на Пловдив Иван Тотев, артистичния директор на фондация „Пловдив 2019\" Светлана Куюмджиева и изтъкнати пловдивски творци. В студиото в София Диана Любенова ще посрещне любими гости, сред които актрисата от „Столичани в повече\" Силвия Лулчева и обичаната певица Тони Димитрова. В минутите с Жени Марчева на фокус ще бъде горещата тема за побоя над командос във Войводиново.  След напрежението във Воеводиново и протестите в Блюксел, говори евродепутатът Ангел Джамбазки. Между пилотите и политиците спорът за F 16 - ген. Константин Попов - председател на транспротната комисия в НС. От IT-сектора до железарския магазин - как IT специалисти създадоха битова печка ", "date": "2019.01.12", "title": "Теми и гости в сутрешните блокове на телевизиите на 12 януари"}
{"url": "http://www.cross.bg/parizh-sindrom-parizhkiyat-1593568.html", "text": "/КРОСС/ Знаете ли, че много японски туристи, които отиват за пръв път в Париж, трябва скоропостижно да се върнат в родината си заради странния феномен, наречен Парижки синдром?Халюцинации, разочарование, гадене, мания за преследване, потене... Това са само част от симптомите на една от болестите на модерния туризъм – така наречения Парижки синдром. Да, това е истинска болест, чиито жертви стават хора от цял свят, но най много сред тях са японските туристи. Всяка година между 10 и 20 японци, посетили френската столица, трябва да бъдат репатрирани от страната заради тази диагноза.С две думи, това е болезненото разочарование, че Париж не е онова, което си очаквал.Парижкият синдром е физическото измерение на разочарованието на японците от разминаването между представата им за Града на любовта и реалността. Един груб таксиметров шофьор, гледката на сервитьор, който крещи на клиент, защото не говори перфектен френски, са неща, които ние бихме подминали с вдигане на рамене. За японците обаче това би могло да бъде истински шок. Решаващ фактор тук е прекаленото идеализиране на Париж от японските медии. Японецът идва с романтичната представа за град с калдъръмени улички, изящно красиви жени, изкуство зад музейните стени и на всеки ъгъл...Парижкият синдром за първи път е споменат през 1986 г. и е признат медицински проблем. На фона на над 6 милиона японски туристи, които посещават френската столица годишно, броят на засегнатите от синдрома е незначителен. Въпреки това японското посолство в Париж има гореща линия за страдащи от културен шок, за които осигурява болнично лечение, а при нужда – изпращане на засегнатия до самолета, с лекар придружител.Лечението на синдрома е едно: туристът да се качи на самолета за Япония и никога вече да не се връща в Париж.", "date": "2019.01.12", "title": "Парижкият синдром - един наистина странен феномен"}
{"url": "http://www.cross.bg/tatyana-muchenitza-bila-1593566.html", "text": "/КРОСС/ Света мъченица Татяна произлизала от знатно и богато римско семейство, което я възпитало от ранно детство в християнската вяра, макар нейният баща да бил три пъти прeфект на гр. Рим. Изцяло проникната от тази вяра, Татяна била посветена за дякониса и всецяло се отдала на милосърдие и непрестанна молитва. Тя се отказала от светски радости и се обрекла на целомъдрие и по този начин още повече засияла като достойна за мъченически венец.Скорошната насилствена смърт на жестокия император Хелиогабал (203-212 г.) освободила християните от заплахата на едно, може би чудовищно гонение и всички били готови да си отдъхнат, когато на престола го заменил 16-годишния му братовчед Александър Север (205-238 г.), майката на когото, Юлия Мамея, решително покровителствала християните и била почитателка на знаменития християнски учител Ориген. Самият Александър имал еклектически убеждения: равнодушен към вярванията на другите, той не се придържал към един определен светоглед, поради което всред идолите на различните езически божества в дома си имал изображението и на Иисус Христос. Но тъкмо при Александър Север дошъл страшния час за мъченица Татяна.Поради малолетство на императора държавните работи били ръководени от административни сановници и пълномощници на сената, които по своя преценка прилагали неотменените закони за сигурността на държавата. Още били меродавни противохристиянските разпореждания на императорите Траян, Марк Аврелий и Септимий Север. Анонимният житиеписец на св. Татяна съобщава за жестоките разпоредби и преследвания на християнтие от управители и сановници като Улпиан, Виталий и Кай, които \"проливали християнската кръв като вода\".Без да гледат на знатното положение на Татяна и на нейния безукорен живот, тя била заведена в храма на Аполон, за да принесе жертва. Девойката не само отказала да стори това, но по нейна молитва идолът се сгромолясал и се разбил на парчета. След напразните увещания на градоначалника да се отрече от Христа младата Татяна била многократно подлагана на най-свирепи изтезания, като дори изболи очите й и рязали ивици от нейната снага. След всяко мъчение Бог извършвал чудо със Своята изповедница – тя се явявала на другия ден излекувана. Това привеждало в голямо смущение обърканите мъчители. Тези слуги на управителя били разколебани в правотата на своите господари, а молитвата на неустрашимата девойка била само една – Бог да докосне сърцата им и да ги обърне към Себе Си.И молитвата на светата мъченица била чута. Самите мъчители молили господаря си да спре мъченията над невинната римлянка. А когато ги осияла светлина от небето и те видели ангели да подкрепят страдащата девица, не могли да издържат повече. И осмината управителеви слуги коленичили пред Татяна и възкликнали: \"Прости ни служителко на истинския Бог!\" Разбира се, всички те веднага били предадени на смърт, като новоявени християни.Когато след целодневно мъчение отвели девойката в тъмницата, през цялата нощ тя, огряна от нетленна светлина, велегласно славословела Бога, пригласяна от небесни ангели, които лекували нейните страшни рани. И това чудо не трогнало мъчителя. На другия ден той отново я подложил на жестоки изтезания. Уморен от нейната несломимост, безсилният управител наредил да я предадат на изгладнелите зверове, но пуснатият лъв се заумилквал около светата мъченица и ближел кротко нозете й. Изпълнен със страх да не би подобна гледка да обърне и други езичници към омразната вяра на \"галилеяните\", управителят наредил незабавно да я обезглавят. Същата участ постигнала и бащата на мъченица Татяна.", "date": "2019.01.12", "title": "Св. мъченица Татяна Римска"}
