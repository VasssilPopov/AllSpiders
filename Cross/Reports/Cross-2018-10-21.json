{"url": "http://www.cross.bg/himioterapiya-gurdata-edinstveno-1586875.html", "text": "/КРОСС/ За пръв път едно от използваните за химиотерапия нови лекарства даде обещаващи резултати в борбата с рака на гърдата в широкомащабно изследване, в което бе комбинирано с химиотерапия, за да се лекува агресивна форма на заболяването, предаде Асошиейтед прес.Резултатите от изследването бяха представени на конференция на онколози в Мюнхен и са публикувани в сп. \"Ню Ингланд джърнъл ъв медисин\".Учени тествали ефекта от едно от новите лекарства, разработено от компанията \"Рош\" и кръстено тесентрик (Tecentriq), в комбинация с химиотерапия и ефекта единствено от химиотерапия върху 902 жени, засегнати от напреднала форма на тройно негативен рак на гърдата. Около 15 на сто от случаите на рак на гърдата са от този тип, при който растежът на туморите не е стимулиран от хормоните естроген, прогестерон или от ген, който се взема за мишена от лекарството \"Херцептин\", и това затруднява лечението им.У жените, които приели тесентрик (Tecentriq) в комбинация с химиотерапия, средно два месеца по-дълго не било регистрирано увеличаване на раковите образувания в сравнение с участничките, подложили се единствено на химиотерапия, чийто ефект бил скромен.", "date": "2018.10.21", "title": "Нова имунотерапия дава надежди в борбата с рака на гърдата "}
{"url": "http://www.cross.bg/borisov-posochi-ministur-1586881.html", "text": "/КРОСС/ България и ОАЕ ще подпишат Стратегически договор за партньорство каза пред журналисти министър председателят Бойко Борисов в столицата на Обединените арабски емирства Абу Даби. Борисов очаква договорът да бъде подготвен и подписан до края на годината.По-рано днес Борисов, който е на официално посещение в ОАЕ се срещна с престолонаследника на емирство Абу Даби и заместник-върховен главнокомандващ въоръжените сили на Обединените арабски емирства шейх Мохамед бин Зайед Ал Нахаян, както и със заместник министър-председателя и министър на вътрешните работи на ОАЕ шейх Сайф бин Зайед Ал Нахаян.Разбрахме се обаче веднага да работим в сферата на изкуствения интелект, цифровата икономика, дигиталните технологии и кибер защитата, добави Борисов. На срещите днес са били обсъдени възможностите за сътрудничество в земеделието и животновъдството, сигурността и други.Даването на перспектива пред Западните Балкани за членство в ЕС има силен отзвук и ОАЕ, посочи Борисов. Нашето добросъседство и желание за мирни и проспериращи Балкани, както и етническата ни толерантност, се радват на голям интерес посочи Борисов.\"Престолонаследникът каза, че се интересува, цитирам, от нашата велика държава и това какво е постигнал българският народ\", каза Борисов. Има съвпадение на програмите на двете правителства и затова подготвяме този договор за стратегическо партньорство, посочи Борисов.Заради прехраната и диверсификацията на тяхната икономика ОАЕ има споразумения с някои от държавите в нашия регион, каза Борисов. Държавите на Балканите заедно обаче може да направят много, особено в областта на животновъдството и на земеделието, подчерта той.Ние сами не можем да доставим толкова агнета, колкото те желаят, но заедно с останалите държави от Балканите можем да работим в тази сфера и така да сме конкурентни на Австралия и на други доставчици, добави премиерът.Темата с прехраната е на дневен ред и в Африка, а ние имаме възможност на Балканите да произведем много, посочи Борисов.На срещите на премиера в Абу Даби са били обсъдени и сигурността и борбата с тероризма. Направихме добра координация между специалните служби и правозащитните органи, имахме среща и с вътрешния министър на ОАЕ по темата на обмен на информация за пресичане на тероризма, каза Борисов.Престолонаследникът Мохамед бин Зайед Ал Нахаян е изпратил на среща с Борисов шефа на инвестиционните фондове на ОАЕ шейх Мансур, който е и собственик на Манчестър Сити. От него е дошло предложение в Академията за млади футболисти в Манчестър да бъдат изпратени 10-20-30 футболисти и треньори, каза премиерът.С финансовия министър Владислав Горанов е обсъдена визита от страна на представители на ОАЕ, които да се запознаят с нашия опит в сферата на образованието и изкуствения интелект да видят нашите университети и БАН и други училища, откъдето наши ученици печелят олимпиади, информира премиерът.Утре отиваме да се срещнем с премиера на Дубай и неговите министри, а после заминаваме а Египет, каза още Борисов. ", "date": "2018.10.21", "title": "Борисов: Подписваме стратегически договор с ОАЕ "}
{"url": "http://www.cross.bg/zadurzhaha-petima-pri-spetzaktziya-sreshty-narkorazprostranenieto-1586880.html", "text": "/КРОСС/ При спецоперация в Банско, Разлог и Благоевград са задържани най-малко петима души, предаде БГНЕС.Операцията е срещу наркоразпространението. Сред задържаните е и ръководителят на престъпната група Атанас Мечев по-известен с прякора Гаргата. Неотдавна името му нашумя, след като беше задържан за изнасилване и за хулиганство на пътя при скандал в София.По първоначална информация правоохранителните органи са конфискували наркотици. ", "date": "2018.10.21", "title": "Задържаха петима при спецакция срещу наркоразпространението"}
{"url": "http://www.cross.bg/kletki-stvolovi-kruvta-1586867.html", "text": "/КРОСС/ Терапията, дала добър резултат, включва стволови клетки Нова надежда за носителите на ХИВ - учени от Барселона съобщиха, че са успели да отстранят вируса напълно с помощта на стволови клетки. За пръв път, откакто се прилага антиретровирусна терапия, те са премахнали ХИВ от кръвта и тъканите на пациенти, пише БТА. Редовният анализ на кръвта у шестима пациенти, на които били присадени стволови клетки, показал, че ХИВ не е открит в кръвта и тъканите им. У един от пациентите не били открити дори антитела. Новият метод на трансплантация на стволови клетки е базиран върху единствения случай, свързан с пълно оздравяване на заразен пациент. Въз основа на сложна терапия, приложена на берлинчанина Тимъти, у когото бе открита рядка мутация на протеина CCR5 Delta 32, испанските медици разработили уникален механизъм за „пречистване\" на заразените с вируса клетки. Учените отбелязват, че цялостната трансплантация на стволови клетки отнема 18 месеца, а за приготвяне на противовирусните съставки се използват кръв от пъпната връв и течност от костния мозък. Все още обаче е рано да се каже дали експериментът е успешен. През следващите месеци медиците ще следят здравословното състояние на първия подложен на подобна операция пациент. Ако резултатите се потвърдят, това ще е голям пробив в борбата с ХИВ. В България само през тази година са регистрирани около 161 нови случая на заразени с вируса.", "date": "2018.10.21", "title": "Учени съобщиха за революционен напредък в борбата с ХИВ"}
{"url": "http://www.cross.bg/ryski-kiany-rysiya-1586871.html", "text": "/КРОСС/ По време на снимките на блокбъстъра от 2018 г. \"Сибир\" холивудската звезда изненадващо посети Санкт Петербург и дори почете руски класики.54-годишният Киану Рийвс е една от най-мистериозните звезди в Холивуд - той често изненадва феновете по цял свят, като публикува стихотворения, използва градския транспорт и разбира се избира неочаквани роли.В края на септември руските фенове на Киану най-накрая имаха възможност да гледат най-новия му романтичен трилър, който се развива в Русия - \"Сибир\". Той играе ролята на американски търговец на диаманти на име Лукас Хил, който се забърква в неприятности, след като се влюбва в местната собственичка на кафене Катя и се оплита все повече в любовната авантюра и съмнителните си бизнес дела.Филмът е сниман основно в Канада (защото е по-евтино), но екипът прекарва и няколко седмици в Русия през пролетта на 2017 г. за снимки на открито. Именно тогава внезапната поява на Киану по улиците на Санкт Петербург разтърси социалните медии.В интервю за руските медии актьорът каза, че Сибир е избран като място, където да се развива действието във филма, тъй като това е \"едно от най-енигматичните и мистериозни места на Земята\". Освен това голяма част от диалозите във филма са на руски, така че дори му се наложило да чете \"Хамлет\" на руски и да обогати речника си.Снимките по филма вече са приключили и Киану сподели, че ролята му е помогнала да подобри езиковите си умения, но все още има какво да се желае от произношението му на руски. \"Сега се опитвам да усвоя произношението. Звучи красиво, музикално и има толкова много интонации и семантични тонове\", каза актьорът през септември, като допълни, че чете кратки руски класически разкази и пиеси. \"Все още не съм стигнал до Толстой\".Киану призна, че ученето на руски всъщност е било един от най-приятните аспекти от работата по филма. \"Мисля, че това е врата към културата. Можеш да слушаш техните песни, техните гласове... Филмът не е политически и когато започнахме проекта, атмосферата не бе точно такава, каквато е в момента. Мисля, че в него по-сериозно са засегнати темите за семейството, за олигарсите, за престъпния свят\", казва той.Въпреки че лентата разказва за престъпния подземен свят, той е преди всичко за Русия, твърди Киану. \"Свързвам Русия основно със силата на морала. За вас това е норма\", казва той пред руската преса. \"И все пак руснаците не са толкова корави в реалния живот в сравнение с начина, по който обикновено ги представят (в киното). Например, докато снимахме по улиците на Санкт Петертбург, хората много се притесняваха да поискат автограф, за да не ми пречат. Беше много мило от тяхна страна\".Източник ", "date": "2018.10.21", "title": "Знаете ли, че Киану Рийвс говори руски?"}
{"url": "http://www.cross.bg/opera-tzirk-spektakula-1586863.html", "text": "/КРОСС/ С уникалния спектакъл, пренасящ действието на музикалната драма, развиваща се в цирк, в естествен декор, големият български тенор Калуди Калудов отбелязва 40-годишнината си на сцената, предава БГНЕС. \"Палячи\"- симбиоза между опера и цирк, е продукция на Държавна опера - Стара Загора съвместно с Академичен цирк \"Балкански\", а Пловдив е избран за премиера не случайно - точно в този град за пръв път публиката чува богатия изразителен глас на тенора. Той дебютира в ролята на Алфред от операта \"Травиата\" на сцената на Пловдивската опера под диригентството на Жан Ангелов. Последвалите 40 години до днес са изпълнени с роли по най-престижните световни оперни сцени, активна артистична и педагогическа дейност, щедри аплодисменти и обичта на публиката. Идеята за спектакъла е на Калуди Калудов, а осъществяването на спектакъла става благодарение на режисьора и директор на Старозагорската опера Огнян Драганов.Действието в операта \"Палячи\" се развива през 1865 в малкото италианско селце Монтебалто, а героите са част от пътуваща циркова група. Това е единствената опера с либрето, написано по действителен случай. Калуди Калудов се явява на сцената в ролята на Канио. В ролята на Неда зрителите ще видят Анна Дитри, а ролите на директора на цирка и на Тонио се изпълняват от Александър Крунев и Нико Исаков. Валери Туманов е в ролята на Силвио, а Ивайло Йовчев - на Бепо. В спектакъла под шапитото съвсем естествено и ярко се вписват атрактивните циркови номера на артистите от цирк \"Балкански\". Те са подбрани така, че да се впишат в музикалната драматургия съвсем логично и да подсилят колорита на реалистичната артистична атмосфера. Своеобразна кулминация на спектакъла се явява новото лазерно шоу на цирк \"Балкански\" на фона на музиката на интермецото. След гостуването в Пловдив на 22 октомври, спектакълът на операта \"Палячи\" ще бъде представен в София на 19 и 20 ноември.", "date": "2018.10.21", "title": "Опера в цирка- Калуди Калудов с уникален спектакъл в Пловдив"}
{"url": "http://www.cross.bg/brekzit-predpriyatiya-planovete-1586862.html", "text": "/КРОСС/ Водеща британска бизнес асоциация заяви, че повечето предприятия са готови до Коледа да започнат да прилагат плановете си за извънредни ситуации, включително съкращаване на работни места и преместване на дейността си в чужбина, освен ако получат по-голяма яснота за Брекзита, съобщи \"Асошиейтед прес\".След проучване на 236 предприятия, с акцент върху малките и средни компании, Конфедерацията на британската индустрия съобщава, че според 80 на сто от тях Брекзит е повлиял негативно на плановете им за инвестиции. Много от тях се готвят за сценарий, при който Великобритания напуска ЕС без сключено споразумение за раздялата. По-голямата част от британския износ в момента се пласира на европейския пазар.Керълайн Феърбеърн, генерален директор на Конфедерацията на британската индустрия, определи ситуацията като изискваща неотложни действия.Вчера 700 000 души протестираха в Лондон против Брекзит, сред тях имаше и много политици. ", "date": "2018.10.21", "title": "80% от британския бизнес съкращава хора и инвестиции заради Брекзит"}
{"url": "http://www.cross.bg/opabi-roll-royse-intelet-1586865.html", "text": "/КРОСС/ Бpитaнcĸият индycтpиaлeн гигaнт Rоllѕ-Rоусе paзĸpи плaнoвeтe cи зa пpoизвoдcтвo нa aвтoнoмни ĸopaби oщe пpeз 2016 г., oчepтaвaйĸи cтpaтeгиятa и oбщaтa визия ĸaĸ щe фyнĸциoниpaт ĸopaбитe, cъoбщaвa Еngаdgеt.Kopaбният дизaйнep Rоllѕ-Rоусе, ĸoйтo e oтдeлнa ĸoмпaния oт пpoизвoдитeля нa лyĸcoзни aвтoмoбили cъc cъщoтo имe, вeчe paбoти зaeднo c Іntеl зa cъздaвaнe нa тoвapни плaвaтeлни cъдoвe, ĸoитo мoгaт дa плaвaт в oĸeaнитe бeз чoвeшĸи eĸипaж нa бopдa.Bмecтo eĸипaж ĸopaбитe щe имaт cиcтeми зa лaзepнo cĸaниpaнe LІDАR, paдapи, тepмични и НD ĸaмepи ĸaтo чacт oт cвoятa интeлигeнтна cиcтeмa зa yпpaвлeниe. Te щe paзпoлaгaт и cъc cъpвъpни пoмeщeния зa зaxpaнвaнe нa изĸycтвeния интeлeĸт нa ĸoмпaниятa и зa cъxpaнявaнe нa oгpoмнитe ĸoличecтвa дaнни, ĸoитo вcичĸи ceнзopи щe cъбиpaт.Texнoлoгиятa Іntеl'ѕ Fіеld Рrоgrаmmаblе Gаtе Аrrау щe пoмoгнe нa Rоllѕ-Rоусе дa peши пpeдизвиĸaтeлcтвaтa c дизaйнa и дa ocигypи нeoбxoдимитe ĸoмпoнeнти зa oтĸpивaнe нa пpeпятcтвия и нaвигaция.Изĸycтвeният интeлeĸт нa ĸopaбитe щe paзчитa и нa пpoцecopитe Хеоn Ѕсаlаblе нa Іntеl зa взeмaнe нa peшeния въз ocнoвa нa инфopмaциятa, cъбpaнa oт ceнзopитe. Teзи ceнзopи мoгaт дa cъбиpaт дo 1ТВ дaнни нa дeн - oбeм, ĸoйтo ĸopaбитe нe мoгaт дa ĸaчaт в oблaĸa, дoĸaтo нe aĸocтиpaт в пpиcтaнищe пoнe вeднъж мeceчнo. Имeннo зapaди тoвa cъxpaнeниeтo e ĸpитичнa чacт oт cиcтeмaтa.Rоllѕ-Rоусе щe cъxpaнявa тeзи дaнни в 3D NАND ЅЅD нa Іntеl, ĸoитo щe дeйcтвaт ĸaтo \"чepнa ĸyтия\" нa ĸopaбитe.Kaĸтo oтбeлязвa Wіrеd, пoнe 70% oт 1000-тa пoтъвaния нa гoлeми ĸopaби пpeз пocлeднoтo дeceтилeтиe ce дължaт нa чoвeшĸa гpeшĸa. Бpитaнcĸият ĸopaбocтpoитeл ce нaдявa, чe пpeмaxвaйĸи възмoжнocттa зa чoвeшĸa гpeшĸa, щe нaмaли шaнcoвeтe зa зaгyбa нa гoлeми ĸopaби в oĸeaнa.Ocвeн тoвa, тъй ĸaтo плaвaтeлнитe cъдoвe щe бъдaт yпpaвлявaни oт eĸип нa cyшaтa, c изĸлючeниe нa тeзи, ĸoитo пpeвoзвaт oпacни мaтepиaли, нямa дa ce нyждaят oт жилищни пoмeщeния. Toвa щe oтвopи пoвeчe мяcтo зa тoвapи и щe пoнижи oпepaтивнитe paзxoди.\"Имaмe yдoвoлcтвиeтo дa пoдпишeм cпopaзyмeниeтo c Іntеl и oчaĸвaмe дa paбoтим зaeднo зa paзpaбoтвaнeтo нa вълнyвaщи нoви тexнoлoгии и пpoдyĸти, ĸoитo щe игpaят вaжнa poля зa бeзoпacнoтo фyнĸциoниpaнe нa aвтoнoмнитe ĸopaби.Toвa cътpyдничecтвo мoжe дa ни пoмoгнe дa пoдĸpeпим coбcтвeницитe нa ĸopaби в aвтoмaтизиpaнeтo нa нaвигaциятa и oпepaциитe, нaмaлявaйĸи възмoжнocттa зa чoвeшĸa гpeшĸa и пoзвoлявaйĸи нa eĸипaжитe дa ce cъcpeдoтoчaт въpxy пo-пoлeзни зaдaчи\", ĸaзa в изявлeниe Keвин Дaфи, диpeĸтop пo инжeнepcтвo и тexнoлoгии в Rоllѕ-Rоусе.Бpитaнcĸaтa ĸoмпaния вeчe тecтвa cвoятa cиcтeмa зa изĸycтвeн интeлeĸт нa пoнe eдин фepибoт, плaвaщ oт Koбe, Япoния. Rоllѕ-Rоусе тpeниpa cвoя изĸycтвeн интeлeĸт дa мoжe дa paзпoзнaвa лoдĸи и дpyги пpeпятcтвия oт вcяĸaĸъв ъгъл, ĸaĸтo и дa идeнтифициpa бpeгoвaтa линия, ĸaтo я cнaбдявa c милиoни изoбpaжeния oт интepнeт и дpyги изтoчници.\n\t\t\t\t\t", "date": "2018.10.21", "title": "Rоllѕ-Rоусе пpaви caмoyпpaвлявaщи ce ĸopaби c изĸycтвeн интeлeĸт (Bидeo)"}
{"url": "http://www.cross.bg/dimitrov-lenin-pametnik-1586864.html", "text": "/КРОСС/ Носталгичен спомен от миналото в разложкото село Баня. Тук сякаш времето е спряло преди 10 ноември 1989 г., защото в центъра му се издига паметник на младия Георги Димитров и вожда на световния пролетариат Владимир Илич Ленин, предаде репортер на БГНЕС. Това е единственият паметник у нас, на който двамата вождове са изобразени заедно. Ленин дава насоки на Димитров за светлото бъдеще, което постоянно се отлагаше и така и не настъпи заради рухването на социалистическата система през 1989-1990 г. Срещата между двамата е само в рамките на монумента, защото историята мълчи дали те са се виждали на живо. Най-любопитна е историята на създаването на 3-метровия паметник, който днес привлича многобройни руски туристи, посещаващи региона. Местни жители разказаха пред БГНЕС, че преди около сто години в селото живеел Лазар Калчов, който бил бакалин и член на ВМРО. Заради идеите си той бил заклан от турските поробители. Лазар оставил едно момченце Костадин, който бил отгледан от роднини. Като много македонски българи Костадин заминава за САЩ в навечерието на Войните за национално обединение /1912-1913 г./. Там той успява да получи прилично образование в Канзас. Костадин има успешен бизнес, създава пивоварна, но не къса връзките с родния край. В писмо до свой приятел от Баня забогателият българин споделя, че иска да се издигне паметник на Ленин и Димитров. Дали Костадин е бил комунист, днес е трудно да се каже, но със сигурност, както много хора в цяла Европа и САЩ от онова време е вярвал, че пролетарските вождове ще помогнат на обикновените хора да живеят по-добре. Така той дарява на селото си сумата от 35 000 долара, които са за построяване на модерно читалище и на паметник на Ленин и Димитров. Монументът е открит през 1967 г. във връзка с 85 години от рождението на героя от Лайпциг. Паметникът е един от последните в България на комунистическите вождове, той се пази грижливо от жителите на Баня. Навремето в центъра на София имаше мавзолей на Димитров, който беше разрушен през 1999 г., а самата мумия беше погребана в началото на промените през 1990 г. Пак в центъра на столицата, на булевард „Тодор Александров\" до сградата на „Булбанк\" и срещу Народното събрание, бившия Партиен дом, се издигаше паметникът на Ленин. Но и той също отдавна е премахнат, а на негово място в края на 90-те години беше издигната скулптура на София. ", "date": "2018.10.21", "title": "В разложко село се издига паметник на Ленин и Димитров, финансиран с пари от Америка"}
{"url": "http://www.cross.bg/izbori-polsha-izbiratelni-1586868.html", "text": "/КРОСС/ В Полша гласуват на местните избори, които са първият общонационален тест за подкрепата за управляващите националисти, чиято политика породи улични протести и конфликти с лидерите на ЕС, предадоха Асошиейтед прес и БТА.Над 25 000 избирателни секции ще бъдат отворени до 21,00 ч. (23,00 ч. бълг. време). Управляващата партия \"Право и справедливост\" се надява да укрепи позициите си и контрола над властта. Според последните социологически изследвания нейните кандидати се подкрепят от около една трета от избирателите - средно 35-40 процента.Вотът също така ще измери силата на опозицията, обединена в \"Гражданска коалиция\", която според прогнозите ще събере около 25 процента. Основната партия в коалицията е Гражданската платформа, която управляваше Полша осем години, преди \"Право и справедливост\" да спечели властта през 2015 г. Фокусът е върху най-големите градове, които традиционно са проевропейски настроени, отбелязва АП.Изборите за първи път се провеждат по ново законодателство, посочва ТАСС. Внесените през януари поправки например ограничиха броя на последователните мандати за кметовете до два, но срокът им бе удължен - от 4 на 5 години. Повече бе засегната работата на Държавната избирателна комисия - бяха въведени два вида избирателни комисии, едните организират вота, а другите се занимават с преброяването. Сред техническите нововъведения са прозрачните урни и едностраничните бюлетини. На миналите избори бюлетините бяха във вид на книжки, което обърка избирателите и доведе до много невалидни бюлетини, припомня агенцията.На предишните местни избори през 2014 г. Държавната избирателна комисия започна да използва електронна система за преброяване, която на първия тур показа проблеми и резултатите станаха известни чак след седмица, защото се наложи да се премине към ръчно броене. Това накара някои политици да искат анулиране на вота.Тази година има опасения, свързани с обновяването на Избирателния кодекс, който въвежда изискването гласоподавателите да използват само знака \"Х\".", "date": "2018.10.21", "title": "В Полша гласуват на местни избори, първи тест за управляващите националисти"}
{"url": "http://www.cross.bg/gradysa-vyatur-dyha-1586869.html", "text": "/КРОСС/ През нощта и утре ще бъде предимно облачно и на места главно в Западна и Централна България ще има валежи от дъжд, сочи прогнозата на НИМХ-БАН. Ще духа слаб, в Източна България - умерен североизточен вятър и с него температурите още малко ще се понижат. Преобладаващите минимални температури ще бъдат между 8 и 13 градуса, а максималните ще са между 14 и 19 градуса.Над Черноморието ще бъде предимно облачно, но само на отделни места слабо ще превали. Ще духа слаб до умерен североизточен вятър. Максималните температури ще са между 17 и 19 градуса, малко по-ниски от температурата на морската вода. Вълнението на морето ще е 2-3 бала.В планините ще бъде предимно облачно и на много места в масивите от Западна и Централна България ще има валежи от дъжд. Над около 2000 метра валежите ще са от сняг. Ще духа умерен, по високите и открити части - до силен вятър от изток-североизток. Максималната температура на височина 1200 метра ще е около 10 градуса, на 2000 метра - около 3 градуса. Във вторник облачността ще бъде променлива, над много райони по-често до слънчево. Североизточният вятър ще отслабне. Минималните температури ще са между 4 и 9 градуса, максимални - между 15 и 20 градуса. ", "date": "2018.10.21", "title": "Седмицата започва с облаци и дъжд "}
{"url": "http://www.cross.bg/pytin-vuoruzhenie-sistema-1586870.html", "text": "/КРОСС/ Русия, за разлика от чуждите държави, има на въоръжение хиперзвукови ракетни комплекси. Това заяви на ежегодното заседание на дискусионния клуб \"Валдай\" руският президент Владимир Путин, цитиран от ТВ \"Звезда\".\"Очевиден факт е - експертите разбират, осъзнават това, че сме изпреварили всички наши партньори и конкуренти в тази сфера. Все още никой няма високоточно хиперзвуково оръжие. Някои планират да го тестват след 1,5-2 години, а при нас то е на въоръжение\", каза Путин.По-рано руският лидер съобщи, че комплексът \"Авангард\" ще постъпи на въоръжение в руската армия през близките месеци.\"В отговор на изграждането на американската система за противоракетна отбрана ние подобряваме потенциала на своите ударни ракети. Някои от тях вече са в ръцете на нашите военни, а други, като например ракетната система \"Авангард\", се очаква да влязат на въоръжение през следващите месеци\", отбеляза Путин. ", "date": "2018.10.21", "title": "Путин: Русия води убедително в разработката на хиперзвукови оръжия"}
{"url": "http://www.cross.bg/cheteneto-bulgarska-asotziatziya-1586873.html", "text": "/КРОСС/ Национална седмица на четенето ще се проведе от 22 до 26 октомври 2018 година. Тя се организира от Министерството на образованието и науката, като целта е да се насърчава и повишава грамотността на учениците. Над 3000 събития в цялата страна включват разнообразни игри, състезания, представяне на книги и национален маратон на четенето. Домакин на събитието тази година е Регионалното управление на образованието във Велико Търново.За първи път Институтът по български език към БАН е разработил игрова надпревара за особеностите на българския език за учениците от 5, 6 и 7 клас. Участието в надпреварата е на доброволен принцип. Националната седмица на четенето ще бъде подкрепена за първи път от представители на Българска асоциация на софтуерните компании (БАСКОМ), Българска аутсорсинг асоциация (БАА) и Българска асоциация по информационни технологии (БАИТ).​", "date": "2018.10.21", "title": "Започва национална седмица на четенето"}
{"url": "http://www.cross.bg/dyshi-naii-malko-taiivan-1586872.html", "text": "/КРОСС/ Най-малко 17 души загинаха при дерайлиране на влак в източната част на Тайван, предадоха световните агенции.Трагедията се разиграла в Суао, в източния окръг Илан. Сериозно ранени са 80 души, предаде ДПА.При дерайлирането на влака са се преобърнали пет от общо осемте вагона. Води се разследване за причините за катастрофата. ", "date": "2018.10.21", "title": "Най-малко 17 души са загинали при дерайлиране на влак в Тайван"}
{"url": "http://www.cross.bg/zashtita-maslodaiinata-roza-1586874.html", "text": "/КРОСС/ Утре, 22.10.2018г. в гр. Карлово в зала „Васил Караиванов\" от 17:30ч. ще се обсъжда Законопроектът за маслодайната роза. Обсъждането е инициирано от Веска Ненчева, народен представител от Карлово и народни  представители от ПГ на „БСП за България\", членове на комисията по земеделието и храни в НС - проф. Светла Бъчварова, Георги Стоилов, Даниел Йорданов, Румен Георгиев, Цветан Топчиев. На обсъждането са поканени розопроизводители и розопреработватели. Срещата е част от последователната политика за защита на розопроизводството, след протестите на хората в района през месец май, когато спря изкупуването на розовия цвят. Обсъждането с експерти и дадените предложения са началото на дългия и тежък път за защита на интересите на розопроизводителите и създаване на правила при производството, изкупуването и преработката на розовия цвят.  Очакванията са държавата да има отношение към запазване на розопроизводството в района, защото е поминък с традиции, а българската маслодайната роза е уникален с качествата си продукт в световен мащаб. Много млади семейства разчитат на защита на труда им, за да не се превърне районът в поредния обезлюден в България.", "date": "2018.10.21", "title": "БСП инициира обсъждане на Закона за маслодайната роза"}
{"url": "http://www.cross.bg/chepelare-leva-ypravitel-1586852.html", "text": "/КРОСС/ Два месеца преди Коледно-новогодишните празници, хотелите и къщите за гости в Сапарева баня вече са резервирани. Дестинацията е предпочитана за почивка, заради топлите минерални извори. В планинския курорт Чепеларе 90% от легловата база също вече е заета.В полите на Рила планина Нова година ще посрещнат предимно гости от столицата. Повечето от хората вече са платили почивките си като са се възползвали от 30-процентното намаление. В това вилно селище за три дни със закуска едно семейство с деца ще изхарчи около 350 лева.Христина Христова, управител на хотелски комплекс: Прави ми впечатление, ориентирани са след летните почивки веднага мислят за Нова година и правят ранни резервации.В хотелите цените са по-високи. Тридневен пакет със закуска и вечеря излиза около 310 лева на човек. В цената влиза и ползване на СПА център и джакузи.Витан Георгиев, управител на хотел: Една празнична много богата вечеря с диджей, с фоерверки, става невероятно представление. Много бързо се изчерпаха местата.Освен заради минералната вода, туристите идват тук да карат ски и сноуборд в близкото курортно селище Паничище.Витан Георгиев, управител на хотел: Все още така да се каже девствено място за разлика от Банско и други по-големи курорти, спокойствието е на много високо ниво, няма престъпност.Има минерална вода, която е много лековита, защото въздухът е хубав, прекрасно е, спокойно е.Намаления за ранни резервации в Сапарева баня ще има до края на октомври. Хотелиерите хвалят, че още от сега хората са започнали да питат дори за Великден.От местното сдружение на хотелиерите и ресторантьорите в Чепеларе подчертават, че са ориентирани основно към българските туристи.Съби Маданков - председател на Сдружението на хотелиерите и ресторантьорите: Всеки един обект вече си има индивидуална оферта. Туристите могат да намерят легла от 20 лева до 50 лева със закуска.Основен плюс на Чепеларе е възможността за почивка в почти домашна обстановка, съчетана с карането на ски на пистата Мечи чал.Славка Чакърова - кмет на Чепеларе: Която наистина е уникална по степен на трудност, дължина и разбира се и туристическата писта, която е с дължина над пет километра и доставя огромно удоволствие на начинаещите скиори.Домакините предлагат на туристите и други атракции.Съби Маданков: Предлагаме и такива разходки със снегоходки, разходки и преходи правим и с тези колелета, които са зимните.За Коледа община Чепеларе ще изненада туристите с концерт на самодейните състави. А за Нова година всеки хотелиер вече подготвя специална програма и вкусно меню за гостите си. ", "date": "2018.10.21", "title": "Сериозна е заетостта по курортите преди Коледните и Новогодишни празници "}
{"url": "http://www.cross.bg/delchev-razlog-yakoryda-obhodniyat-1586851.html", "text": "/КРОСС/ Временно е ограничено движението по път II-84 Разлог-Якоруда в района на село Баня поради изтегляне на аварирал ТИР. Обходният маршрут за Гоце Делчев е Баня-Генерал Ковачев-Елешница-Гоце Делчев. Обходният маршрут за Разлог е Баня-Белица-Драглище-Разлог. Движението се регулира от пътна полиция.", "date": "2018.10.21", "title": "Аварирал ТИР блокира пътя Разлог-Якоруда"}
{"url": "http://www.cross.bg/otoplenie-pomosht-godini-1586853.html", "text": "/КРОСС/ Остават по-малко от 10 дни до крайния срок за подаване на молби за целева помощ за отопление за тази зима, припомня БНТ. Сумата тази година е близо 375 лв., което е с 9 лв. повече в сравнение с предишния отоплителен сезон. Получилите одобрение за общините Благоевград, Симитли и Кресна също са повече.Венета Драмчева е вдовица над 20 години, но до момента само веднъж е получила социална помощ за отопление. Според нея критериите трябва да се преразгледат, за да може повече хора да се възползват от услугата.Синът ми не е женен и е при мен, а имам 2 входа, той си е на отделен вход, аз съм си на отделен вход, но не ми дават, защо да не ми дават?! А съм вдовица. Може да има 10 години, стотинка не съм получила.Венета не може да получи помощ заради вдовишката пенсия, която получава. Целевата помощ за отопление се отпуска на хора и семейства, чийто средно месечен доход за предходните 6 месеца от подаването на молбата е по-нисък от диференцирания минимален доход за отопление. Не трябва да има сключен договор за предоставяне на собственост, да не е продавано недвижимо имущество в последните 5 години, хората да не са пътували зад граница на собствени разноски през последната една година, както и спестяванията на член от семейството да не надхвърлят 500 лева. Молба-декларация се подава на място в общината или чрез заявка на посочените в сайтовете на общините телефони.Александър Балев: Всички, които са самотно живеещи, хора с определени здравословни проблеми, не могат да посетят офисите на дирекциите в Благоевград, Симитли или Кресна само след телефонното обаждане ще бъдат посетени на място, за да им съдействаме за подготовка на документите, за да не пропусне някой срока.Повечето от одобрените за социална помощ за отопление в община Благоевград се отопляват чрез електроенергия и предпочитат да получат финансова подкрепа вместо материална. ", "date": "2018.10.21", "title": "По-малко от 10 дни остават за кандидатстване за енергийни помощи "}
{"url": "http://www.cross.bg/spasiteli-tyristi-trugnali-1586855.html", "text": "/КРОСС/ Планински спасители помогнаха на изгубени израелски туристи край Рилския манастир. Младите туристи тръгнали от хижа „Иван Вазов\" към манастира.Групата обаче била без необходимото осветление и щом се стъмнило, се изгубили. Подали сигнал и спасители от Дупница и Благоевград тръгнали към мястото. Младежите са посочили точни координати и акцията приключила бързо.При друга акция в района на Лозенската планина пък са открити и спасени четирима български туристи ", "date": "2018.10.21", "title": "Планински спасители помогнаха на изгубили се израелци край Рилския манастир "}
{"url": "http://www.cross.bg/zdraveopazvaneto-zarkov-krym-1586856.html", "text": "/КРОСС/ \"Всичките ни критики по вота на недоверие по темата Здравеопазване се приемат, но са важни и решенията, които предлагаме. Всички признават, че има проблеми в здравеопазването, но никой не предлага решение\". Това каза зам.-председателят на ПГ на \"БСП за България\" Крум Зарков. Народният представител припомни, че дългоочакваните модели, които са били поискани от новоназначения министър на здравеопазването не отговарят на нито един от ключовите въпроси в българското здравеопазване. \"Нищо не се казва за дълговете на болниците, които фалират една след друга и град след град, нищо не се казва за остойностяването на медицинските дейности, в това число- консумативи, медицински труд, нищо не се казва за кадровата катастрофа, която разтриса здравеопазването и скоро ще осъмнем без лекари, така както сме се събудили без медицински сестри\", подчерта Зарков. Той коментира, че министерството на здравеопазването предлага да се налеят още 800млн. лв., които да дойдат от джоба на всички българи, заделяйки по още 12 лв. за здравеопазване. Той обясни, че  не става ясно- какво точно ще се направи с тези пари, нито става ясно с какво те ще променят самата система. \"Парите в здравеопазването трябва да намерят далеч по- ефективни канали за изразходване, при все че говорим за  8 млрд. лв., които годишно се разходват в системата.\" - препоръча той. Припомни, че общинските болници във Враца, Ловеч, Види, Стара Загора, Чирпан и още много други градове са пред фалит и в същите тези градове \"никнат като гъби  частни клиники\", което не е лошо, ако не беше за сметка на публичния ресурс. \"Ние предлагаме публичният ресурс да бъде насочен към публичните лечебни заведения\", подчерта Зарков. Той коментира, че всяко населено място трябва да има достъп до качествена общинска, държавна, университетска болница. \"Това не е искане на БСП, това е конституционно право на всеки българин\", заключи Крум Зарков.  ", "date": "2018.10.21", "title": " Крум Зарков, БСП: Важни са решенията, които предлагаме в здравеопазването"}
{"url": "http://www.cross.bg/detzata-bezhantzi-ychilishta-1586858.html", "text": "/КРОСС/ Деца на мигранти и бежанци започнаха учебната година в гръцки начални училища. На повечето места ги посрещат с подаръци, но има райони, където родителите не желаят присъствието на мигранти в сградите на държавните училища. От министерството на образованието разпоредиха децата на бежанците да се обучават  заедно с гръцките ученици.За да не се чувстват изолирани, децата на мигранти и бежанци започнаха учебните занятия в 137 начални училища в Гърция. Те се обучават всеки ден, но в различни паралелки от гърците.На Егейските островите, където са настанени хиляди бежанци и мигранти, родителите реагират по различен начин. В повечето училища посрещнаха децата на мигрантите с подаръци, осигуряват им превоз и изхранване от общината.На остров Хиос родители реагираха със съдебен иск срещу министерството на образованието, защото не желаят децата им да са в една училищна сграда с малките бежанци. \"Страхуваме се от разпространение на зарази\", заявиха родителите. В училище до Солун пък не искат децата на мигрантите, защото не са християни. Проблем има и с родители в област Серес, които дори забраняват на своите деца да ходят на училище.В същото време повечето гръцки райони посрещнаха малките бежанци с радост. Според повечето родители, така гърците се възпитават в уважение към различните хора. Прави впечатление, че гръцките ученици приемат без предубеждение децата на мигрантите и дори събират средства за тях. ", "date": "2018.10.21", "title": "Деца на мигранти и бежанци започнаха учебната година в гръцки начални училища"}
{"url": "http://www.cross.bg/lagyna-predi-riba-1586857.html", "text": "/КРОСС/ Египтяните са практикували развъждане на риба и рибно стопанство преди повече от 3500 години - най-ранните доказателства за такава дейност в световен мащаб, според съвместно немско-израелско проучване.Учените са изследвали 100 зъба от риби, открити в археологически обекти в съвременен Израел, за да заключат, че техните притежатели са били извадени от лагуната в Синай в Египет преди хиляди години.По онова време фермерите открили лагуна, в която влизали риби, и я оградили за няколко месеца, каза Гай Бар-Оз, един от авторите на доклада и професор по археология в университета в Хайфа. След това „лесно можете да ги съберете\", обясни ученият метода, който все още се използва в същата лагуна на Синай.Учените от Хайфа работеха успоредно с тези от немските университети в Майнц и Гьотинген, за да правят своите изводи от изследванията на рибешките зъби.Изследвайки различните видове кислородни изотопи в зъбите, учените стигнаха до извода, че рибите са „прекарвали най-малко четири месеца в затворената лагуна\", каза Бар-Оз пред АФП.По-голямата част от откритата от изследователите риба идва от отглеждана за храна риба, а не от риболов. ", "date": "2018.10.21", "title": "Древните египтяни са имали рибно стопанство преди 3500 г."}
{"url": "http://www.cross.bg/velev-manolov-pensii-1586859.html", "text": "/КРОСС/ „Икономиката расте с умерено добри темпове, в същото време сме едва на 12 място по ръст на брутния вътрешен продукт за първото полугодие, а икономиките на почти всички страни от Централна и Източна Европа растат по-бързо от нашата.\" Това каза в предаването \"Неделя 150\" Васил Велев, председател на Асоциацията на индустриалния капитал.Ако искаме да настигнем икономиките от Централна и Източна Европа, трябва да имаме догонващ растеж, а в момента имаме изоставащ растеж, подчерта той.Бизнесът откроява като главен задържащ фактор липсата на човешки ресурси. „В средносрочен план ние смятаме, че ако се развиваме с тези темпове, ще са ни нужни 500 хиляди работници и специалисти в следващите пет години, предвид демографските тенденции, миграцията и ръста на икономиката\", уточни Велев. Сред дефицитните кадри той посочи сериозната липса на инженерно-технически кадри, медицински сестри, учители, шофьори, на работещи в туризма и селското стопанство.„Чуждестранните инвестиции в дялов капитал не растат, а намаляват, тоест, повече напускат страната, отколкото идват. Местните инвестиции също намаляват. Очевидно възможностите за растеж са много по-големи от реализираните в момента\", заяви Васил Велев. Според него у нас „много повече се говори за това как трябва справедливо да се разпредели произведеното, и почти не се говори за това, че може да се произвежда много повече и как да се направи така че да се създава много повече\". Това за Велев е по-скоро стратегически разговор, отколкото конкретно свързан с бюджета за следващата година.Президентът на КТ „Подкрепа\" Димитър Манолов обърна внимание върху факта, че съотношението между минималния и максималния осигурителен доход, каквото е било замислено в началото и е било прокламирано, е 1:10.„Днес трябваше максималният осигурителен доход да бъде 5600 лева, а сега големият въпрос е, че от 2600 щял да стане 3000. Тоест, той продължава драматично да изостава от нивото, на което трябва да се намира\", каза той.„Не разбирам каква е тази фиксация върху размера на максималните пенсии\", отбеляза още Манолов, според когото „от друга страна съществува странното усещане, че ако се увеличат максималните пенсии, то пенсиите ще се увеличат, което е точно обратното\". Синдикалистът поясни, че тъй като средствата за пенсии са крайна маса, когато се увеличат едни, няма да могат да се увеличат други.Относно нарушения диалог на правителството с работодателите Васил Велев посочи, че той може би се дължи „на ширещия се популизъм и на състезанието кой да бъде повече обичан, кой да бъде по-голям омбудсман в България\". В това състезание, според Велев, участват „както управляващите, така и опозицията, така и омбудсманът, така и синдикатите\".По темата за разпределените на увеличението от 10% на заплатите в бюджетния сектор Димитър Манолов изтъкна, че когато такова има, най-често голямата част от парите остават в централната администрация, а „за пчеличките, които работят на място, не остава нищо\".Васил Велев анализира високия брой работещи в бюджетната сфера като пречка за нарастването на пенсиите. Той отбеляза, че 433 хиляди са заетите в бюджетната сфера, които получават пряко заплата от бюджета. „Като ги добавим към пенсионерите, които получават пенсии от бюджета, се получава така, че един зает в икономиката, освен своята заплата, плаща още на един човек и десет стотни пенсионер или зает в бюджетната сфера. Това е и една от причините пенсиите у нас да не са високи - малко хора в икономиката, много хора в бюджетната сфера и ниска пенсионна възраст. Средно в страната трудовият стаж е 33 години и по този показател също сме на едно от последните места.\"Според Димитър Манолов за инвалидните пенсии за хора, които не са имали никакъв трудов стаж, трябва да се намери друго решение и те да не се категоризират като „пенсии\", защото „се замърсява системата\" и се изкривява статистиката. „Тези пари трябва да се платят, но те трябва да си отидат през съответните разходни пера, а не през пенсия\", категоричен е Манолов.Темпът на инфлацията е обезпокояващо висок, посочи още Васил Велев: „Някои наблюдатели казват, че тя е привнесена отвън, не зависи от нас, но тогава  пък защо сме в тройката от ЕС с най-висока инфлация?\" По думите на Велев, \"малка инфлация е здравословна, но вече сме преминали тази граница\".Димитър Манолов от своя страна припомни, че постъпленията от подоходния данък у нас са по-високи от тези от корпоративния, което „не се случва на много места по света\". „Това, че бизнесът увеличава заплатите по-малко, отколкото бюджетът, не значи, че по-малко се произвежда, а че тези увеличения отиват на други места. Защото паралелно се увеличава и броят на милионерите всяка година\", коментира синдикалистът. ", "date": "2018.10.21", "title": "Очертава се дефицит на половин милион работници през следващите пет години"}
{"url": "http://www.cross.bg/borisov-bulgariya-sutrydnichestvo-1586861.html", "text": "/КРОСС/Възможностите за активизиране на двустранното сътрудничество беше водещата тема в срещата на министър-председателя Бойко Борисов с престолонаследника на емирство Абу Даби и заместник-върховен главнокомандващ въоръжените сили на Обединените арабски емирства шейх Мохамед бин Зайед Ал-Нахаян.Премиерът Борисов определи като позитивни реалните стъпки, които вече се правят в тази посока - както с откриването на посолства на България и на ОАЕ съответно в Абу Даби и в София в началото на годината, така и с настоящото му посещение във федералната монархия, което е първа визита на това равнище в историята на двустранните отношения на страна ни с ОАЕ. Според българския министър-председател, след като вече са налице постоянни дипломатически представителства в двете столици, е важно политическият диалог да се доразвие, за да се създадат предпоставки за по-нататъшно ползотворно сътрудничество.Премиерът Борисов специално акцентира върху развитието на търговско-икономическите връзки и инвестициите, където по думите му има сериозен неизползван потенциал. Българският министър-председател изтъкна, че добри възможности могат да се търсят чрез по-интензивна работа на междуправителствената смесена комисия за икономическо сътрудничество. Премиерът отбеляза благоприятния бизнес климат в страната ни, за който правителството работи целенасочено и посочи като многообещаваща сфера за развитие на успешно сътрудничество високите технологии и иновациите. Министър-председателят подчерта, че страната ни разполага и с редица други преимущества. Наред с това през последните години ОАЕ проявява инвестиционен интерес към Западните Балкани в сфери, в които България също разполага с възможности.  От все сърце бих желал връзките между нашите две страни да се развиват и укрепват, заяви от своя страна шейх Мохамед бин Зайед Ал-Нахаян. Престолонаследникът на Абу Даби прояви интерес към Българското председателство на Съвета на Европейския съюз. Премиерът Борисов акцентира върху решението на страната ни да включи като акцент в европейския дневен ред темата за Западните Балкани и перспективата за тяхното развитие. Той запозна своя домакин с ключовите акценти от Софийската декларация, подписана на срещата на върха през май тази година, с която се потвърждава подкрепата на всички държави-членки на ЕС за европейската перспектива на Западните Балкани. Българският министър-председател обърна внимание на това колко етнически шарени са Балканите и изтъкна, че страната ни е пример за етническа толерантност.Шейх Мохамед бин Зайед Ал-Нахаян отбеляза също стратегическите интереси в сферата на икономиката, земеделието, строителството, технологиите и военната промишленост. Той обърна специално внимание и на транспортните коридори, които премиерът Борисов договаря с други страни от Балканите. Премиерът Борисов заяви, че в началото на ноември в България ще се проведе Съвет за сътрудничество на високо равнище между България, Румъния, Сърбия и Гърция, на която ще бъдат обсъждани въпросите касаещи развитието на региона, които включват и темата за транспортните коридори. Според премиера Борисов България и ОАЕ следва да използват всички предимства на своето стратегическото разположение в своите региони и да играят една за друга ролята на „врата\" за своя инвестиционен и експортен интерес съответно към Европа и към Залива. Министър-председателят потвърди и интереса на България да изгради ефективно партньорство с ОАЕ във важна област каквато е сигурността.Престолонаследникът на Абу Даби изрази желание да посети България. От своя страна българският министър-председател благодари за гостоприемството на своя домакин. „За мен беше чест да чуя българския химн и тук и да Ви поздравя от името на българския народ\", добави премиерът Бойко Борисов.Снимки Правителствена информационна служба ", "date": "2018.10.21", "title": "Премиерът Борисов се срещна  с престолонаследника на Абу Даби  шейх Мохамед бин Зайед Ал-Нахаян"}
{"url": "http://www.cross.bg/dvizhenieto-kazichene-oburna-1586860.html", "text": "/КРОСС/ Тир се обърна и блокира движението на Околовръстния път на разклона за софийското село Казичене, съобщи МВР.Сигналът за инцидента е подаден около 12 ч. днес.По първоначални данни камионът се е ударил в информационните табели на пътя и се е преобърнал.Пострадал е шофьорът на тира. Той е настанен в болница „Св. Анна\" в много тежко състояние, със съмнения за фрактура на череп, съобщиха от лечебното заведение.Временно беше ограничено движението в района. ", "date": "2018.10.21", "title": "Тир се обърна и блокира движението на разклона за с. Казичене"}
{"url": "http://www.cross.bg/iioncheva-zdraveopazvaneto-komentira-1586846.html", "text": "/КРОСС/ \"Всеки вот на недоверие към ГЕРБ е закъснял\". Това каза говорителят на ПГ на \"БСП за България\" Елена Йончева пред БНТ. Тя коментира, че всеки един българин, който е имал досег със здравеопазването, знае какво е състоянието му. Йончева обясни, че болниците дължат над 600 млн. лв., като над 200 млн. се дължат на чужди застрахователи, в резултат на което, много българи не могат да получат медицински услуги в чужбина. \"Много българи чакат за трансплантации, защото държавата не се е разплатила. Погромът в здравеопазването е огромен\", коментира Йончева. Тя припомни, че България е  на първо място в Европа по смъртност, на първо място по детска смъртност, на първо място по сърдечно-съдови заболявания и на първо място по предотвратима смъртност. Тя поясни,че 2/3 от хората имат ограничен достъп до здравеопазването и това не е констатация на БСП, а на правителството. \"Трябва да си отговорим- какво здравеопазване искаме- дали искаме то да е като в Латинска Америка, дали искаме здравеопазване- каквото е в Африка, като това, в страните от Третия свят, или здравеопазване- каквото има в Европа\", отбеляза Елена Йончева. Тя коментира, че около 50% от средствата за здравеопазване се дават от джоба на българина, докато в Европа цифрата е под 20%. \"Това означава, че здравеопазването в Европа е споделена отговороност- хората, които имат по- ниски доходи имат достъп до добро здравеопазване, какъвто достъп имат хората с по- високи доходи\", коментира Йончева. Тя обясни, че държавата трябва да гарантира правото на всеки един човек на здравеопазване. \"Погромът в здравеопазването е повсеместен и няма отговор-защо, при положение, че средстава има\", заключи Елена Йончева.  ", "date": "2018.10.21", "title": "Елена Йончева: Всеки вот на недоверие към ГЕРБ е закъснял"}
{"url": "http://www.cross.bg/zhivota-kyustendil-arhipov-1586843.html", "text": "/КРОСС/ Шофьорът на училищния микробус Румен Иванов Архипов, спасил живота на 12 деца, да бъде удостоен посмъртно със званието Почетен гражданин на Кюстендил, предлага с докладна до Общинския съвет кметът на община Кюстендил Петър Паунов.Румен Архипов е роден на 11 март 1964 година. Учил е във Второ Основно училище и в Техникума по електротехника. Трудовият му стаж е в Оптико-механичния завод и Мини Бобов дол. От 15 години е шофьор в транспортна фирма, превозваща ученици от град Кюстендил към селата в общината. Той е един от любимите шофьори на учениците.По данни от доклада на директорите на Природо-математическата гимназия и Начално училище „Св. Климент Охридски\" на 15 октомври, в деня на трагичния инцидент, Румен Архипов е превозвал 10 ученици от гимназията и двама от Началното училище, от Кюстендил към селата Слокощица и Пиперков чифлик.По време на пътуването той получава масивен инфаркт и изпада в безсъзнание. В последните секунди от живота си той проявява истинско геройство, като опитвайки се да овладее автобуса, натиска с двата си крака спирачката, дърпа ръчната такава, изключва двигателя и успява да спре в оградата на къща в село Слокощица.Пренебрегвайки болката, която вероятно е изпитвал, той успява да спаси живота на децата, които е превозвал, пише в докладната до Общинския съвет, която ще бъде гласувана на 25 октомври.", "date": "2018.10.21", "title": "Предлагат посмъртна награда за кюстендилския шофьор, спасил живота на 12 деца"}
{"url": "http://www.cross.bg/rodopite-osvobozhdenieto-kurdzhali-1586844.html", "text": "/КРОСС/ Днес е кулминацията на тържествата в Смолян, посветени на 106-ата годишнина от освобождението на Родопите. Сред официалните гости на честването е председателят на парламента Цвета Караянчева.На връх Средногорец, известен като „Родопската Шипка\", ще бъде отслужена панахида за загиналите в боевете на върха и ще бъдат поднесени венци и цветя пред паметника-костница.По установена вече традиция тържествата ще продължат на новия център в областния град, пред паметника на полковник Владимир Серафимов.Председателят на Народното събрание ще приеме в 19:30 ч. рапорта на командващия тържествената заря-проверка и ще произнесе слово по случай годишнината от освобождението на Родопите.Кърджали също чества днес 106 години от освобождението на района от османско иго. Празникът ще започне с тържествена сесия на Общинския съвет, след което ученици и учители, водени от духовата музика и гвардейския отряд, ще дефилират по централната улица.Кулминацията е пред Паметника на освободителите.Вечерта жителите на Кърджали ще се докоснат до магията на танца с Ансамбъл „Българе ", "date": "2018.10.21", "title": "В Смолян и Кърджали честват 106 години от Освобождението на Родопите"}
{"url": "http://www.cross.bg/shose-vazhni-lipsata-1586845.html", "text": "/КРОСС/ Заради протест, в 17 ч. ще бъдат блокирани три важни пътни артерии в столицата. Жителите на няколко столични квартала - Казичене, Кривина, Бусманци, Горубляне, Панчарево и Кокаляне, ще спрат движението по Околовръстното шосе и булевардите „Цариградско шосе\" и „Самоковско шосе\" в техните райони. Те недоволстват от липсата на решение от години на проблеми като липсата на канализация и често спиране на ток.", "date": "2018.10.21", "title": "Протести блокират три важни пътни артерии в столицата"}
{"url": "http://www.cross.bg/dyshi-dohodi-zaplati-1586847.html", "text": "/КРОСС/ Заплати в размер над 9100 лв. за месец юли са взели 8155 души, гласи писмен отговор на министъра на финансите Владислав Горанов на въпрос на депутата от БСП Жельо Бойчев. Това са хора, които работят на заплата или са мениджъри на компании с договори за управление. В данните не влизат доходи от граждански договори и хонорари, пресмята в. „Труд\". Данъкът върху доходите на тези хора с изключително високи заплати е общо 16,339 млн. лв. само за месец. Той като данъкът е 10%, се оказва че общият размер на получените от тях доходи е 163,39 млн. лв. Това прави средна заплата за тези високоплатени мениджъри от малко над 20 хил. лв. Явно в групата влизат както хора със заплати от 10 хил. лв. на месец, така и такива с по 30-40 хил. лв. Хората със заплати над 9100 лв., са повече от тези с месечни трудови доходи между 6500 лв. и 7800 лв., които са 5360 души, както и от тези, които получават от 7800 лв. до 9100 лв., които са само 2 769 души. Оказва се, че в страната има 16 284 мениджъри и ценни специалисти, които могат да се похвалят с месечни трудови доходи над 6500 лв. Това са само 0,71% от работещите българи, които са малко над 2,288 млн. души. Други 10 266 души получават заплати между 5200 лв. и 6500 лв. А 21 137 души взимат между 3900 лв. и 5200 лв.Групата на 100-те хиляди най-високо платени граждани се допълва от 55 хил. души с доходи между 2600 лв. и 3900 лв. Оказва се, че под 4,5% от работещите българи имат доходи по трудови договори над 2600 лв. на месец. Реално броят на тези хора е малко по-голям, ако към заплатите се прибавят доходите от граждански договори и хонорари. Най-много хора са с месечни трудови доходи между 490 лв. и 1000 лв. Това са над 903 хил. души, или близо 40% от работниците. Доста по-малко са тези със заплати от 1000 лв. до 2600 лв. - 471 хил., или 20,5% от хората.", "date": "2018.10.21", "title": "8155 души в България взимат заплати над 9100 лева"}
{"url": "http://www.cross.bg/ring-heloyin-vsichki-1586854.html", "text": "/КРОСС/ „Страшни\"  забавления, неограничено ползване на атракциони, аниматори, детска дискотека и още много изненади очакват  посетителитe на Fun Ring ParkSofia Ring Mall ще умножи Хелоуин по 6 като стартира любимия на малки и големи празник на 26-и октомври, чак до 31-включително.Специалната Хелоуин програма в Sofia Ring Mall тази година ще започне още на 26 октомври от 18.30 с продължителност до 21.00ч и така до сряда, 31 ноември. В неделя, 28 октомври, от 11.30 до 12.30 малчуганите ще могат да посетят тематичната театрална постановка „Магиите на вещицата\".През 6-те „страшни\" хелоуински дни ще има пълна програма забавления на територията на Fun Ring Park. Освен тематичните игри с включено неограничено ползване на влакче, стена за катерене, надуваем плейграунд, лабиринт, въжеландия, домакините са подготвили и професионален водещ за повдигане на настроението на всички гости, аниматори за дечицата, подарък за всеки малчуган, фотограф, детска дискотека с DJ и куп други страхтни изненади. А най-голямата от тях е, че  всеки, който доведе приятел, ще получи  още един безплатен екстра билет. Екипът на търговския център подкрепя и всички родители, които ще осигурят най-щурото и прекрасно Хелоуин изживяване на своите деца, докато пазаруват на спокойствие в любимите си магазини или пък се наслаждават на невероятните ресторанти с панорамна гледка към Витоша. Затова не идвайте сами - доведете и приятелите и техните наследници, за да се забавлявате всички заедно. Хелоуин е гарантиран, и то умножен по 6!Всички подробности за събитието на  ", "date": "2018.10.21", "title": "6 пъти повече Хелоуин в Sofia Ring Mall"}
{"url": "http://www.cross.bg/tehnicheska-lettzi-katastrofata-1586848.html", "text": "/КРОСС/ Откриха телата на двамата пилоти на руския самолет Л-39, който падна в Азовско море, съобщиха световните медии.В района на инцидента работи спасителен кораб. Той трябва да издири и извади фрагментите на разбилия се Л-39. Властите не съобщават подробности за катастрофата. Известно е, че тя е станала в четвъртък, а най-вероятната причина е техническа неизправност.Самолетът е летял без боеприпаси. Той е изпълнявал рутинен полет за обучение на летци. Според предварителна информация, техническа неизправност може да бъде причината за катастрофата. Л- 39 е боен самолет за обучение на летци. Той е в експлоатация в повече от 30 държави. Някои модификации могат да се използват като леки атакуващи самолети и изтребители.", "date": "2018.10.21", "title": "Намериха телата на руските пилоти, паднали в Азовско море"}
{"url": "http://www.cross.bg/gymi-potrebitelite-turgovtzite-1586841.html", "text": "/КРОСС/ Всяка година ние разгръщаме кампании за проверки на търговците, които предлагат гуми, фарове за мъгла и други стоки и продукти, свързани със зимното оборудване на автомобила, каза председателят на Комисията за защита на потребителите (КЗП) Димитър Маргаритов по Канал 3.Маргаритов напомни, че от миналата година зимните гуми вече са задължителни и в България. „Ние винаги сме обръщали внимание на потребителите, наред с това как да се предпазят от възможни рискове в резултат на нелоялно поведение на търговците, но и от гледна точка на безопасността всички да спазват правилата - такива, каквито ги въвежда законът. В случая това важи за подготовката на автомобилите за зимния сезон, за да бъдат те колкото се може по-малко рискови при неблагоприятни метеорологични условия\", обясни той.Инспекторите на Комисията за защита на потребителите следят търговците на автомобилни гуми да предоставят навременно пълна и коректна информация по отношение съответствието със стандартите за безопасност, разхода на гориво, нивото на шум, произхода, цената и пр.„Нашата грижа е да проверяваме всички онези неща, които би трябвало да гарантират, че на пазара се продават стоки без риск от опасност за здравето и живота на потребителите\", коментира Маргаритов. ", "date": "2018.10.21", "title": "КЗП започва проверки на търговците на зимни гуми и фарове за мъгла"}
{"url": "http://www.cross.bg/dzhaparidze-beshe-vreme-1586849.html", "text": "/КРОСС/ Кандидат за президент на Грузия беше арестуван, след като раздаде три цигари с марихуна по време на фестивал за легализирането ѝ. Зураб Джапаридзе е лидер на опозиционната партия \"Гирчи\" и една от основните точки в платформата му е узаконяването на канабиса. По време на фестивала бяха задържани още 11 души. Около два часа след ареста Джапаридзе беше освободен. През юли грузинският конституционен съд премахна наказанието за лична употреба на трева, но покупката и разпространението ѝ остават незаконни. Не е ясно дали арестът ще се отрази на участието на Джапаридзе в изборите на 28 октомври.", "date": "2018.10.21", "title": "Арестуваха кандидат-президент на Грузия, след като раздаде 3 цигари с марихуана "}
{"url": "http://www.cross.bg/bulgariya-karti-konkyrsa-1586850.html", "text": "/КРОСС/ По повод Световния ден на Географските информационни системи (ГИС), Есри България стартира национален конкурс за интерактивни карти под надслов „Преоткриваме България с ГИС\". В рамките на конкурса всеки от участниците ще има възможност да използва една от специално разработените апликации и да разкаже своята история, която да остане във времето. Интерактивните карти съчетават една или повече уеб карти, придружени с текст, снимки и мултимедийно съдържание, които могат да направят всяка история вълнуваща по нов, интересен и увлекателен начин, използвайки универсалния визуален език на географията.Историите могат да бъдат свързани със специално преживяване, с полезна информация, с исторически или фактически данни, с личен или обществен проект. В конкурса могат да се включат както организации, така и индивидуални участници, като награди ще бъдат връчени в следните категории: - истории за културни събития, фестивали, чествания, традиции, паметници на културата, исторически забележителности, градове, общности, нации, местности и много др.; - истории, които са насочени към обучението, образованието и изучаването. Истории за училище, университет, курс, кръжок и всичко, което ни помага да се развиваме и обогатяваме с нови и полезни знания; - познати и непознати места, пътища, гледки и преживявания, свързани с красотата на нашата родина; - истории, които са свързани с теми като околна среда, градско развитие, лични или обществени каузи, добри практики и примери от дейността на организации и много др.Над 80% от информацията, с която ежедневно боравим, съдържа пространствена компонента. Именно Географските информационни системи са тази технология, която съчетава местоположението на обектите с описателната информация за тях. Комбинирането и визуализирането на тази информация в слоеве помага за по-доброто разбиране на събитията и взаимовръзките между обектите в света около нас. Така ГИС се превръща в мощен инструмент за събиране, обмен и споделяне на знания, който улеснява идентифицирането на съществуващи проблеми, и осигурява подходящите средства за взимане на информирани решения. Победителите от конкурса „Преоткриваме България с ГИС\" ще бъдат обявени до 14 ноември 2018 г., когато ще се проведе честването на 20-тата годишнина Световния ГИС ден в България в София хотел Балкан. Имената на призьорите във всяка категория ще бъдат обявени публично в срок до 5 дни от края на Конкурса на интернет страницата на Есри Българоя, Facebook страницата на Есри България.", "date": "2018.10.21", "title": "Национален конкурс за интерактивни карти отбелязва Световния ден на ГИС"}
{"url": "http://www.cross.bg/mariya-sharapova-pokaza-novoto-si-gadzhe-1586829.html", "text": "/КРОСС/ Мария Шарапова и Александър Гилкс бяха видени публично за пръв път, след като през изминалата седмица потвърдиха слуховете за връзката си, съобщава в. „Дейли мейл\". Тенис звездата не можеше да изглежда по-щастлива докато се разхождаше с 39-годишния естонски милионер по лондонските улици.Двамата бяха забелязани да се държат за ръка още през март по време на откриването на изложба в галерия в Бевърли хилс. 31-годишната рускиня, която имаше дългогодишна връзка с българската тенис звезда Григор Димитров, в момента се опитва да поднови кариерата си, след като бе наказана за 15-месеца след положителна допинг проба. ", "date": "2018.10.21", "title": "Мария Шарапова показа новото си гадже"}
{"url": "http://www.cross.bg/vyatur-mesta-duzhd-1586833.html", "text": "/КРОСС/ Днес ще бъде предимно облачно и главно в Западна и Централна България ще има валежи от дъжд. Ще духа слаб до умерен вятър от северната четвърт и с него ще продължи да нахлува студен въздух. Преобладаващите минимални температури ще бъдат между 7° и 12°, а максималните ще са между 15° и 20°. Това съобщи за Агенция „Фокус“ Мартин Славчев, дежурен синоптик в Националния институт по метеорология и хидрология (НИМХ) към Българската академия на науките (БАН).Над Черноморието ще бъде предимно облачно, но само на отделни места слабо ще превали. Ще духа слаб до умерен североизточен вятър. Максималните температури ще са 18-20°, колкото е и температурата на морската вода. Вълнението на морето ще е 2-3 бала. В планините ще бъде предимно облачно и на много места в масивите от Западна и Централна България ще има валежи от дъжд. Над около 2100 метра валежите ще са от сняг. Ще духа умерен, по високите и открити части и силен вятър от изток-североизток. Максималната температура на височина 1200 метра ще е около 11°, на 2000 метра - около 4°. Атмосферното налягане ще бъде по-високо от средното за октомври и през деня ще се повиши още. В началото на следващата седмица ще преобладава облачно време и на много места ще превалява дъжд, а в планините над 2000 метра - сняг. В цялата страна вятърът ще се ориентира от североизток. Температурите ще се понижат още и максималните ще бъдат между 12° и 17°, а минималните - между 7° и 12°. Във вторник валежите ще са на по-малко места, главно в Южна България, а над Северна ще има и временни разкъсвания на облачността. Североизточният вятър ще отслабне. В средата на седмицата значително ще се усили северозападният вятър и с него ще нахлува студен въздух. Облачността над страната ще е променлива, често значителна. На отделни места ще има слаби превалявания от дъжд, а в планините - от сняг.", "date": "2018.10.21", "title": "Облачна и дъждовна неделя"}
{"url": "http://www.cross.bg/hari-otkri-kompleksa-1586834.html", "text": "/КРОСС/ Британският принц Хари почете австралийските военнослужещи, сражавали се през Първата световна война, като откри ново крило на военен мемориал в Сидни. После постави официално началото на игрите Инвиктус. Всичко това стана в поредния ден от обиколката на Хари и на съпругата му Меган в Австралия и Южния Пасифик, предаде Асошиейтед прес.Хари откри дългоочаквано разширение на Мемориала в чест на австралийския и новозеландския армейски корпус АНЗАК, намиращ се в центъра на Сидни. Принцът и съпругата му положиха венец от австралийски цветя пред мемориала. На събитието присъстваха австралийският министър-председател Скот Морисън и други длъжностни лица, а също военнослужещи.След това херцогът и херцогинята на Съсекс разгледаха комплекса, открит през 1934 г. от пра-прачичото на Хари - принц Хенри, но останал незавършен заради недостиг на средства по време на Голямата депресия. Първоначалният замисъл за комплекса бе финализиран по проект за 40 милиона австралийски долара (28,4 милиона щатски долара).", "date": "2018.10.21", "title": "Принц Хари откри обновен мемориал в Австралия "}
{"url": "http://www.cross.bg/rysiya-dogovora-obseg-1586835.html", "text": "/КРОСС/ Президентът на САЩ Доналд Тръмп заяви, че ще изтегли своята страна от сключения с Русия Договор за ликвидиране на ракетите със среден обсег на действие, съобщи \"Асошиейтед прес\".Тръмп заяви, че руската страна е нарушила споразумението, но не съобщи подробности. Той уточни, че САЩ ще се откажат от споразумението и ще разработят нови оръжия със среден и малък обсег, освен ако Русия и Китай не предложат сключването на нов договор.САЩ се оплакват от разполагането от Москва на ракетната система 9М729, което, според Вашингтон, представлява нарушение на Договора за ликвидиране на ядрените ракети със среден обсег, подписан от Роналд Рейгън и Михаил Горбачов през 1987 г., отбелязват ДПА и Франс прес. Русия от своя страна смята, че американската система за противоракетна отбрана нарушава договора.Сключеният през 1987 г. договор сложи край на кризата, започнала през 80-те години на миналия век с разполагането на ракетите СС-20, насочени срещу западните столици.Той укрепва сигурността на САЩ и техните съюзници в Европа и Далечния изток. С него се забранява на Вашингтон и Москва да притежават, произвеждат или изпробват изстрелвани от земята крилати ракети с обхват от 500 до 5500 километра.Тръмп направи изявлението си след среща с избиратели в град Елко, щата Невада. Съветникът на Тръмп по националната сигурност Джон Болтън пристигна днес в Москва, започвайки посещение в Русия, Азербайджан, Армения и Грузия.Според британският в. \"Гардиън\" самият Болтън е оказал натиск върху Тръмп за оттегляне от договора. Той блокира и всякакви преговори по договора за балистичните ракети СТАРТ, чийто срок изтича през 2021 г. и който Москва иска да удължи, отбелязва АФП.Бившият посланик на САЩ в Русия Майкъл Макфол заяви, че напускането на Договора за ликвидиране на ракетите със среден обсег на действие от страна на САЩ е в интерес на Кремъл. \"Главният губещ са нашите европейски съюзници\", добави той в изявление в Туитър.Руският сенатор Алексей Пушков заяви в Туитър, че евентуално изтегляне на САЩ от договора би представлявало втори удар на Вашингтон по световната стратегическа стабилност. Първият удар беше напускането на договора за противоракетна отбрана, уточни той.САЩ нямат никакви доказателства за предполагаемите руски нарушения на Договора за ликвидиране на ракетите със среден обсег и искат да въвлекат Русия в надпревара във въоръжаването, подобно на СССР преди време, заяви руският сенатор Франц Клинцевич. Този план няма да проработи, подчерта той, уверявайки, че страната може да гарантира сигурността си при всякакви обстоятелства.Главният мотив за решението на САЩ да излязат от договора е мечтата за еднополюсен свят, която няма да се сбъдне, заявява източник от руското външно министерство, цитиран от ТАСС. \"Освен това подобно решение се вписва в курса на САЩ да напускат международно-правните споразумения, които им налагат същите задължения, като на техните партньори и правят уязвима концепцията за собствената им изключителност\", добавя той. ", "date": "2018.10.21", "title": "САЩ се отказват от знаков договор с Русия"}
{"url": "http://www.cross.bg/mesi-klasiko-sedmitzi-1586836.html", "text": "/КРОСС/ Нападателят на \"Барселона\" Лионел Меси ще пропусне дербито с \"Реал\" Мадрид заради контузия, съобщиха от каталунския гранд. Аржентинската звезда получи травма при победата с 4:2 над \"Севиля\" и за първи път от 2007 г. няма да участва в Ел Класико.Меси асистира за първия гол на Филипе Коутиньо във 2-ата минута, а в 12-ата сам записа името си сред голмайсторите. В 26-ата обаче той се приземи върху десния си лакът и Ернесто Валверде бе принуден да го замени.\"Прегледите показаха, че Меси има фрактура на лъчевата кост на дясната ръка. Той ще бъде извън терена за около три седмици\", съобщиха каталунците след срещата.Меси ще отсъства три седмици. Освен най-чакания мач в Испания, той ще пропусне двата сблъсъка в Шампионската лига с \"Интер\", срещата за Купата на краля срещу \"Културал Леонеса\" и мача от първенството срещу \"Райо Валекано\". Очаква се той да се завърне за домакинството на \"Бетис\" на 11 ноември. Двубоят е точно преди последната пауза за национални отбори през тази година.За последно Меси не участва в Ел Класико през 2007 г., когато лекуваше контузия. Тогава \"Реал\" спечели с 1:0 с гол на бразилеца Жулио Баптиста. ", "date": "2018.10.21", "title": "Контузия вади Меси от Ел Класико"}
{"url": "http://www.cross.bg/pernik-sofiya-oktomvri-1586837.html", "text": "/КРОСС/ От вторник - 23 октомври, започва ремонт на път I-1 София - Перник, през Владая, съобщиха от АПИ. Трафикът се насочва по АМ „Люлин\" и по първокласния път ще преминават единствено автомобилите на масовия градски транспорт. Целта е до началото на ноември да завърши ремонтът на близо 1,5 км (в участъка от км 278+566.60 до км 279+170 и от км 281+100 до км 282+000). За улеснение на трафика по автомагистрала „Люлин\" от 23 октомври в пиковите часове ще има реверсивно движение в участъка от км 9+400 до км 10+560. Това е отсечката в района на свлачището при 9-ти километър. От 7 ч. до 13 ч., когато трафикът от Перник към София е по-интензивен, ще има една лента в посока Перник и две ленти за София. От 13 ч. до 7 ч. сутринта на следващия ден съответно ще има две ленти за Перник и една за София. Скоростта на движение в този участък от автомагистралата ще е ограничена до 50 км/час.  Движението по АМ „Люлин\" не може да бъде пуснато по-рано, каквито бяха първоначалните планове на 22 октомври, тъй като продължава монтажът на анкери и мрежи на свлачището при 9-ти километър. Очаква се предвидените аварийно-възстановителни дейности да завършат до 26 октомври. Агенция „Пътна инфраструктура\" се извинява на шофьорите за причиненото неудобство, но извършваните ремонтни дейности са необходими за безопасността на движението при предстоящата зима.  ", "date": "2018.10.21", "title": "Започва ремонт на пътя София-Перник, пренасочват трафика"}
{"url": "http://www.cross.bg/grad-gabrovo-znaniya-1586842.html", "text": "/КРОСС/ Министерството на регионалното развитие и благоустройството продължава образователно - патриотичната кампания „Моят град е моята крепост\", в която актьорите Димитър Рачков и Васил Василев - Зуека изпитват ученици. На 24 и 30 октомври ще се проведат два полуфинала в градовете Сливен и Габрово. По време на състезанията 15 отбора ще премерят знания и само два от тях ще стигнат до големия финал, който ще се проведе на 04 ноември в град София. С помощта на Министерството на образованието и науката бяха излъчени отбори от всяка област.Децата ще премерят знания в три състезателни кръга. В първия всеки отбор ще отговаря на два въпроса за родния му край, като ще трябва да познае обектите от снимката (културни и туристически обекти, финансирани от ОПРР). Във втори кръг участниците ще трябва да познаят изпълнителя и името на песента, от която ще чуят откъс. Последният кръг ще е Колело на късмета с имената на всичките 28 области - всеки отбор отговаря на въпроси за района, който му се е паднал след завъртане на колелото.Петчленно жури ще оценява представянето на учениците. Негов председател е министърът на регионалното развитие и благоустройството Петя Аврамова. В журито са още зам.-регионалният министър Деница Николова, зам.-министърът на образованието и науката Таня Михайлова, както и кметът и областният управител от града-домакин.  Всяко събитие ще бъде съпътствано от атрактивна програма, игра с публиката със забавни въпроси, скечове и музикални изпълнения. И, разбира се, много подаръци за победителите.На 24 октомври в зала „Сливен\" знания ще премерят отборите от областите Сливен, Бургас, Ямбол, Хасково, Пловдия, Смолян, Кърджали и Стара Загора. А на 30 октомври, в зала „Възраждане\", град Габрово, ще се състезават деца от областите Велико Търново, Видин, Враца, Монтана, Ловеч, Габрово и Плевен.Преди лятната ваканция бяха проведени два полуфинала от образователно-патриотичната кампания „Моят град е моята крепост\", в които се включиха деца от останалите 13 области на страната. Отборите победители от град Перник и Шумен ще покажат знания на финала. След състезанията в Сливен и Габрово ще станат ясни и другите два отбора, които ще се явят на грандиозния финал в зала 1 на НДК на 4 ноември. На него Зуека и Рачков ще изпитват четирите отбора победители.", "date": "2018.10.21", "title": "МРРБ продължава образователно-патриотичната си кампания \"Моят град е моята крепост\""}
{"url": "http://www.cross.bg/razpredelenie-suoruzheniyata-mrezhata-1586838.html", "text": "/КРОСС/ ЧЕЗ Разпределение България извършва планирана рехабилитация и модернизация на разпределителните мрежи, които доставят електрозахранване на населените места в район Панчарево във връзка с осигуряване на качествено електрозахранване през предстоящия зимен сезон. За обезопасяване на съоръженията и защита на живота и здравето на работещите по мрежата служители на ЧЕЗ при изпълнение на дейностите по профилактиката и модернизацията и, се налагат планирани прекъсвания, които се обявяват по нормативно определения начин, включително и чрез местната община.Монтират се кабелни сигнализатори за земни и къси съединения с дистанционно предаване на данните за по-бързото локализиране на повредените участъци и съкращаване на времето на прекъсванията на електрозахранването. Профилактиката включва обходи на всички изводи и изпълнение на необходимите технически мероприятия.Извършва се заснемане на съоръженията с дрон и термовизионна камера и ултразвуков детектор и се взимат мерки за привеждане на елементи от съоръженията в изрядно състояние. Провежда се профилактика на трафопостовете и върхова ревизия на въздушните електропроводи. Изпълнява се рехабилитация на възловата  станция, захранваща с. Казичене.В населени места от района се монтират дистанционно обслужвани електромери, които ще дадат възможност за постоянен мониторинг на мрежата и на качеството на доставяната електрическа енергия.В района няма аварийни прекъсвания, свързани с дейността на ЧЕЗ Разпределение.  Регистрираните непланирани прекъсвания са  в резултат на изкопни дейности на строителни фирми, които късат кабели на компанията при несъгласувана работа; на предизвикан пожар от трета страна в кабелна шахта, който нанесе сериозни поражения на електроразпределителната мрежа за голям брой клиенти, както и заради аварии в съоръжения чужда собственост, за които ЧЕЗ Разпределение дава необходимите предписания. Предвижда се всички планирани дейности по подобряване на мрежата в района да приключат до края на месец ноември.", "date": "2018.10.21", "title": "ЧЕЗ Разпределение подобрява електрозахранването в район Панчарево"}
{"url": "http://www.cross.bg/simeonov-mareshki-izrazi-1586840.html", "text": "/КРОСС/ „Двамата вицепремиери - Каракачанов и Симеонов са черните овце в правителството. Това са хората, които излагат българското правителство\". Това мнение изрази в интервю за предаването „Събуди се\" по Нова телевизия лидерът на „Воля\" Веселин Марешки. Мнението си Марешки изрази след изказването на вицепремиера Валери Симеонов, в което той нарича майките на деца с увреждания \"кресливи\", а децата им - \"уж болни\". Той изрази категоричното си мнение, че вицепремиерът Симеонов трябва да подаде оставка. Относно вота на недоверие към правителството, на тема здравеопазване, Марешки заяви: „Това е безпринципен вот на недоверие. Тази безпринципност - стани, за да седна, ние няма как да я подкрепяме\".", "date": "2018.10.21", "title": "Веселин Марешки: Каракачанов и Симеонов  излагат българското правителство"}
{"url": "http://www.cross.bg/diabet-zaharen-surdechnosudovi-1586839.html", "text": "/КРОСС/ Национална информационна кампания за повишаване на вниманието към сърдечносъдовия риск при хора със захарен диабет тип 2 (ЗДТ2) стартира на 20-ти октомври 2018 г. Кампанията под надслов „Когато мислиш за своята кръвна захар, помисли и за сърцето си!\" се организира от Фармацевтична компания Boehringer Ingelheim България  съвместно с Българското дружество по ендокринология, с цел да  информира широката общественост за риска от развитие на сърдечносъдови заболявания при хората със захарен диабет тип 2 (ЗДТ2) и се провежда за втора поредна година у нас. Първия етап от инициативата е осъществяване на безплатни изследвания за гликиран хемоглобин на пациенти, диагностицирани със захарен диабет тип 2 в мобилна лаборатория което стартира вечра в София и продъжава и днес (21-ви октомври, Южен парк). Всеки ден от 10:00-16:00 лабораторията ще посети Пловдив - 22-ри октомври, до Градската художествена галерия, Стара Загора - 23-ти октомври, Градската градина до Общината, Варна - 25-ти октомври, до входа на Морската градина, Плевен - 26-ти октомври, до Градската градина и пл. Възраждане.Гликираният хемоглобин (отбелязван още като HbA1c) е форма на хемоглобина, която показва среднодневните нива на кръвната захар за последните 3 месеца. Изследването на гликирания хемоглобин е „златен стандарт\" за оценка на гликемичния контрол при лица със захарен диабет. За измерване на нивата му не се изисква специална подготовка от страна на пациента и може да се извършва по всяко време на деня.Информационната кампания е с национален обхват и се организира по повод Световния ден за борба с диабета - 14-ти ноември. В рамките на следващите 2-3 месеца ще се проведат различни активности за повишаване на вниманието на обществеността към повишения сърдечносъдов риск при хората със захарен диабет тип 2. Освен безплатните изследвания на гликиран хемоглобин за хора със ЗДТ2, се предвижда и излъчване на информация в ефира на национални радиостанции, разпространение на образователни материали сред пациентите в над 50 диагностично-консултативни центрове в градовете София, Варна, Бургас, Русе, Плевен, Стара Загора и Пловдив. В допълнение, ще бъдат разпространени образователни листовки и плакати в пощенските станции в страната и ще бъде предоставена информация относно сърдечно-съдовия риск при пациенти със захарен диабет тип 2 чрез метробордове и излъчване на видеоклипове на екраните, разположени на ключовите станции на метрото в столицата. Захарният диабет е хронично заболяване, разпространено по целия свят и с непрекъснато нарастваща честота в последните десетилетия. По последни данни, в световен мащаб има 425 млн. хора със захарен диабет. Очаква се до 2045 г. те да достигнат 629 милиона. На всеки 10 секунди трима души се разболяват от диабет, а един умира от усложненията му. Близо половината от хората с диабет не са диагностицирани. Захарният диабет се асоциира с висока заболеваемост и смъртност и е едно от заболяванията с най-голямо обществено значение. Диабет тип 2 съставлява 90% от случаите на захарен диабет, като останалите 10% се дължат главно на захарен диабет тип 1 и в по-малка степен на гестационен диабет. Половината от пациентите с диабет умират на възраст под 60 години.1 Захарният диабет тип 2 самостоятелно е съществен рисков фактор за развитие на сърдечносъдови заболявания.2  В допълнение, традиционни сърдечносъдови рискови фактори са наличието на артериална хипертония, затлъстяване, тютюнопушене и други.3Водеща причина за смърт при пациентите със ЗДТ2 са сърдечносъдовите заболявания.2 Установено е, че над 50% от пациентите с диабет умират от сърдечносъдово заболяване, а рискът от смърт поради сърдечносъдови причини е от два до четири пъти по-висок при хората с диабет.4 Диабетът повишава с 2,5 пъти риска от развитие на сърдечна недостатъчност. Рисковите фактори за развитие на сърдечна недостатъчност при пациенти със захарен диабет са артериална хипертония, коронарна болест на сърцето, хипергликемия, хиперинсулинемия и други.5 Вероятността от развитие на сърдечносъдово заболяване е 2 до 3 пъти по-голяма при пациентите със ЗДТ2 в сравнение с хората без диабет.6 Международната диабетна федерация препоръчва увеличавне на активностите, свързани с промоция на здравето, (бел. включително информационни кампании като настоящата), с цел намаляване на разпространението на захарния диабет и неговите усложнения.1Ако захарният диабет тип 2 бъде открит навреме и правилно контролиран, може да намалее вероятността за допълнителни усложнения и тежки характерните съпътстващи заболявания. Това може да се случи посредством правилно хранене, умерена редовна  физическа  активност и избор на подходяща терапия. Пациентите със захарен диабет тип 2 трябва да са наясно, че ако страдат от това заболяване, опасността за тях не произтича единствено от повишените нива на тяхната кръвна захар, но и от развитието на сърдечносъдови заболявания. Затова, лайтмотив на настоящата инфорамационната кампания и призив към пациентите със ЗДТ2 е „Когато мислиш за своята кръвна захар, помисли и за сърцето си! Говори с твоя лекар за намаляване на риска от сърдечносъдови заболявания.\"", "date": "2018.10.21", "title": "Стартира национална кампания за превенция на захарния диабет"}
{"url": "http://www.cross.bg/podkrepyat-mnozinstvoto-protzenta-1586878.html", "text": "/КРОСС/ Мнозинството от италианците подкрепят предизвикалият множество спорове и критики проектобюджет на страната, сочи проучване, цитирано от ДПА.59 на сто от запитаните подкрепят плановете на правителството за догодина, които предвиждат съществено повишаване на дефицита до 2,4 процента от брутния вътрешен продукт спрямо 0,8 на сто, както пое ангажимент предходното правителство.Това обезпокои Брюксел и инвеститорите, тъй като италианското дългово равнище е сред най-високите в света,  достигайки над 130 процента от БВП.Утре италианското правителство трябва да изпрати писмено обяснение на Европейската комисия, която заяви, че проектобюджетът на Рим е \"безпрецедентно\" отклонение от бюджетните правила в еврозоната. ", "date": "2018.10.21", "title": "Мнозинството от италианците подкрепят спорния проектобюджет на страната"}
{"url": "http://www.cross.bg/group-kriptovalyti-ataki-1586866.html", "text": "/КРОСС/ Най-малко 14 криптоборси са станали жертва на хакерско нападение от 2017 г. насам. Според московската компания за киберсигурност Group IB загубите от атаките са на обща стойност $882 милиона, предава bg.rbth.Изглежда блокчейн технологиите не са толкова добре защитени от хакерски атаки, колкото традиционните финанси: анонимността на транзакциите позволява на киберпрестъпниците да крадат средства, без да се излагат на риск.В повечето случаи киберпрестъпниците използват традиционни инструменти като социален инженеринг или разпространение на зловреден софтуер, твърдят експертите от IB Group.Най-разпространеният метод е т. нар. spear phishing. Например, измамниците изпращат зловреден софтуер, който прилича на кандидатура за работа: пращат имейл, съдържащ фалшиво CV със заглавие: \"Мениджър криптовалути\". Приложението обаче съдържа зловреден софтуер.Пет от големите атаки през периода 2017-2018 г. се свързват с хакери от спонсорираната от Северна Корея групировка Lazarus. Те са откраднали криптовалута за $543 млн. от японската криптоборса Coincheck. Сред останалите борси, пострадали от атаките им, са Yapizon, Coinis, YouBit и Bithumb. Данните бяха представени в годишния доклад за тенденциите във високотехнологичната престъпност на IB Group за 2018 година.\"Някои от борсите като Bitcurex, YouBit и Bitgrail фалираха след хакерските атаки\", разказва главният технически директор на Group IB Дмитрий Волков. \"От началото на 2018 г. интересът на хакерите към борсите за криптовалути расте\".Според Волков най-вероятните нападатели на криптоборси в бъдещето са прословутите хакерски групировки Silence, MoneyTaker и Cobalt.През 2017 г. хакерите атакуваха основатели, членове на общности и платформи. Над 10% от средствата, събрани от първично предлагане на монети (ICO), са откраднати, а 80% от проектите са изчезнали с парите, без да изпълнят никакви задължения към инвеститорите си.През 2018 г. хакерите започнаха да атакуват и ICO-та, набиращи частно финансиране. Например, киберпрестъпниците хакнаха проекта TON на създателя на Telegram Павел Дуров и успяха да откраднат етереуми на стойност $35 000.Най-лошото в общия случай се случва в първия ден на предлагането: различни DDoS атаки, съобщения в Telegram и Slack, спам.Много ентусиасти, запалени по блокчейна, се втурват да купуват криптовалути, без да обръщат внимание на детайлите. Фишинг или нападенията с фалшиви домейни са причина за близо 56% от всички кражби от ICO-та.Тази година бяхме свидетели на няколко случаи на кражби на бази данни с инвеститори. \"Тази информация след това може да бъде препродадена на черния пазар или да бъде използвана за изнудване\", твърдят експертите.Нов метод за измама на ICO пазара е краденето на т. нар. \"бели книги\" и предоставянето на идентична идея под ново име. Измамниците създават уебсайт с новата марка и използват откраднатото описание на проекта.Според Group IB през 2019 г. броят на атаките срещу криптоборсите ще се увеличи. Най-агресивните хакерски групи обикновено се целят в банки, но вниманието им ще се премести към блокчейн технологиите. Най-големите пулове за копаене на криптовалути в света също могат да станат мишена на зловредните нападения. ", "date": "2018.10.21", "title": " Хакерите са свили $882 милиона от криптоборсите"}
{"url": "http://www.cross.bg/tema-novite-vnimanie-1586821.html", "text": "/КРОСС/Тема:  Политически интриги и патриотични игри. Говори Веселин Марешки.Тема:  Лекари-герои: Историческа операция в „Майчин дом\".Тема:  Внимание, родители: Страшното лице на новите наркотици. Има ли изход?Тема:  Хореография на хаоса. Актьорът Калин Врачански, пред Мариян Станков - Мон Дьо.БТВ, „Тази събота и неделя\"Тема:Тема: БСП в атака, ще мине ли вотът? Разговор с Елена Йончева;Тема: Европейският съюз отвътре - новите процеси? Анализ на Атанас Семов;Тема: Мафията, каквато я видя Анна Заркова. За силата на разследващата журналистика;Тема: Стефан Димитров, Кристина Димитрова и Андрей Калудов за мюзикъла \"Бразилски нощи\";Тема: Внимание: Ботокс в ума! Нова книга на Юлияна Дончева;Тема: Група \"Ахат\" с юбилеен концерт - Звезди и Тони Хадад в студиото.  ", "date": "2018.10.21", "title": "Теми и гости в ефира днес"}
{"url": "http://www.cross.bg/yaponiya-glava-hiperzvykovo-1586823.html", "text": "/КРОСС/ Японското хиперзвуково оръжие ще влезе на въоръжение не по-късно от 2026 година, заявява неназован представител на японското военно министерство пред вестник \"Mainichi Shimbun\".По предварителна информация Япония разработва не един, а два различни типа хиперзвуково оръжие, като вторият ще е готов през 2028 г.През 2026 година на бял свят ще се появи мощна ракета, която да се изстрелва от самолет, кораб или от земната повърхност, като бойната й глава ще е стандартна. Две години по-късно ще се появи и бойна глава от тип хиперзвуков глайдер, който ще може да маневрира със свръхзвукова скорост.Според специалистите космическата програма на Япония, включително връщането на проби от астероид преди 8 години са имали двойствена цел. На практика страната е получила данни и е тествала технология, позволяваща й да създаде бойна глава, която може обратно да навлиза в земната атмосфера. Получената информация е полезна и при създаването на хиперзвуковото оръжие.Откакто на власт в Япония е Шиндзо Абе, страната успява да се откъсне значително от военните ограничения, наложени и след поражението във Втората световна война от САЩ. Анализаторите обаче отбелязват, че Америка е доволна от това, защото нейният съюзник укрепва азиатския й фланг, където се намират Китай и Северна Корея. ", "date": "2018.10.21", "title": "Япония създава хиперзвуково оръжие"}
{"url": "http://www.cross.bg/chasa-provede-sofiyaot-1586824.html", "text": "/КРОСС/***Кърджали.От 09.30 часа председателят на Народното събрание Цвета Караянчева ще участва в церемонията по полагане на венци и цветя пред паметника на ген. Васил Делов по повод Деня на Кърджали. По-късно тя ще присъства на тържествената сесия на Общинския съвет Кърджали. В 12.00 часа председателят на парламента ще присъства на тържествения ритуал пред Паметника на Освободителите и ще приветства жителите и гостите на града.***София.От 09.30 часа във Дома на футбола, резиденция „Бояна\", АБВ - Младежи организира втори национален младежки футболен турнир „Спортът сплотява\" под наслов „Живей, спортувай, не бъди пасивен\".***София.От 10.00 часа „Ариана\" заедно със служителите на компанията, партньори и доброволци ще продължи да засажда дръвчета в „Новата гора на София\", която се намира в близост до кв. „Суходол\".***София.От 16.00 часа в Артгалерия - НДК ще се открие изложбата на румънския художник Лучан Добарта.***София.От 16.00 часа в Литературен клуб „Перото\" ще се проведе среща с автора Божидара Мавродиева.***София.От 17.00 часа ще се проведе координиран протест на жителите на Казичене, Кривина, Бусманци, Горубляне, Панчарево и Кокаляне. Жителите на Казичене, Кривина и Бусманци ще се съберат при пешеходната пътека на „Околовръстното шосе\" при Видните. Протестиращите от Горубляне при бул. „Цариградско шосе\", а хората от Панчарево и Кокаляне при бул. „Самоковско шосе\". Причина за протеста е липсата на канализация в населените места.***София.От 18.00 часа в ДНК-пространството за съвременен танц и пърформанс ще се състои най-новият спектакъл на Ива Свещарова „Съвършено розово\".***София.В 22.10 часа на летище „София\" на Терминал 2 българските олимпийци ще се заврънат от младежките игри в Буенос Айрес с полет през Франкфурт.***Бургас.Oт 11.00 часа в ТК „Акве Калиде тазседмичното издание на инициативата „Арт-И-Факти\" ще запознае децата с една различна рисувателна техника и жанр. Децата ще сътворят любим анимационен герой чрез техника стъклопис.***Бургас.В 09.00 часа на входа на морската градина откъм хотел „Приморец\" ще стартира първото издание на кроса Morning Run Burgas, който се организира от Спортен клуб Бегач съвместно с Община Бургас.***Бургас.От 11.00 часа до 13.00 часа ТК „Акве Калиде\" ще бъде показано на децата как се изработват движещи се анимационни герои.***Велико Търново. /с. Присово.От 10.00 часа в голяма зала на Община Велико Търново ще се проведе Публично четене на слово от Петър Дънов - беседа.***Велико Търново.От 17.00 часа в АМР „Трапезица\" ще бъде представен „Дванадесета нощ\" /Уилям Шекспир/ - спектакъл, режисьор Валерия Вълчева.***Видин.От 10.00 часа на пистата на летището при с. Иново заместник-кметът по устройство на територията и развитие на инфраструктурата инж. Цветан Асенов ще открие международния 7-ми национален шампионат по раликрос „Видин - 2018\".***Горна Оряховица.От 15.00 часа в спортна зала „Никола Петров\" ще се проведе среща по хандбал между ХК „Локомотив\"-Горна Оряховица и ХК „Осъм\"-Ловеч.***Добрич.В 09.30 часа на игрището с изкуствена настилка на комплекс „Простор\" ще се ежегоден турнир по футбол за глухи за Североизточна България.***Добрич.От 11.00 часа в Държавния куклен театър „Дора Габе\" ще се играе спектакълът „Косе Босе\".***Казанлък.От 16.00 часа евродепутатът Ангел Джамбазки ще направи спешна приемна срещу циганските своеволия в близост до квартал „Изток\".***Пловдив.От 12.00 часа на пл. Римски стадион Хюи Фюри и целият му екип ще очакват любителите на бокса. В 14.00 ч. ще се проведе откритата тренировка в Боксов клуб „Юнайтед Спортс\" към Спортно училище „Васил Левски\".***Сливен.От 11.00 часа от площад „Хаджи Димитър\" ще тръгне градски велотур за празника на Сливен - Димитровден.***Смолян.От 09.00 часа в храм „Св. Висарион Смоленски\" Негово Високопреподобие архимандрит Висарион, архиерейски наместник на Смолянска духовна околия, ще oглави светата божествена Литургия.***Смолян.От 14.00 часа на пл. „България\" ще се състои празнична програма по повод 106 години от Освобождението на Родопите - Празник на Община Смолян. От 16.00 часа на връх Средногорец ще бъде отслужена Панахида за загиналите в боевете на връх Средногорец и Освобождението на Родопите, както и ще бъдат поднасени на венци и цветя пред Паметника-костница. В 18.00 часа председателят на парламента Цвета Караянчева ще участва в тържествения ритуал по поднасяне на венци и цветя пред паметника на полковник Владимир Серафимов. В 19.30 часа председателят на Народното събрание ще приеме рапорта на командващия зарята и ще произнесе слово по повод 106-ата годишнина от Освобождението на Родопите.***Силистра/с. Суходол, община Главиница.От 07.00 часа ще се проведе втори тур на частичните избори за кмет на кметство Суходол.***Стара Загора.От 11.00 часа в Кукления театър ще се играе постановката „Алиса в страната на чудесата\".***Стара Загора.От 17.30 часа в общинската спортна зала „Иван Вазов\" ще започне второто издание на Държавния турнир по спортни танци за Купа Стара Загора 2018.***Търговище/с. Паламарца, община Попово.В НЧ „Искра\" ще се проведе пето юбилейно издание на събора „Който се смее, не старее\".*** Шумен.От 09.00 часа в зала „Арена Шумен\" ще се състои Европейско и Балканско първенство по ММА.  ", "date": "2018.10.21", "title": "Предстоящи събития в страната за 21 октомври"}
{"url": "http://www.cross.bg/hashogi-predstavitel-predstavitelyat-1586877.html", "text": "/КРОСС/ Насред скептицизма, който предизвикаха саудитските обяснения за смъртта на журналиста и дисидент Джамал Хашоги, днес се появи нова версия за случилото се в саудитското консулство в Истанбул, където Хашоги влезе на 2 октомври. Версията е предоставена от пожелал да запази анонимност саудитски представител, предаде Ройтерс.Той разказа, че екип от 15 саудитски граждани е бил пратен за среща с Хашоги на 2 октомври в саудитското консулство в Истанбул. Този екип е заплашил журналиста, че ще бъде упоен и отвлечен, а после, когато той е оказал съпротива, е бил убит по време на хватка, причиняваща задушаване. Член на екипа тогава облякъл дрехите на Хашоги, за да изглежда, че той напуска сградата на консулството, допълни саудитският представител, пожелал да запази анонимност.Саудитските власти казаха, че Хашоги умрял в юмручен бой в консулството. Преди това близо две седмици те казваха, че той е напуснал сградата и отричаха твърденията, че нещо се е случило с него вътре. Малко след като тази версия бе разпространена вчера, друг саудитски представител каза, че Хашоги е починал в следствие на задушаване. Сега версията за задушаването бе потвърдена от пожелалия да остане анонимен саудитски представител. Той разказа още, че трупът на журналиста бил увит в килим и бил предаден на \"местен сътрудник\", който да се отърве от него. Така представителят опроверга появилите се твърдения, че тялото на Хашоги е било разрязано на части. Той каза, че предварителни резултати от разследването не навеждат на мисълта, че Хашоги е бил измъчван или обезглавен.Саудитският представител представи и документи, за които каза, че са на вътрешното разузнаване на саудитското кралство, в които се говори за инициатива за връщане в страната на дисидентите. Сред тях е имало документ, касаещ Хашоги. Саудитският представител представи и свидетелски разкази на онези, които са били замесени в прикриването на екипа от 15-те саудитски представители, както и първоначални резултати от вътрешно разследване.Представителят каза, че първоначалната версия на саудитското правителство за съдбата на Хашоги е била базирана на \"фалшиви информации, предоставени от вътрешни източници по онова време\". След като станало ясно, че тези информации са неверни, правителството започнало вътрешно разследване и се въздържало от коментари, разказа представителят и допълни, че разследването продължава.Турски източници пък казаха, че властите имат аудиозапис, който, според тях, документирал убийството на Хашоги в консулството, но не са го публикували. Според анонимния представител екипът от 15 души е трябвало да похити Хашоги и го държи за известен период от време в безопасна къща извън Истанбул. Но после трябвало да го пусне, ако той откажел да се върне в родината си. Нещата обаче се объркали в началото, защото екипът прекрачил заповедите и бързо прибягнал до насилие.Според саудитския представител Хашоги бил вкаран в генералното консулство, където служител на име Махер Мутреб започнал да му говори за връщане в Саудитска Арабия. Хашоги отказал да се върне и казал на Мутреб, че човек го чака отвън и ще се свърже с турските власти, ако той не се появи след час. Тогава Мутреб заплашил Хашоги с дрогиране и отвличане и Хашоги повишил глас. Тогава екипът изпаднал в паника и предприел действия, за да заглуши виковете на Хашоги. Стигнало се до хватка през врата и запушване на устата. В резултат на това Хашоги починал. \"Те се опитаха да му попречат да вика, но той умря. Намерението не беше да го убиват\", каза представителят.Запитан дали екипът е задушил Хашоги, представителят каза, че \"ако поставите някой на годините на Джамал в тази позиция, то той вероятно ще умре\". После представителят разказа, че екипът увил тялото в килим и то било изкарано с кола и предадено на местен сътрудник, за да се отърве от него. Той бил жител на Истанбул. Сега следователите се опитвали да установят къде е тялото, разказа анонимният представител.Междувременно на саудитец от екипа на име Мустафа Мадани били дадени часовникът Епъл, очилата и дрехите на Хашоги и той излязъл през задната врата на консулството в опит да изглежда, че журналистът е напуснал сградата. Мадани отишъл в квартал Султанахмет, където се отървал от вещите на Хашоги.Представителят каза, че екипът после написал фалшив доклад за случилото се, който заблудил властите, и след това бързо напуснал страната. Сега и 15-те членове на екипа били задържани и разследвани, както и трима местни заподозрени, допълни представителят.", "date": "2018.10.21", "title": "Анонимен саудитски представител разказа как е умрял журналистът Хашоги "}
{"url": "http://www.cross.bg/rysiya-moskva-obseg-1586876.html", "text": "/КРОСС/ Изтеглянето на Вашингтон от договора между САЩ и СССР за елиминиране на техните ракети със среден и малък обсег, подписан по време на студената война, е \"опасна стъпка\", заяви днес руският заместник-министър на външните работи Сергей Рябков, цитиран от Франс прес и Асошиейтед прес прес.По думите му договорът е от голямо \"значение за международната сигурност и ядрената безопасност, за поддържането на стратегическата стабилност\". Той изтъкна, че Москва не само не нарушава, а най-строго съблюдава Договора за ядрените сили със среден обсег.Русия осъжда опитите на САЩ да използва шантаж, за да получи отстъпки от Русия, още повече по въпроси, отнасящи се до международната сигурност и безопасността в сферата на ядреното въоръжаване, изтъкна руският дипломат.Ако Съединените щати продължават да действат \"непохватно и грубо\" и да се оттеглят едностранно от международни договори, \"тогава няма да имаме друг избор освен да вземем ответни мерки, включително по отношение на военната технология\", отбеляза Рябков, цитиран от РИА Новости. \"Ние обаче не искаме да се стига дотам\", посочва той в заключение.Ръководителят на комитета по международни въпроси в руския Съвет на федерацията (горната камара на парламента) Константин Косачов предупреди във Фейсбук, че американското изтегляне от договора \"заплашва човечеството с пълен хаос в сферата на ядрените оръжия\".Снощи президентът на САЩ Доналд Тръмп заяви, че ще изтегли своята страна от сключения с Русия Договор за ликвидиране на ракетите със среден обсег на действие, защото руската страна е нарушила споразумението, но не съобщи подробности.Сключеният през 1987 г. договор укрепва сигурността на САЩ и техните съюзници в Европа и Далечния изток. С него се забранява на Вашингтон и Москва да притежават, произвеждат или изпробват изстрелвани от земята крилати ракети с обсег от 500 до 5500 километра, припомня АП.Днес в Москва се очаква да пристигне съветникът на Тръмп по въпросите на националната сигурност Джон Болтън.Рябков посочи, че Русия се надява да получи от него разяснения за плановете на Вашингтон по отношение на ядреното споразумение. ", "date": "2018.10.21", "title": " Москва: Изтеглянето на САЩ от ядреното споразумение е \"опасна стъпка\""}
{"url": "http://www.cross.bg/dulg-byudzhet-italiya-1586825.html", "text": "/КРОСС/ Ако кризата с италианския дълг излезе от контрол, еврозоната ще се разпадне\", предупреди  Лоренцо Марсили от организацията \"Европейски Алтернативи\" пред БНР.Според него, предложеният от италианското правителство бюджет няма да подобри живота на хората, но със сигурност ще доведе до финансови проблеми в страната.\"Италия има 2,3 трилиона евро държавен дълг. Това е гигантска сума, с която нито една институция в Европейския съюз не може да се справи. Ако Италия е принудена да излезе от еврозоната или да фалира заради своя дълг, това ще доведе до край на целия проект на валутния съюз и до финансова криза в невиждани размери\", смята експертът.Италия през погледа на инвеститорите в момента се вижда така- висок бюджетен дефицит, огромен дълг, проблемни банки и политическа несигурност.\"Този бюджет много сериозно се отклонява от фискалните правила в Европейския съюз. Той може да доведе до много сериозен конфликт между новото коалиционно правителство в Италия и Европейската комисия\", каза Грегъри Клейз - икономически анализатор в института \"Брюгел\".От Рим коментарът е различен: \"Кризата в еврозоната започна заради погрешния начин, по който тя функционира и принуждава държави като Италия да трупат все по-голям и по-голям дълг. Между другото - Италия има първичен излишък от много години, което означава, че тя събира повече приходи от сумата, която харчи годишно, ако изключим лихви върху дълга. Всичко това просто показва невъзможността на настоящия политически и икономически елит на еврозоната да разбере, че е необходима дълбока реформа - и във валутния съюз, и в целия Европейски съюз. От десетилетия ние сме подложение на икономически политики, които единствено водят до дезинтеграция и подкопаване на основите на европейския проект\", коментира Лоренцо Марсили от организацията \"Европейски Алтернативи\".Първичният излишък обаче е показател, използван на експертно ниво, а реалността изглежда по друг начин - 130 % държавен дълг, вторият по големина в еврозоната след гръцкия.\"Това е един изключително объркващ бюджет. От една страна той увеличава някои социални плащания и гарантира минимален доход на голяма част от бедните хора. От друга страна обаче - той намалява данъците на най-богатите хора, защото въвежда частично плоския данък. По този начин се променя начина на облагане, въведен в миналото. Ето защо този бюджет е една много странна смесица от защита на най-бедните, но и намаляване на данъците на най-богатите, които са придобили парите си по нечестен, дори криминален начин. Всъщност, този бюджет е очаквана \"гозба\" на новото правителство, в което има популисти и националисти, следователно - отчасти крайно десни и отчасти крайно леви идеи, въплътени във финансовата рамка за догодина.  За съжаление, Европейският съюз е против бюджета, но с изключително погрешни аргументи. Брюксел не коментира факта, че с новия бюджет се увеличават социалните неравенства, а реагира остро, че дефицитът се е вдигнал с няколко процентни пункта. По този начин просто ще се провокира допълнително евроспектицизъм в страната, с което бетонира правителството на власт и му дава възможност да използва аргументи, характерни за реториката на Виктор Орбан в Унгария, която между другото, е доста успешна\", каза още Марсили. ", "date": "2018.10.21", "title": "Италианският дълг може да предизвика разпад на еврозоната"}
{"url": "http://www.cross.bg/kanalizatziya-kvartala-stolichna-1586879.html", "text": "/КРОСС/ Около 50 души от столичния квартал „Горубляне\" блокираха бул. „Цариградско шосе\" в София. Протестът с искане за изграждане на канализация продължи около час.Според протестиращите изграждането на канализация на квартала ще струва общо 7 милиона лева. От квартала години наред са водили разговори със Столична община, но до този момент резултати няма. Според протестиращите, за да има качествена ВиК инфраструктура, трябва да има отходен колектор, който да свърже отпадните води на квартала.Протестиращите се заканиха, че ако и този път няма реакция от страна на Столична община, заедно с останалите три засегнати квартали, които по същото време излизат на паралелен протест, след един месец ще се съберат и ще блокират централните столични булеварди.Жителите на столичните квартали „Казичене\", „Кривина\", „Бусманци\", „Горубляне\", „Панчарево\" и „Кокаляне\" излязоха на протест заради липсата на канализация и честите спирания на тока. Недоволните жители твърдят, че Столична община ги дискриминира за сметка на панелните жилищни квартали. Според тях всяка година се намират средства в бюджета за облагородяване, а не достигат за канализация в четири селища. ", "date": "2018.10.21", "title": "Протести блокираха възлови кръстовища в София"}
{"url": "http://www.cross.bg/yiski-whisky-rare-1586826.html", "text": "/КРОСС/ На 9, 10 и 11 ноември град Пловдив празнува автентичния дух на истински доброто уиски и старите традиции в производството на напитката с първото за страната ни Old & Rare Whisky Show. Форматът на фестивала е ексклузивен не само за България, но и за Европа, като досега такъв е провеждан само в Лондон и Глазгоу. Шоуто е фокусирано в представянето и дегустацията на стари и редки за съвременния пазар премиум уискита, емблематични и редки стилове уиски, както и върху производствени техники и практики, познати само на най-запалените уиски колекционери.Old & Rare Whisky Show Plovdiv 2018 ще се проведе в хотел Империал, където почитателите и колекционерите на напитката, както и всички представители на уиски индустрията ще могат да опитат от над 200 различни редки и стари дестилати с голяма стойност.Организаторите от Чист. Зрял. Малц Асен Станев и Георги Точев са подбрали стари етикети, бутилирани преди четири, пет и дори повече десетилетия, лимитирани релийзи, особено редки бутилки с колекционерска стойност, както и ревниво пазени предложения на независими бутилировачи. Разнообразието от извънредни вкусове ще може да бъде дегустирано от всеки посетител на съответна за всяко уиски цена за 10 мл.Специален гост на Old & Rare Whisky Show Plovdiv 2018 е световноизвестният уиски писател, критик и консултант Джим Мъри. Авторът на ежегодния справочник Whisky Biblе, който с всяко ново издание предоставя дегустационни бележки и рейтинги за около 1000 нови за \"библията\" уискита, заедно с над 3000 вече познати, като също така раздава едни от най-престижните награди в индустрията, които нерядко определят стойността, а и бъдещето на дадено уиски. Джим Мъри ще проведе две специални събития. В събота, 10 ноември, Мъри ще изнесе лекция и ще представи изключително любопитни истории от своята Whisky Bible 2019. По-късно той ще направи дегустация на сляпо на специално подбрани от него уискита.Освен шоуто на Джим Мъри, програмата на пловдивския Old & Rare фестивал включва още много събития и майсторски класове с фокус единствено и само върху редки и стари уискита.Специални изложители на Old & Rare Whisky Show Plovdiv 2018 са международни марки и компании и местни специализирани уиски барове, както и частни колекционери. Шоуто е регионално промотирано и ще бъде посетено и от уиски ентусиасти и колекционери от Румъния, Турция, Чехия, Словакия и Гърция. ", "date": "2018.10.21", "title": "Уиски фестивал събира ценители и дегустатори в Пловдив"}
{"url": "http://www.cross.bg/dabi-borisov-godina-1586830.html", "text": "/КРОСС/ Премиерът Бойко Борисов ще бъде посрещнат с официална церемония в Абу Даби, където кацна вчера, съобщава специален пратеник на БНР там. Той е начело на българската правителствена делегация, която пристигна в Обединените арабски емирства. Това е първа визита на български министър-председател в рамките на двустранните отношения. В началото на тази година двете страни откриха свои посолства в Абу Даби и София.В Абу Даби българският министър-председател ще разговаря с престолонаследника Шейх Мохамед бин Зайед Ал Нахаян. По време на разговорите ще бъде обсъдено развитието на политическия диалог между двете държави и засилване на ефективното взаимодействие в стратегически важни области като икономиката и инвестициите, отбраната и сигурността, борбата с тероризма, иновациите и технологиите.Засилване на сътрудничеството между България и Обединените Арабски Емирства в стратегически за двете държави сектори е фокусът на премиерската визита. С престолонаследника Мохамед бин Зайед Ал Нахаян, авторитетен лидер в арабския регион, ще се говори за икономика, инвестиции, иновациите и технологиите, отбраната, сигурността, борбата с тероризма.Емирствата демонстрират инвестиционния си интерес към страните от Балканите, като от април тази година действа и българското посолство в Абу Даби - едно от седемте емирства което е знак, че връзките се задълбочават. България търси инвеститори, като селското стопанство, туризмът, строителството, високотехнологичните производства, са секторите с добра перспектива за развитие на отношенията ни.Няколко хиляди са българите, които живеят и работят тук. През 2014-та година отпаднаха визите за гражданите на страните-членки на Евросъюза, признават се и българските шофьорски книжки. Утре Борисов ще бъде и в Дубай, за да разговаря и с вицепрезидента и министър-председател на ОАЕ шейх Мохамед бин Рашед ал Мактум.Снимка: Правителствена информационна службаБорисов беше посрещнат от министъра на изкуствения интелект на Абу Даби  ", "date": "2018.10.21", "title": "Борисов с безпрецедентна визита в Абу Даби"}
{"url": "http://www.cross.bg/hashogi-sayditskiyat-smurtta-1586832.html", "text": "/КРОСС/ Саудитският министър на правосъдието шейх Уалид бин Мохамед ас Самаани обеща да проведе независимо разследване на обстоятелствата около смъртта на журналиста Джамал Хашоги, предадоха ТАСС и Ройтерс.По думите му, случаят с Хашоги е станал на саудитска суверенна територия (консулството на Саудитска Арабия в Истанбул - бел. р.) и ще бъде гледан от саудитски съд, след като всички процедури приключат, изтъкна министърът в комюнике, цитирано от държавната агенция САП.По-рано Рияд съобщи, че дисидентът Хашоги е умрял при сбиване в истанбулското консулство, признавайки за първи път за смъртта му, след като две седмици отричане обтегнаха отношенията между Запада и кралството, отбелязва Ройтерс.", "date": "2018.10.21", "title": "Саудитският министър на правосъдието обеща независимо разследване за Хашоги "}
{"url": "http://www.cross.bg/pripomnya-magazin-nashite-1586827.html", "text": "/КРОСС/  предлага 10 лесни начина да се предпазим от грип. Ето някои от съветите: избягвайте да се храните на бюрото в офиса; дръжте четките си за зъби вкъщи отделно една от друга; поддържайте температура в дома около 20 градуса. Важно е също да се дезинфекцират всички дръжки на вратите и мийте често ръцете си, пише още вестникът.разказва за рекордна кражба, извършена в магазин на булевард \"Витоша\" в София. Крадец, ловък като фокусник, отмъкнал часовник от световноизвестна марка на стойност 90 хиляди лева от магазин пред очите на продавача и охранителя. Всичко е записано на охранителна камера, записът е иззет от полицията.В интервю за  отец Василий Сарян, мигрирал у нас от Армения, споделя \"...много хора днес вярват само на думи.\" Отецът е председател на църковното настоятелство на столичния храм \"Въздвижение на Свети Кръст Господен\" на булевард \"Черни връх\". \"Единственото, което хората не трябва да правят, е да губят вярата си\", подчертава свещеникът и припомня \"Всяко зло е за добро\".За поредна година, ръководството на православната църква у нас се противопоставя на празнуването на Хелоуин, пише  Келтският празник, наследен от католиците и протестантите, се родее с нашите кукери, пояснява вестникът. Библията забранява магиите и викането на духове, аргументират се нашите духовници.Хелоуин предстои на 31 октомври, припомня изданието.", "date": "2018.10.21", "title": "Преглед на неделните вестници"}
{"url": "http://www.cross.bg/nagrada-festival-golyamata-1586828.html", "text": "/КРОСС/Филмът \"Джой\" („Joy\", 2018), заснет от австрийската режисьорка с ирански корени Судабех Мортезаи, е признат за най-добър филм на 62-ия Лондонски филмов фестивал. Списъкът на наградените бе обявен официално от организаторите на събитието.Втората режисьорска работа на Мортезаи вече получи едно от отличията на филмовия фестивал във Венеция. Филмът разказва историите на момичета от Нигерия, които са доведени в Европа и принудени да се занимават с проституция. Главната героиня, чието име е \"Джой\" (\"радост\"), се озовава във Виена и в крайна сметка свиква с живота на секс-робиня, неспособна да прекъсне порочния кръг и да промени живота си. Журито нарече филма \"уникална и провокативна лента, която рисува шокираща картина за устойчивостта на хората в нечовешки условия\".Общо 10 филма на киномайстори от Унгария, Италия, Китай, Колумбия, САЩ и други държави претендираха за голямата награда на фестивала.Лондонският кинофестивал, който стартира тази година на 10 октомври, е най-големият филмов фестивал в Обединеното кралство и се провежда под егидата на British Film Institute. За първи път той се провежда през 1956 година.Руският режисьор Андрей Звягинцев е един от двамата режисьори за повече от половин век в историята на събитието, чиито творби два пъти са печелили голямата награда, пише ТАСС. През 2014 г. с гран-при на Лондонския фестивал бе удостоен неговият филм \"Левиатан\", а през 2017 г. престижната награда му бе връчена за филма \"Нелюбов\".", "date": "2018.10.21", "title": "Филм за секс-робиня спечели голямата награда на 62-ия Лондонски кинофестивал "}
{"url": "http://www.cross.bg/avtomobila-shofyor-koli-1586831.html", "text": "/КРОСС/ Дрогиран шофьор помете седем коли в София. Инцидентът е станал снощи около 22 часа след тунела в столичния квартал \"Люлин\".32-годишният водач на автомобила се ударил в бетонна конструкция и помел по таван седем коли. При инцидента няма ранени.Тестът за наркотици на водача е положителен. Той има 40 наказателни постановления и 16 фиша от \"Пътна полиция\". Предните провинения на мъжа са шофиране без книжка, шофиране без колан, липса на Гражданска отговорност и преотстъпване на автомобила.Още един инцидент беляза снощната вечер - пиян шофьор обърна по таван автомобила си на изхода на Русе. Лек автомобил с великотърновска регистрация предприел рисково изпреварване, докато в насрещното идвала друга кола. При инцидента няма пострадали. ", "date": "2018.10.21", "title": "Дрогиран шофьор помете седем коли в София"}
{"url": "http://www.cross.bg/siriya-voenni-otbranata-1586820.html", "text": "/КРОСС/ Руският министър на отбраната Сергей Шойгу обяви резултатите от тригодишната военна операция в Сирия. Според него, за този период са унищожени 87500 терористи, освободени от тях са 1400 населени места и 95% от територията на Сирия вече е под контрола на Башар Асад.Руските военни самолети са извършили 40 000 бойни полета, като са унищожили 122000 обекти на терористичните организации. 21000 от полетите са извършени през нощта. Сапьорите са разминирали 6500 хектара и 19 000 сгради и други обекти.Шойгу посочи, че в резултат от руското участие във войната в Сирия, терористичната \"Ислямска държава\" е разгромена напълно, а руските военни са натрупали богат боен опит, който са готови да споделят. Според него, руските загуби в техника са 8 самолета, седем хеликоптера, няколко бронирани машини за пехотата. Загиналите руски военни са 112 души, каза още министърът.Руският военен министър изнесе тези данни на Петото съвещание на министрите на отбраната на АСЕАН, посочва официално съобщение на Министерството на отбраната на Русия. ", "date": "2018.10.21", "title": "Сергей Шойгу: За 3 години в Сирия унищожихме 87 500 терористи "}
{"url": "http://www.cross.bg/severna-flota-koreya-1586818.html", "text": "/КРОСС/ 1805 г. - Наполеонови войни: В Битката при Трафалгар британската флота ръководена от адмирал Хорацио Нелсън побеждава обединените сили на френската и испанската флота близо до брега на Испания; така британската флота става безспорна сила до 20 век.1902 г. - В САЩ приключва петмесечна стачка на миньорите.1907 г. - Открити са първите известни останки от Хайделбергския човек при германския град Мауер, близо до Хайделберг.1912 г. - Балканската война: В Битка при Кърджали българите нанасят поражение на османците и присъединяват трайно Кърджали с Източните Родопи към Царство България.1959 г. - Отваря врати Музеят Соломон Гугенхайм в Ню Йорк, по проект на Франк Лойд Райт.1966 г. - В 9:15 ч сутринта над 150 000 м3 скала, пясък и прах се изсипват върху селското училище „Pantglas Junior School\" в Аберван. В резултат загиват 144 души, 116 от които деца.1969 г. - След държавен преврат в Сомалия, на власт идва Сиад Баре.1983 г. - На проведената седемнадесета Генерална конференция по мерки и теглилки е дефинирана дължината на метъра, като равна на разстоянието, което изминава светлината във вакуум за 1/299 792 458 от секундата.1994 г. - Ядрена програма на Северна Корея: Северна Корея и САЩ подписват споразумение, което изисква от Северна Корея да спре разработката на ядрени оръжия и да позволи инспекции.2003 г. - Направени са снимки на планетата-джудже Ерида, които по-късно са използвани за нейното откриване.2008 г. - Официално е открит Големият андронов ускорител.", "date": "2018.10.21", "title": "21 октомври в историята"}
{"url": "http://www.cross.bg/duzhd-takuv-dyshite-1586817.html", "text": "/КРОСС/ Душите, подобно на поточетата и растенията, също се нуждаят от дъжд, но по-различен; дъжд от надежда, от вяра, от нещо, заради което си заслужава да живеят. Когато не вали такъв дъжд, всичко в душата умира, въпреки че тялото продължава да живее. За такъв човек би могло да се каже, че тялото му някога е имало душа.Паулу Коелю 1947- Петата планина ", "date": "2018.10.21", "title": "Душите, подобно на поточетата и растенията, също се нуждаят от дъжд"}
{"url": "http://www.cross.bg/bivsh-kiril-direktor-1586819.html", "text": "/КРОСС/ Проф. Боряна Христова, бивш директор на Народната библиотека „Св. Св. Кирил и Методий\"Димитър Лазаров, депутат в 43-тото Народно събраниеПроф. Кирил Йорданов, историкМилко Багдасаров, бивш депутатСтоян Мавродиев, бивш председател на Комисията по финансов надзор, изпълнителен директор на Българската банка за развитие (ББР)Христо Пеев, журналист, създател на сп. „Клуб М\"Валентин Танев, актьор", "date": "2018.10.21", "title": "Родени на 21 октомври"}
{"url": "http://www.cross.bg/ilarion-nego-veliki-1586816.html", "text": "/КРОСС/ Пресветата Българска православна църква почита днес паметта на Преп. Иларион Велики. Св. Иларион, еп. Мъгленски (Тип. с. 103).Св. Иларион (291-372) бил монах-отшелник (анахорет), наречен Велики поради това, че бил пример на християнско подвижничество, велик чудотворец и лечител, баща на монашеството по Светите Земи.Родил се в Палестина, близо до град Газа. Изпратен от родителите си-езичници да учи в Александрия (Египет), той се запознал там с християнството, приел Св. Кръщение и станал ученик на великия пустинножител и баща на монашеството - преп. Антоний Велики. След време св. Иларион заминал за Палестина. Тук той и многобройните му ученици основали много манастири. Бог го дарил с дара на чудотворството и той изцелявал болни и обладани, възкресявал мъртви; смиреният му живот и благодатният дар да лекува душата и тялото привличали към него хиляди хора. Търсейки вглъбения живот и безмълвието, той много странствал, бил във Вавилон, Сицилия, Далмация и обърнал към вярата много езичници. Св. Иларион завършил земния си път в Кипър. Паметта му се чества на 21 октомври (3 ноември по стар стил).Св. Иларион Мъгленски живял и действал като светител Мъгленски в дванадесетия век. Той произхождал от благочестиви родители, които дълго време били бездетни. От това безплодие особено тъжна била майката. Тя често изливала скръбта си пред Божията Майка. Веднъж в сънно видение св. Богородица й казала:- Не скърби! Ще родиш син, който ще обърне мнозина към светлината на истинатаТя наистина родила син, който бил наречен Иларион. Името Иларион значи радост, веселие. Родителите го нарекли така, защото той бил наистина за тях радост, веселие.Още като три годишно дете Иларион пеел: \"Свят, свят, свят е Господ...\" Получил солидно образование и на осемнадесетгодишна възраст Иларион станал монах. Бързо преуспявал в духовния живот. Игуменът на оная света обител го обикнал много. Като бил вече на смъртно легло, той завещал на братята да го приемат като свой нов игумен.Като игумен Иларион се грижел неуморно за спасението на всички братя. Подбуждал ги да се пазят от грехове, да живеят праведно и благочестиво. Бичувал нетрезвеността.Изучил правилата на преподобни Пахомий Велики за аскетически подвизи, той често пъти по цели нощи прекаравал без сън. Молел се и четял Словото Божие и светоотеческа литература. Станал широко известен със светия си живот. Едни идвали при него за съвети, а други заживял в манастира под негово ръководство. Във време на голям глад по неговите молитви празните житници на манастира се напълнили с пшеница. С нея той хранел не само своите, но и чуждите хора, които идвали при него за помощ. По внушение на Божията Майка българският архиепископ Евстатий посветил в 1134 г. Иларион за епископ Мъгленски.В онова време Мъглен, град в Македония, бил известен с изобилие от привърженици на разни ереси  - богомили , павликяни , манихеи . За борба с тия еретици, които разстройвали единството на Църквата и народа, бил необходим тъкмо такъв високопоставен и пламенен в ревността си по Бога мъж, какъвто бил св. Иларион.Св. Иларион започнал открита и смела борба срещу еретиците. В беседи пред своето паство разкривал същността на православната вероизповед и изобличавал лъжеученията. Често излизал и в открити спорове с еретиците. Така той, от една страна, пазел своето паство от еретическа зараза, а от друга страна, обръщал еретиците към Православието. Еретици - фанатици често се озлобявали силно срещу него. Веднъж някои от тях така се озверили срещу него, че го били с камъни до смърт. Но Бог запазил живота му. Това чудо поразило враговете. И мнозина от тях приели православното учение. Св. Иларион тихо починал на 21 октомври 1164 година. Когато по-късно бил отворен гробът му, мощите му се оказали нетленни. Много болни получавали изцеление от тях.В 1206 г. българският цар Калоян понесъл тържествено светите мощи в своята столица Търново. При турското нашествие в края на ХІV век благочестиви християни на столицата ги скрили в някакво подземие, гдето те дълго стояли. Като станали скоро след това господари на Българската църква, гърците ги открили и тайно ги пренесли в Цариград. Не е известно къде се намират сега тия свети мощи.", "date": "2018.10.21", "title": "Преп. Иларион Велики. Св. Иларион, еп. Мъгленски"}
