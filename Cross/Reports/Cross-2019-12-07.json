{"url": "http://www.cross.bg/zayavi-dyshi-eksploziya-1619749.html", "text": "/КРОСС/ Най-малко седем души загинаха, а десетки бяха ранени при газовата експлозия, която разтърси 12-етажна сграда в Източна Словакия в петък следобед.\"Броят на ранените е около 40\", заяви говорителят на спасителните служби Алена Кърцова. Директорът на местната полиция Ян Голиас заяви, че един човек все още е в неизвестност след пожара в град Прешов, на 400 километра от столицата Братислава.Говорителка на болницата заяви пред местните медии, че девет души са били лекувани в нейното заведение веднага след експлозията, като никой от тях не е в критично състояние.", "date": "2019.12.07", "title": "Седем жертви на газовата експлозия в Словакия"}
{"url": "http://www.cross.bg/sadr-shiitski-nachaloto-1619747.html", "text": "/КРОСС/ Дрон изстреля снаряд по дома на иракски шиитски лидер, съобщават местните медии.Става въпрос за шиитския духовник Муктада ал Садр. По информация на негов приближен нападението е било в отговор на дейсвията на ал Садр, който изпрати свои бойци да защитават антиправителствените протестиращи в Багдад.Според различни източници в момента Муктада ал Садр се намира в Иран, а не в свещения иракски шиитски град Наджаф, където е домът му. При атаката на безпилотния самолет е била разрушена външната стена на къщата му.До момента никой не е поел отговорност за нападението.Ирак беше разтърсен от масови протести от началото на октомври заради лошите условия на живот и корупцията. Премиерът Адел Абдул Махди беше принуден да подаде оставка.Според Иракската върховна комисия за правата на човека най-малко 460 иракчани са убити, а 17 000 са ранени от началото на протестите на 1 октомври.", "date": "2019.12.07", "title": "Дрон бомбардира дома на шиитски лидер в Ирак"}
{"url": "http://www.cross.bg/bezopasnost-hranite-pyblichno-1619750.html", "text": "/КРОСС/ Българската агенция по безопасност на храните не е оповестила публично 135 доказани случая на опасни храни - със салмонелоза - на българския пазар в рамките на 2019 година. За наличието им призна проф. Христо Даскалов, директор на Националния център по безопасност на храните, пред Нова тв днес. Интервюто с него и д-р Сергей Иванов, експерт по качество и безопасност на храните от асоциация \"Активни потребители\", бе по повод предупреждението от Полша за влезли на българския пазар 109 тона пилешко със салмонелоза. След оповестяването от полската страна се оказа, че количеството опасна храна със салмонелоза, влязло в България за годината, е много повече. За предишните случаи нямаше публично оповестяване от БАБХ. Според проф. Даскалов това, че информацията е налична в доклади, е достатъчно и не е необходимо публично оповестявание за наличието на опасни храни на пазара. Не може \"от всяко нещо да влизаме в шоу програми\", каза той.", "date": "2019.12.07", "title": "БАБХ е скрила 135 случая на храни със салмонела през 2019"}
{"url": "http://www.cross.bg/madrid-klimata-konferentziya-1619742.html", "text": "//КРОСС/ Хиляди хора излязоха в Мадрид на демонстрация с призив към участниците в климатичната конференция на ООН в испанската столица да вземат мерки срещу глобалното затопляне, съобщи Франс прес.Шествието потегли от гара \"Аточа\". Демонстрантите издигнаха плакати с надписи: \"Без планета няма бъдеще\" и \"Политици, Земята умира\". В протестното шествие се включи и испанският актьор Хавиер Бардем, както и шведската екоактивистка Грета Тунберг.\"Настоящите лидери ни предават и ние няма да допуснем това да се случва\", предупреди Грета Тунберг. \"Казваме: \"Това е достатъчно. Промяната е в ход и независимо дали те го искат или не, ние нямаме вече друг избор\", допълни тя.\"Не можем да чакаме повече, защото хора страдат и умират от извънредното климатично положение\", каза още Грета преди началото на шествието.\"Надявам се искрено, че 25-ата конференция на ООН за климата ще доведе до конкретни резултати\", допълни тя на обща пресконференция с други млади активисти.\"Стачкуваме от повече от една година, а в глобален план нищо не се е променило, климатичната криза все още се игнорира от хората на власт\", добави тя.Според организаторите на \"Похода за климата\" в Мадрид в него са се включили около 500 000 души, предадоха Асошиейтед прес и ТАСС. Според властите в похода са участвали само 15 000 души, допълва АП.Сред исканията на организаторите на шествието, отправени към лидерите по света, е и това за съкращаване на емисиите на парникови газове с 80 процента до 2030 г., посочва ТАСС.Демонстрантите носеха и ковчег, с който илюстрираха погребението на околната среда, предаде Франс прес.Подкрепа за протестиращите в Мадрид изрази и Далай Лама в туит.\"Ние не можем повече да експлоатираме ресурсите на Земята, без да ни е грижа за идните поколения. Подкрепям протестите на младите срещу бездействието на правителствата пред климатичната криза\", написа той.Друг протест е планиран да се състои в чилийската столица Сантяго, където трябваше да се проведе 25-ата конференция на ООН за климата, но в последствие форумът бе преместен в Мадрид заради масовите протести в Чили.", "date": "2019.12.07", "title": "Половин милион души излязоха на \"Поход за климата\" в Мадрид"}
{"url": "http://www.cross.bg/stryma-vuzstanoveno-dvizhenieto-1619748.html", "text": "/КРОСС/ Възстановено е движението по АМ Струма от п.в. \"Долна Диканя\" до п.в. \"Дупница - Север\" в посока Кулата.", "date": "2019.12.07", "title": "Възстановено е движението по АМ Струма"}
{"url": "http://www.cross.bg/partiiinite-sybsidii-byudzheta-1619752.html", "text": "/КРОСС/ Премиерът Бойко Борисов призова да се проведат отново дебати за размера на партийната субсидия и правилата за какво да се харчи тя. При гласуването на бюджета за следващата година, в четвъртък вечерта депутатите решиха субсидията да бъде 8 лева за действителен глас.В началото на днешното извънредно заседание на правителството премиерът обясни, че се е съгласил да се увеличи размерът на партийните субсидии заради риска да не се приеме бюджетът на държавата за 2020 г:„Оказа се, че партийните субсидии могат да попречат да се приеме бюджетът. Ние сме били против - след референдума, да се увеличават партийните субсидии, но знаете - в парламента се предизвика криза и ние не можеше да направим кворум, за да приемем бюджета.Пред мен стоеше само едно нещо. И Горанов стоеше на телефона на спикър с Валери Симеонов -  или ви приемаме бюджета с направеното от БСП предложение, или си търсете мнозинство.Аз възлагам на финансовия министър да ми направи анализ, защото ние сега на сляпо подкрепихме предложението на БСП, за да ни се приеме бюджета“, каза Борисов  и подчерта, че очаква дебатите за партийните субсидии да се възобновят:„Сега обаче искам ние да сме водещи в темата - за какво трябва да се харчат парите и дали трябва да са 8 лева.И тук, примерно, моето предложение ще бъде БНТ и БНР, където държавата дава финансирането, да стават по време на избори безплатни за всички политически партии. Искаш да излезеш по телевизията - ето ти БНТ, ето ти БНР - покритие в цялата страна. Само давам пример. Този дебат искам да се води.\"", "date": "2019.12.07", "title": "Борисов: Оказа се, че партийните субсидии могат да попречат да приемем бюджета"}
{"url": "http://www.cross.bg/avtomobili-evro-volkswagen-1619754.html", "text": "/КРОСС/ Преди седмица Daimler и Audi обявиха, че ще съкратят хиляди работни места. Но изглежда, че лесно се забравя, че германската индустрия преди изглеждаше неуязвима, пише Крис Браянт в свой анализ за Bloomberg.През 2009 г. рецесията принуди редица големи американски автопроизводители да направят съкращения. Тогава General Motors и Chrysler поискаха защита от фалит по т.нар. „Глава 11“. От друга страна, автомобилната компания Ford избегна фалит, като съкрати много от служителите си.В пълен контраст, Volkswagen, BMW и Mercedes преодоляха кризата без подобни сериозни последствия. Впоследствие тези компании бяха облагодетелствани от това, че богатите китайци проявяваха сериозен интерес към скъпите германски превозни средства.По това време обаче имаше сигнали и на високомерие. През 2011 г. изпълнителният директор на Volkswagen получи заплата за 17.5 млн. евро. Но влиятелните германски профсъюзи се погрижиха и служителите да се възползват от ситуацията.През последните години служителите на производствената линия в BMW и Porsche са получили годишни бонуси в общ размер на 10 хил. евро. BMW отделя средно по 100 хил. евро на служител за заплата и осигуровки, се посочва в годишния доклад на компанията.Но в сегашния период, когато има бум на откриването на нови работни места, индустрията не може да си позволи толкова големи разходи, тъй като е изправена пред сериозни предизвикателства.Основната причина за затягането на коланите е преходът към производство на автономни и електрически автомобили. Volkswagen планира да вложи 60 млрд. евро в хибридни, електрически и дигитални технологии през следващите 5 години. Подобни планове изискват наемането на дори повече хора, а не всички разработвани продукти са задължително печеливши. В крайна сметка обаче много от работниците в заводите ще станат ненужни, защото електродвигателите са много по-лесни за производство от дизеловите и бензиновите двигатели. Това означава, че съкращенията за работни места през миналата седмица няма да са последни.Междувременно германската индустрия отчита неочакван спад в потребителското търсене. Доставчикът Continental, който ще съкрати 20 хил. души, очаква спад на производството през следващите 5 години. Преди месец Daimler обяви, че продажбите не отговарят на производствения капацитет.Volkswagen, BMW и Daimler ще генерират нетна печалба от 24 млрд. евро през тази година, смятат анкетирани от Bloomberg анализатори. Но ерата на 10%-тните маржове на оперативна печалба, която е индикатор за състоянието на германските автопроизводители, приключи. От Mercedes дори смятат, че 4% марж на оперативната печалба е по-реалистично през следващата година.Това означава, че автопроизводителите трябва да се справят с раздутите си постоянни разходи. От тази гледна точка беше неразумно Volkswagen да остави работната си сила да нарасне до близо 700 хил. души. Това е със 70% повече от служителите на японския конкурент Toyota, който произвежда сходен брой автомобили на година.В крайна сметка бумът в броя на работните места в сектора в Германия се дължеше на очаквания за нарастване на търсенето, както и на това, че горивните двигатели ще имат дълъг живот. Вместо това преходът към електрически автомобили се случва по-бързо от очакваното, а заплахите за въвеждане на мита от страна на американския президент Доналд Тръмп създават допълнителни предизвикателства.Междувременно се оказва, че автомобилите не са желана покупка за много млади хора днес, а ако все пак се решат на подобна стъпка, то по-скоро интересът ще е насочен към електрическите коли. Бумът в наемането на служители за производство на автомобили в Германия изглежда е бил балон, който се е спукал.", "date": "2019.12.07", "title": "Бумът в наемането на служители за производство на автомобили в Германия приключи"}
{"url": "http://www.cross.bg/balkani-zapadnite-gabriel-1619751.html", "text": "/КРОСС/ Новата ЕК дава ясна заявка, че Западните Балкани ще бъдат един от водещите приоритети. Това каза еврокомисарят по „Иновации,научни изследвания\" Мария Габриел на конференция „Западни Балкани“ в София. Организатори са Фондацията за европейска реформа New Direction и Международния републикански институт.Намаляването със 70% на цените на роуминга за района, създадената регионална Академия за киберсигурност и над шестте дигитални иновационни хъба, както и участието на Северна Македония и Сърбия в програмата за образователна мобилност \"Еразъм плюс\" - това според еврокомисаря Мария Габриел е доказателство за европейското бъдеще на региона.\"На мен много би ми се искало да наблегнем на три важни неща - необходимостта от инвестиции, инвестицията в талантите, изтичането на мозъци е много сериозен проблем в този регион. Теми, много по-големи, свързани със сигурността\".Габриел каза, че е дошло време за иновационна програма за Западните Балкани. Като съорганизатор на форума евродепутатът Ангел Джамбазки отбеляза, че целта е България също да има ясни цели.\"Една от които е признаването и гарантирането на правата и законните интереси на българската общност в Македония. На хората с българско национално самосъзнание в Македония, защото, ако забелязвате, в момента целият разговор се върти около историята. Спорят за безспорните исторически факти\".По време на форума и екоминистърът Нено Димов е посочил, че ключова дума за региона е сигурност, а зам.-министърът на правосъдието Николай Проданов е казал, че България е заинтересована от приемането на страните от Западните Балкани в ЕС.", "date": "2019.12.07", "title": "Конференция \"Западни Балкани\" в София - сигурност и изтичане на мозъци"}
{"url": "http://www.cross.bg/klimata-namalyavane-emisiite-1619753.html", "text": "/КРОСС/ Дания постигна съгласие по първия в историята си законопроект за климата, като депутатите се ангажираха с амбициозната цел за намаляване на емисиите през следващото десетилетие, съобщава Bloomberg.Мнозинството в датския парламент подкрепи целта за намаляване на емисиите въглероден диоксид със 70% до 2030 г. спрямо нивата от 1990 г.„Ще правим ежегодни оценки, за да гарантираме, че сме на правилен път“, заяви Дан Йоргенсен, министър на енергетиката и климата на Дания. По неговите думи ще има и предварително зададена цел за 2025 г.Междувременно и европейските власти подготвят законодателство, за да стане Европа първият неутрален за климата континент.", "date": "2019.12.07", "title": "Дания постигна съгласие за намаляване на вредните емисии със 70% за 10 години"}
{"url": "http://www.cross.bg/kypa-start-svetovnata-1619736.html", "text": "/КРОСС/ Най-добрият ни сноубордист Радослав Янков завърши на 17-то място в първия старт за сезона от Световната купа по алпийски сноуборд. Състезанието се проведе в Баннойе, Русия.В паралелния слалом Радослав Янков даде време 1 минута 00.33 секунди. Това бе най-доброто време, останало извън осминафиналите в надпреварата. По този начин българинът се нареди на 17-та позиция от общо 55 участници. Това му донесе 140 точки за класирането.Победител в състезанието стана австриецът Андреас Промегер. На почетната стълбичка се качиха още италианците Арън Марч и Маурицио Бормолини.Утре в Баннойе ще се проведе още един старт в паралелния слалом от Световната купа.", "date": "2019.12.07", "title": "Радослав Янков е 17-и в първия старт за Световната купа"}
{"url": "http://www.cross.bg/zavedeniyata-dulgove-danuchnite-1619731.html", "text": "/КРОСС/ Данъчните влязоха в четири вериги заведения в София, съобщи Нова телевизия. Причината са дългове за близо 15 милиона лева.Според информация на НОВА от едно от заведенията, което се намира в столичен мол, данъчните са изнесли маси, столове и оборудване, което ще бъде обявено за публична продан.Общото между веригите е, че регистрират нови фирми, които оперират едни и същи обекти и трупат дългове за данъци и осигуровки.Данъчните отказват коментар, но по неофициална информация предстоят ревизии на собствениците на заведенията и още запечатвания и конфискуване на оборудване.", "date": "2019.12.07", "title": "Данъчните влязоха в 4 вериги заведения в София"}
{"url": "http://www.cross.bg/trakiya-dvete-posoki-1619735.html", "text": "/КРОСС/ Отварят се за движение активните ленти при км 18 на АМ \"Тракия\" в двете посоки.Шофьорите да се движат с повишено внимание и съобразена скорост.", "date": "2019.12.07", "title": "Отварят се за движение активните ленти при км 18 на АМ \"Тракия\" в двете посоки"}
{"url": "http://www.cross.bg/maraya-want-amazon-1619733.html", "text": "/КРОСС/ В интернет пространството вече се завъртя шегата, че има три начина да разберем за наближаването на Коледа. Първият е студеното време, вторият - фактът, че вече е декември, а третият - когато започнем да чуваме \"All I Want For Christmas Is You\" от всички възможни страни.През този празничен сезон се навършват 25 години от създаването на песента и каквито и да бъдат мненията за парчето, то си остава едно от най-слушаните и популярни в световен мащаб. След редица специални постове в социалните мрежи, няколко реклами, ново видео към сингъла и преиздаване на коледния си албум, Марая предстои да затвърди статута си на истинска икона на празниците.Изпълнителката ще обедини сили с Amazon Music, за да реализира документален филм, който носи заглавието \"Марая Кери е Коледа: Историята на All I Want For Christmas Is You\". Премиерата на проекта ще бъде малко по-късно този месец, а от Amazon обещават лентата да разгледа целия процес на създаване на проекта. Зрителите ще имат възможност да видят коментари от Марая и всички останали отговорници по създаването на хита, който и тази година преди началото на ноември, за пореден път отбеляза над 1 милиард стриймвания в платформата на Spotify. ", "date": "2019.12.07", "title": "Марая Кери е кралицата на Коледа!"}
{"url": "http://www.cross.bg/elhi-godina-pironkov-1619737.html", "text": "/КРОСС/ Това обяви по време на инспекция на търговски обект на ул. „Цар Симеон“ инж. Николай Пиронков, началник на отдел „Контрол по опазване на горските територии“ в Изпълнителната агенция по горите.Проверките на обектите ще продължат до Коледа като целта на агенцията е да провери дали продаваните в търговската мрежа елхи са законни.„Единственият документ, с който се доказва законният произход на коледните елхи е превозният билет. Второто, което е задължително те трябва да имат е т.нар. контролни пластини. Това са пластмасови пластини, които са изработени от ИАГ. Тази година сме разпределили 42 000 бройки, които са раздадени на регионалните дирекции, които ги предоставят на търговците“, обясни за какво ще следи контролът Пиронков.Той уточни, че от марка са освободени елхите, които се продават в саксии.Попитан от БГНЕС как може да се предотврати една марка да се слага на повече от едно дърво, Пиронков поясни, че гражданите трябва да закупят елхата с марката и да не позволяват тя да бъде сваляна от търговеца.„Най-честите нарушения са, че пластините не се поставят между втория и третия прешлен от върха. Тук виждам, че пластините не са поставени на точните места. Ще направим забележка“, заяви той и каза, че тази година марките са бели и жълти на цвят и са с по 6 цифри.Пиронков каза, че до момента не са констатирали нарушения, тъй като проверките са започнали съвсем скоро и увери, че имат капацитета да извършват проверки в цялата страна.Началникът посочи, че миналата година са били конфискувани около 500 елхи от Смолянско и района на Самоков. Те са били дадени на детски градини и училища.Цените на елхите тази година са повишени с 10 лв. съобщават търговци.Коледните елхи са от 20 до 40 лв. в зависимост от височината. До 1 м. е 20 лв., над 1 м. е 30 лв., 2 метра е 40 лв. Причина за вдигането на цените е повишената изкупна цена елхите. До края на сезона един търговец средно продава около 100 бройки.", "date": "2019.12.07", "title": "До 3000 лв. е глобата за търговци и купувачи на елхи без марки"}
{"url": "http://www.cross.bg/prokyror-glavniya-komisiya-1619739.html", "text": "/КРОСС/ Новият \"независим\" прокурор, който ще е единственият с правомощия да разследва за престъпления от общ характер главния прокурор и неговите заместници, ще е с мандат от 7 години и ще се избира и отстранява по предложение на поне трима членове на прокурорската колегия на Висшия съдебен съвет (ВСС) и с гласовете на не по-малко от 8 членове на колегията.За целта се създава звеното Инспекторат към Върховната касационна прокуратура, а новият обвинител ще завежда отдела. Той ще има правомощия да води разследването срещу главния прокурор и неговите заместници, а освен това ще може да възлага отделни действия по разследването и на други прокурори и следователи от Националната следствена служба.Според правителството по този начин се гарантира, че разследването ще бъде провеждано от прокурори и следователи със значителен опит, чиято длъжност съответства на обществената значимост на производството.Същевременно се гарантира, че независимостта на прокуратурата като част от съдебната власт няма да бъде засегната чрез провеждане на разследването от страна на органи на изпълнителната власт, пише в мотивите към предлаганите промени.В същото време от предложените текстове се вижда, че новата фигура ще е подчинена на главния прокурор, когото трябва да разследва.Промените бяха приети на извънредно заседание на Министерския съвет днес като допълнения на Наказателно-процесуалния кодекс. Те ще бъдат подложени на обсъждане и гласуване в пленарна зала, а към тях са приложени и мотиви.Новият законопроект бе скоростно обсъден и представен в събота сутринта, след като в петък Венецианската комисия и Съвета на Европа излязоха с остри и критични становища за предложените още през юни промени от министъра на правосъдието Данаил Кирилов.Настоящият законопроект е в отговор на критиките към предложенията на Кирилов за въвеждане на механизъм за разследване и предсрочно освобождаване на \"тримата големи\" в съдебната власт – главния прокурор и председателите на Върховния касационен и Върховния административен съд. Новият законопроект е и продължение на многократно заявеното от премиера Бойко Борисов, че правителството ще изпълни изцяло препоръките на Венецианската комисия.В мотивите към предложенията за промени в НПК се посочва, че \"целта на законопроекта е изпълнение на препоръките на Механизма за сътрудничество и проверка на Европейския съюз посредством въвеждането на ефективен и съобразен с действаща конституционна уредба модел, гарантиращ разследванията срещу главния прокурор и неговите заместници\".Според вносителите с тези поправки се \"създават законови гаранции в случаите, когато може да бъде ангажирана наказателната отговорност на главния прокурор или неговите заместници, главният прокурор да не може да осъществява надзор за законност по тези преписки и дела\".Обяснява се също така, че с предлагания проект е \"в изпълнение на препоръка на Службата за подкрепа на структурните реформи към Европейската комисия във връзка с реформата на прокуратурата и взаимодействието й с другите институции, включително механизъм за отчитане на постигнатия напредък пред широката общественост\".\"С приемането на предложения законопроект ще се отговори на обществените очаквания за гарантиране на ефективното и безпристрастно провеждане на разследванията срещу главния прокурор и неговите заместници, съобразен с действаща конституционна уредба\", пише в заключението на мотивите към промените в НПК.Препоръките на Венецианската комисия и Комитета на министрите към Съвета на Европа обаче изглеждат като прочетени от правителството през ред. То се е съобразило изцяло с настоятелните препоръки механизмът да не се простира върху \"тримата големи\", а само по отношение на главния прокурор. И Венецианската комисия, и Съветът на Европа подчертават, че трябва да отпадне механизмът за двамата върховни магистрати. Това изискване е спазено.Една от възможностите, които прелага Венецианската комисия действително е да се създаде фигурата на \"независим прокурор\". С предложените нови промени в НПК обаче се създава ново звено Инспекторат към Върховната касационна прокуратура (подчинена и под ръководството на главния прокурор). Освен това идеята на управляващите, залегнала в проекта, е \"независимият прокурор\" да бъде предлаган за поста и освобождаван от него по предложение на поне трима членове на прокурорската колегия на ВСС с гласовете на поне 8 от тях.Прокурорската колегия на ВСС се състои от общо 11 членове – един от тях е главният прокурор. Четирима са излъчени от прокурорските среди, петима са във ВСС от парламентарната квота (излъчени от различни политически партии) и един е представител на следователите (следствието също е на пряко подчинение на главния прокурор). Под сериозен въпрос е дали изобщо ще се гарантира независимостта на новия \"независим\" прокурор, ако бъде избиран от прокурорската колегия на ВСС.Нещо повече – Венецианската комисия изрично отбеляза в становището си още през 2017 г. влиянието, което главният прокурор има както над членовете на прокурорската колегия, така и към редовите прокурори и следователи (на които според новия закон могат да се възлагат действия по разследването).Практиката показва, че прокурорската колегия обикновено е единодушна, особено по важни въпроси и назначения. Подобен бе последния пример с единодушното номиниране и пълната подкрепа от прокурорската колегия за номинацията на Иван Гешев за наследник на Цацаров.В предложенията за промени липсва яснота по въпроса дали \"независимият прокурор\" ще има заместници, как ще бъдат определяни те и дали ще има контрол над редовите прокурори.С предложението на новите промени не се отговаря и на очакването на Венецианската комисия – постановленията за отказ от разследване да минават през съдебен контрол. Предложеният 7-годишен мандат за \"независимия\" прокурор гарантира относителна независимост, но и превръща поста в изключително апетитен и заради властта и правомощията.Становищата на Венецианската комисия не са задължителни за изпълнение, но са препоръчителни. Премиерът Бойко Борисов преди дни увери, че всички препоръки на комисията ще бъдат изпълнени. Той изрази и готовност за бързи промени.В интервюто си по Би Ти Ви в сряда обаче той обяви съвсем друг вариант, който уж му бил препоръчан в черновата на Венецианската комисия. Той се възползва от факта, че никой още не е виждал черновата, и изрази готовност промените да се приемат набързо – \"още в събота\", от Министерския съвет. *Източник: ", "date": "2019.12.07", "title": "\"Независимият\" прокурор, който ще разследва главния, ще е негов подчинен със 7 г. мандат"}
{"url": "http://www.cross.bg/grazhdani-propadnali-plochki-1619741.html", "text": "/КРОСС/ Сагата ''Граф Игнатиев'' и прочутият ''ремонт на ремонта'' явно ще продължат. Дни след като падна първия сняг в София граждани алармираха за пропаднали и спукани плочки по емблематичната улица. От общината обещаха, че проблемите ще бъдат отстранени за сметка на изпълнителя при подходящи атмосферни условия.\"Само след няколко години тези проблеми ще се задълбочават и липсата на качество ще става все по-видимаи ще се налагат все повече ремонти. Моето лично мнение е, че когато се правят такива ремонти особено с толкова много публични ресурси, те трябва да бъдат направени по такъв начин, че след 20-25 години да забравим че там нещо се е случвало и да се наслаждаваме само на една качествена, здрава и естетична градска среда\", коментира независимият общински съветник Борис Бонев.Той обясни, че получил снимки от граждани, че на няколко места плочките вече се ремонтират.", "date": "2019.12.07", "title": "След първия сняг - счупени и пропаднали плочки по \"Графа\""}
{"url": "http://www.cross.bg/ezeroto-vodi-pancharevo-1619740.html", "text": "/КРОСС/ Панчаревското езеро почти цялото е покрито от водорасли и наноси и водата на много места изобщо не се вижда, установи екип на \"Дневник\". То трябва да се почиства периодично, за което са отговорни Министерството на земеделието, храните и горите, на което е възложено да го управлява и стопанисва, и Басейновата дирекция-Дунавски район. Не се почиства обаче, защото процедурата изисква езерото първо да се източи в голямата си част. Тогава обаче щяло да спре подаването на промишлени води от него за нуждите на ТЕЦ-София. Има и още проблеми, но не се очертава да бъдат решени бързо.Сега в езерото се изливат сиви потоци от бетонови и етернитови тръби. Те са от дъждовната отходна канализация, но към нея са се \"вързали\" тръбите с битови отходни води дори от административни сгради в Панчарево, каза Галина Бел от сдружение \"За развитие на Панчарево и Кокаляне\".\"Наносите, които идват от реките Искър и Бистришка, заедно с безконтролното изливане на отходни води от селището създават този \"зелен килим\" от водорасли, фекалии и битова химия. Хората перат, чистят и всичко по канализацията отива в езерото\", добави тя.Риболовци по брега казаха, че риба има, но досега не са виждали езерото в такова състояние.\"То вече не е за спорт и за високо спортно майсторство. Състоянието му създава огромни проблеми на всички\", потвърди и олимпийската шампионка по гребане от Пекин 2008 Румяна Нейкова. Тя призова езерото, което е и тренировъчна гребна база, да се изчисти \"преди да се случи нещо сериозно\".Новият кмет на район \"Панчарево\" е независимият Николай Гюров, който получи два пъти повече гласове на изборите от досегашния кмет на ГЕРБ Димитър Сичанов. Той е наясно с проблема – езерото не е почиствано от близо 30 години, а и в него безконтролно се изливат отходни битови води.\"Не е тайна, при липса на изградена канализация, къде отиват битовите отпадни води – в езерото. Основното замърсяване с наноси идва от реките Искър и Бистрица, които се вливат в езерото. Техните корита трябва да се почистят\", заяви кметът Гюров пред \"Дневник\".Населението на район \"Панчарево\" се разраства с бързи темпове в последните десетилетия. Само в село Панчарево сега живеят поне 5000 души, като половината са адресно регистрирани, а останалите са приходящи, които работят в София, обясни кметът. Другите села - Кокаляне, Бистрица, Железница също непрекъснато увеличават броя на жителите си като \"луксозни спални\" за софиянци, по думите на Гюров.\"Биологичните замърсители на езерото обогатяват водите с фосфати и нитрати. След разлагане на мъртвите организми във водата се освобождават йоните на фосфора, азота и др. При такъв вид замърсяване се наблюдава засилено развитие на планктон, което предизвива \"цъфтеж\" на водата. Увеличава се необходимостта от кислород във водоемите, който бързо се изчерпва от израслата водна флора. В някои случаи е възможно измиране на рибата, поради недостиг на кислород\", пише в писмо на зам.-министъра на земеделието д-р Лозана Василева в отговор на питане по проблема от администрацията на министър-председателя Бойко Борисов. То е от 18 юни и в него ясно се представя критичното състояние на езерото. *Източник: ", "date": "2019.12.07", "title": "Панчаревското езеро се заблатява, спасение не се вижда"}
{"url": "http://www.cross.bg/sofiya-vsichki-ogranicheniya-1619724.html", "text": "/КРОСС/ Отпадат всички ограничения на път I-6 Пирдоп – София.Всички граждани и транспортни фирми могат да получават информация за актуалната пътна обстановка в страната от интернет страницата на АПИ – както и по всяко време на денонощието  на тел. 0700 130 20 в АПИ.", "date": "2019.12.07", "title": "Отпадат всички ограничения на път I-6 Пирдоп – София"}
{"url": "http://www.cross.bg/stryma-ogranichava-dvizhenieto-1619725.html", "text": "/КРОСС/ Временно се ограничава движението по АМ \"Струма\" от п.в. Долна Диканя до п.в. \"Дупница - Север\" в посока Кулата поради изтегляне на товарния автомобил. Движението се регулира от \"Пътна полиция\".", "date": "2019.12.07", "title": "Временно се ограничава движението по АМ \"Струма\" "}
{"url": "http://www.cross.bg/greshka-simeonovo-vzriva-1619726.html", "text": "/КРОСС/ Дефект в строителството или проектантска грешка са сред версиите за вчерашния взрив на реактор за биогаз в ямболското село Симеоново, съобщава bTV.Припомняме, че при вчерашния инцидент пострадаха трима работници. Двама работници бяха приети в болница - единият е в реанимация с опасност за живота. Състоянието на другия е стабилно.Днес разследващите органи започват огледи на място. Те ще търсят причината за взрива на реактора в работен режим, при който бяха унищожени няколко съседни постройки.Няма опасност от обгазяване на селото. Според кмета на Симеоново инсталацията е проверявана от РИОСВ-Стара Загора.Собствениците твърдят, че са спазили условията за безопасен труд и причината е грешка в проектирането.Припомямняме, че по-рано днес стана ясно, че стабилно състоянието на пострадалите при екслозията. ", "date": "2019.12.07", "title": "Дефект в строителството - една от версиите за взрива в цеха в Ямболско"}
{"url": "http://www.cross.bg/ekzarhiya-sofiya-negovo-1619723.html", "text": "/КРОСС/ Държавният глава Румен Радев присъства на Света литургия за въздигане на апостолическата екзархия в София в ранг на Епархия с името „Софийска епархия Св. Йоан XXIII за католиците от византийско-славянски обред в България“. Тържественото богослужение беше водено от префекта на папската конгрегация за Източните църкви кардинал Леонардо Сандри.На 11 октомври Негово Светейшество папа Франциск издигна ранга на aпостолическата екзархия в София. За първи епархиен епископ папа Франциск назначи Негово Преосвещенство Христо Пройков.", "date": "2019.12.07", "title": "Държавният глава присъства на Света литургия за въздигане на апостолическата екзархия в София"}
{"url": "http://www.cross.bg/makron-ryskite-korespondentziyata-1619715.html", "text": "/КРОСС/ Зад изтичането на кореспонденцията на френския президент Еманюел Макрон през 2017 г. - тогава все още кандидат за поста, и публикуването й в интернет стоят хакери, свързани с руските държавни структури, съобщава в. \"Le Monde\".Става дума за 9 гигабайта данни от кореспонденцията на Макрон, които бяха публикувани непосредствено преди втория тур на президентските избори - те бяха наречени MacronLeaks.\"Le Monde\" пише, че направеното предположение от разследващи журналисти, че зад изтичането на данните стоят две групи хакери, свързани с руските спецслужби, \"за първи път се потвърждава с технически доказателства\".Скоро след публикуването в интернет на информационния масив с кореспонденцията на френския президент, през май 2017 г., германският вестник \"Süddeutsche Zeitung\" съобщи, че по данни на фирмата Trend Micro, занимаваща се с информационна сигурност, организаторите на предизборната кампания на Макрон са станали жертви на хакерската група Pawn Storm, свързана с руските спецслужби.Същата група, по информация на изданието, е използвана за атаките срещу Демократическата партия в САЩ и Християндемократическата партия в Германия, оглавявана по онова време от канцлера Ангела Меркел.В. \"Le Monde\" на свой ред разкрива, че хакерската атака срещу щаба на Макрон през 2017 г. е дело на руските хакерски групи Sandworm и \"26 165\". Журналистите твърдят това, позовавайки се на материали на специалисти от концерна Google, занимаващи се с разкриване на професионални хакерски групи, както и на данни от американската компания за киберсигурност FireEye, която през последните години анализира действията на руските власти в интернет.", "date": "2019.12.07", "title": "Le Monde: Зад изтичането на кореспонденцията на Макрон през 2017 стоят руски хакери"}
{"url": "http://www.cross.bg/zona-popada-zashtitenata-1619729.html", "text": "/КРОСС/ На къмпинг „ Градина“ пак ще се строи. Става въпрос за заведение за обществено хранене, открит бар, търговски обект, трафопост и обслужващи площи, или по друг начин казано – къмпинг-мотел с площ 5535 кв.м.Екоинспекцията е издала положителна оценка за съвместимостта за строежа, въпреки че той попада в Защитената зона „Бакърлъка“ за опазване на дивите птици и граничи със Защитената зона „Плаж Градина – Златна рибка“ за опазване на природните местообитания.В терена няма дюни, казват от екоинспекцията, те са в непосредствена блоизост. Територията е урбанизирана, за курортна дейност. Обектът попада в зона „А“ на крайбрежието, предвидено е 20% плътност на застрояването, седем метра максимална височина, 70% озеленяване, половината, от което, да са дървета.Възложител е „Градина“ АД, зад което стои бизменът Людмил Стойков.", "date": "2019.12.07", "title": "На \"Градина\" все пак ще се строи"}
{"url": "http://www.cross.bg/dyshi-patra-atina-1619727.html", "text": "/КРОСС/ Гръцката полиция използва сълзотворен газ срещу анархисти в Атина и в Патра, които замеряха силите на реда с бутилки със запалителна смес и камъни, предадоха световните агенции.  ", "date": "2019.12.07", "title": "Безредици в Атина и Патра"}
{"url": "http://www.cross.bg/aksoii-hami-govoritelyat-1619728.html", "text": "/КРОСС/ Президентите на Турция и Русия - Реджеп Тайип Ердоган и Владимир Путин, ще се срещнат в Турция на 8 януари, за да пуснат \"Турски поток\" и да обсъдят обстановката в Сирия, съобщи днес пред журналисти говорителят на турското външно министерство Хами Аксой, цитиран от агенция ТАСС.\"Проектът \"Турски поток\" е много важен аспект на нашето сътрудничество с Русия в сферата на енергетиката. Пускането му ще се състои на 8 януари.При последните телефонни разговори нашият президент Тайип Ердоган покани президента на Руската федерация Владимир Путин да участва в тази церемония и той прие\", каза Хами Аксой.По време на посещението в Турция лидерите ще обсъдят също двустранни въпроси и развитието на събитията в Сирия, допълни говорителят.Хами Аксой не уточни в кой град ще се проведе срещата на двамата президенти. На 2 декември говорителят на Кремъл Дмитрий Песков не изключи възможността срещата да бъде в Истанбул, припомня ТАСС.", "date": "2019.12.07", "title": "Путин и Ердоган пускат \"Турски поток\" заедно"}
{"url": "http://www.cross.bg/gerb-mirchev-bulgariya-1619730.html", "text": "/КРОСС/ Бюджетът за 2020г. няма да реши проблемите на хората. Продължава липсата на реформи. Няма решение на проблема с ниските доходи на огромна част от българите. Всеки ден има протести, свързани със социални проблеми и ниски доходи. Здравната система продължава да не функционира, въпреки че бюджетът за здравеопазване расте“. Това заяви пред БНТ народният представител от \"БСП за България\" Стоян Мирчев, съобщиха от пресцентъра на БСП.Той обясни, че алтернативният бюджет на БСП е предложил решение на голяма част от проблемите в страната.„Имахме редица мерки за повишаване пенсиите на възрастните хора, за решаване на демографската криза, за премахване на плоския данък“, припомни Мирчев.Социалистът разясни предложението на БСП 1/5 от данъците да остават в общините : „Това ще помогне за намаляване на неравенствата в общините. Разделението между регионите в България е толкова голямо, че младите хора се евакуират от по-бедните общини. В България това се случва с ужасяващи темпове“.Той даде пример с община Силистра, от която по думите му напускат над 2 хиляди трудоспособни човека на година. „Моделът на ГЕРБ и Борисов е да всяват разделение. Не става дума само за ляво и дясно, а за село и град, за млади и стари. Редица мерки на БСП за подкрепа на младите бяха отхвърлени от управляващите с мотиви, че не са предложени мерки за възрастните. Когато предложихме минималната пенсия да стане 300лв, ГЕРБ противопоставиха самите пенсионери един срещу друг“, каза Мирчев.Народният представител коментира, че ГЕРБ управлява негласно с подкрепата на ДПС: „Не е ли задкулисие това, което правят ДПС и ГЕРБ в последните 2 години- с постановления на Министерски съвет са раздадени над 1 млрд. лв. на общини на ГЕРБ и ДПС.ДПС привидно бяха против бюджета на ГЕРБ, но когато гласуваха с отрицателен вот, много малка част от тяхната група присъства в залата и по този начин мина бюджета на ГЕРБ“.", "date": "2019.12.07", "title": "Стоян Мирчев: Моделът на ГЕРБ и Борисов е да всяват разделение"}
{"url": "http://www.cross.bg/hlorpirifos-chlenki-posleditzi-1619707.html", "text": "/КРОСС/ Страните членки на ЕС решиха днес да забранят хлорпирифос - пестицид, смятан за вреден за човешкото здраве, съобщи ДПА.Забраната трябва да влезе в сила от януари, когато изтича досегашното одобрение за пестицида.През август Европейският орган за безопасност на храните изрази безпокойства от евентуалните генотоксични последици, както и неврологични последици през развитието, подкрепени от данни, идентифициращи последици при деца.Хлорпирифосът се използва от фермерите, за да попречат на насекомите да вредят на насажденията им. Често се откриват следи върху внесени плодове като портокали или мандарини, например в Германия, където веществото е изтеглено от пазара.Осем страни членки вече са забранили на територията си продукти, съдържащи хлорпирифос, отбелязва Франс прес.Решението е взето от комисия от експерти, представляващи страните членки на ЕС. Те също така решиха да забранят разновидността хлорпирифос метил, уточни говорителка на Европейската комисия", "date": "2019.12.07", "title": " ЕС забрани вреден пестицид, с който се пръскат портокали и мандарини"}
{"url": "http://www.cross.bg/bulgariya-suobshti-pivovarite-1619700.html", "text": "/КРОСС/ В България се забелязва повишаване на консумацията на безалкохолна бира, съобщи пред \"Хоризонт\" Ивана Радомирова, изпълнителен директор на Съюза на пивоварите в България:\"През тази и миналата година е около 2% от българския пазар, което не е никак малко. Тука имаме доста повишаване, защото допреди няколко години бяхме в рамките на статистическата грешка.\"В Европейския съюз вече има 10 хиляди пивоварни, съобщи генералният секретар на пивоварите в Европа Пиер - Оливие Бержерон. ", "date": "2019.12.07", "title": "Повишава се консумацията на безалкохолна бира в България"}
{"url": "http://www.cross.bg/meso-riba-sharanut-1619696.html", "text": "/КРОСС/ В различните национални кухни шаранът е голям успех. Той има ярък вкус, поради което готвенето се счита за доминиращ продукт в тези ястия, което е съставка. Шаранът принадлежи към семейството шаран (наричан още общ шаран), а местообитанието му е морските басейни. Въпреки факта, че шаранът е сладководна риба, той живее в замърсени реки, защото не се нуждае от чиста вода. Породите, които живеят в открити водни тела, се отличават с факта, че мигрират от едно водно пространство към друго, като шаранът е по-полезен - има по-малък шанс за замърсяване на рибата.Сред другите представители на морската фауна, сараните се отличават с факта, че имат плоско тяло, покрито с големи златни люспи. Коремът на тези риби е лек, а гърбът е тъмно. Ако погледнете везните, ще видите, че е оцветена в тъмни петна и хвърля малко синьо.Друга специфична особеност на този вид е острата перка на гърба, която прилича на лъч, който се счита за \"визитната картичка\" от класа на риба с ренцови рибки.Карпаното месо е източник на много ценни вещества. Съдържанието на протеини на 100 g от продукта е равно на 18,2 g, мазнините - 2,6 g, няма въглехидрати. От тази връзка става ясно, че шаранът е богат източник на протеини. Това вещество е особено необходимо от юноши, бременни и кърмещи жени. В допълнение към протеините и здравословните мазнини, голяма част от полезните елементи в този продукт са витамини (A, E, C, PP, B1 и B2).Рибеното месо съдържа следните минерални компоненти:Карпата е хранителна риба, тъй като съдържанието на холестерол е само 50 мг.За хората, които не са свикнали с физическо натоварване, ползите от тях са обективни: за разлика от животинското месо, тази риба няма почти никаква съединителна тъкан, поради което тя бързо се смила, което е огромно допълнение за хората с лош метаболизъм. При печене шаран ползи и степента на калориите практически непроменени.Полезни свойства на шараните се обясняват с богатото съдържание на витамини и микроелементи. Високото съдържание на протеини го прави ефективен продукт в храненето на тийнейджър. Рибното месо се смила бързо, така че специалистите по хранене го препоръчват на хора с наднормено тегло.За да активирате жизнените процеси, е необходим протеин, който съставлява една пета от шаранското месо и възстановява баланса на енергийните вещества. Този компонент е особено популярен сред спортистите, които се стремят да създадат красив облекчение на мускулите на тялото. Да речем в тайна: липсата на протеин влияе върху състоянието на кожата и косата, така че шаранът е полезен не само за спортистите.Високото съдържание на натрий дава право тази риба да се включи в диетата на диети без сол. Често консумацията му ще помогне да се компенсира липсата на желязо в организма, тъй като съдържанието на този елемент в рибата е високо.Гастроентеролозите са забелязали, че шаранското месо има благотворен ефект върху храносмилателната система. Следователно, този продукт е широко представен в терапевтичните диети за заболявания, свързани с храносмилането:Анкетите показват, че консумирането на тази риба последователно (всеки ден) възстановява сърдечната честота.Хайверът на тази риба също се счита за полезен. Има малка форма и оранжев или червеникав цвят. Ако месото съдържа наситени мастни киселини, хайверът съдържа полиненаситени, както и лецитин и цял набор от други полезни витамини и микроелементи.Хайверът може да се яде отделно, да се разстила на хляб или да се използва като съставка за рибен сос.Козметиците също разграничават ползата от шаран. Неговите свойства се използват при производството на колаген, който при изпълнението си е подобен на човешкия и превишава свойствата на колаген, получен от животинско месо. Това вещество изглажда и овлажнява кожата, т.е. има подмладяващ ефект. ", "date": "2019.12.07", "title": "Полезни свойства на шарана за човешкото здраве "}
{"url": "http://www.cross.bg/vchera-beshe-sharanite-1619708.html", "text": "/КРОСС/ Ако бях неправителствена организация за правата на животните, бурни протести щях да организирам вчера – избиха шараните. По \"Дискавъри\" хванат рибата, погалват и я пуснат пак. А като бият шараните с чука по главата, това ни се струва естествено. Беше ми мъчно за рибите като ги гледах по телевизията как едвам дишат.Това обяви премиерът Бойко Борисов в края на извънредното правителствено заседание тази сутрин.То бе свикано, за да се приемат промени в Наказателно-процесуалния кодекс след като вчера Комитетът на министрите към Съвета на Европа и Венецианската комисия разкритикуваха остро проектозакона на министъра на правосъдието Данаил Кирилов по един от най-съществените проблеми на българската съдебна система – безконтролността и безнаказаността на главния прокурор и намесата му в кадровата дейност на съда. ", "date": "2019.12.07", "title": "Беше ми мъчно за рибите като ги гледах по телевизията как едвам дишат"}
{"url": "http://www.cross.bg/magistrala-moskva-sankt-1619719.html", "text": "/КРОСС/ 1. Новата магистрала между Москва и Санкт Петербург е дълга 669 км и минава през областите Москва, Твер, Новгород и Ленинград. Наречен \"Нева\" (на реката в Санкт Петербург), това е един от най-големите инфраструктурни проекти в съвременната руска история, с приблизителна обща цена от 520 млрд. рубли ($8,1 млрд.), осигурени от държавата и частните инвеститори. Само за сравнение, наскоро построеният Кримски мост (наричан още Керченски мост) струва по-малко - само 228 млрд. рубли ($3,8 млрд.).2. Пътят от Москва до Санкт Петербург е един от най-натоварените в страната, а старата и безплатна магистрала М10 не успяваше да се справи с непрекъснато увеличаващия се трафик. Но новият М11 цели да поеме част от тази тежест върху себе си: транзитният трафик ще бъде пренасочен към М11, докато местният трафик - към М10. Според официални лица M11 вече е помогнал за намаляване на броя на произшествията по маршрута Москва – Санкт Петербург два пъти. До 2030 г. се очаква той да падне 3-5 пъти.3. Едно от основните предимства на новата магистрала е, че тя съкращава времето за пътуване до само 5-6 часа (на стария М10 са необходими около 10 часа, за да се стигне до един от градовете). През зимата ограничението на скоростта е 110 км/ч, но през пролетта то ще стане 130 км/час.4. M11 е тол път. Таксите за автомобили са 1820 рубли ($28,40) в делничните дни и 2020 рубли ($31,50) в почивните дни. Автомобилите, оборудвани със специални транспондери, ще се радват на по-ниски цени - 1331 рубли ($20) в делнични дни и 1494 рубли ($23) в почивни дни. Новият маршрут ще бъде алтернатива на влаковете за пътуващите от Москва до Санкт Петербург или обратно, като ще бъде по-евтин от високоскоростния влак \"Сапсан\", ако автомобил превозва повече от един човек. Да не говорим за допълнителната свобода и удобство при пътуване в собствен автомобил и по собствен график!5. Друг плюс е, че по M11 няма да бъде пълно със задръствания. Той не минава през натоварени градове и има разклонения, които позволяват на шофьорите да стигнат до дестинациите си по-лесно и по-бързо. На различни участъци M11 има четири, шест, осем и дори 10 ленти (всяка с 3.75 м ширина). Все още има една част от пътя, която се изгражда: участък с дължина 59 км, заобикалящ град Твер, който бе включен в проекта едва наскоро.6. Изграждането на М11 започна през 2010 г., но претърпя много забавяния. Имаше дори обществено възмущение от обезлесяването по проекта, което накара властите да се заемат с проблема. Предвиждаше се той да бъде завършен преди Световното първенство по футбол през 2018 г., но поради възстановяването на ценни археологически находки по трасето, завършването се отложи до есента на 2019 година.7. Владимир Путин вече изрази подкрепата си за магистрала М11 през 2003 г. като важен инфраструктурен проект за страната и икономиката. \"Тази магистрала ще насърчи развитието на регионите, през които минава. Това ще стимулира икономическото им развитие и ще увеличи достъпността... \", каза той по време на откриването. Руският президент официално откри новата магистрала на 27 ноември 2019 г. и също участва в пробно шофиране, наслаждавайки се на гледките на магистралата от лимузина си Aurus. *Източник: ", "date": "2019.12.07", "title": "Седем факта за новата магистрала M11, свързваща Москва и Санкт Петербург"}
{"url": "http://www.cross.bg/mechki-seloto-mechkite-1619717.html", "text": "/КРОСС/ Както отбеляза Татяна Миненко, ръководител на програмата \"Мечешки патрул\" в селото, почти всички мечки са слаби, \"сред тях има както възрастни, така и млади животни, има женски с малки на различна възраст\", предаде РИА \"Новости\".Инспектори патрулират селото, дежурят в близост до детската градина и училището, за да предотвратят срещи между хора и мечки. Всички социални мероприятия са отменени, администрацията и доброволци участват в разрешаването на ситуацията.Както се отбелязва в съобщението, в началото на декември е установено необичайно топло време в района на нос Кожевников. Поради това мечките не могат да напуснат селото по леда, който все още не е достатъчно дебел.\"Ако ледът беше достатъчно силен, мечките или поне някои от тях щяха да излязат да ловуват тюлени или морски зайци. Междувременно ще търсят храна по крайбрежието. Мечките също обичат да ходят в селата - да видят как живеят хората и да си търсят храна. Следователно въпросът с управлението на отпадъците, особено на храните, е спешен. Подобни ситуации се превръщат в норма. Затова трябва да се адаптираме така, че нито хората, нито мечките да страдат\", обясни координаторът на проекта на WWF в Русия за съхранение на биоразнообразието в Арктика Михаил Стишов. * Източник:  ", "date": "2019.12.07", "title": "Над 50 линеещи полярни мечки обградиха село в Чукотка"}
{"url": "http://www.cross.bg/dzheii-poslednite-mesetza-1619701.html", "text": "/КРОСС/ \"Ключът към успеха е постоянството, не трябва да се предаваме\", казва Джей Ло, която навърши 50 през юли и най-накрая се чувства щастлива.Писали сме много за нея, обожавали сме я, въздишали сме по нея и продължаваме да го правим.Талантливата Дженифър Лопес е на път да изпрати една изключително успешна и ползотворна година, както в личен, така и в професионален план.За последните 12 месеца латино дивата издаде няколко нови сингъла, направи успешно турне, отбеляза своя 50-и рожден ден, сгоди се за дългогодишния си приятел (баскетболната звезда Алекс Родригес - бел.ред.) и не на последно място, оглави актьорския състав на дългоочакваната лента \"Да свалиш Уолстрийт\". Освен безпрецедентна доминация на боксофиса, филмът вече е и сред потенциалните претенденти за \"Оскар\", а за ролята на Рамона, Джей Ло има всички основания да бъде сред фаворитките на Филмовата академия. Няколко месеца преди да разберем дали това ще се случи, списание People избра Дженифър за един от четирите \"човека на годината\", а в откровеното си интервю за изданието, актрисата споделя: \"Тази година просто показва, че мечтите се сдъбват. Но за да се случи това, трябва да работим и да не се отказваме. Ключът е именно това. За мен отказът никога не е бил вариант, не трябва да спираме.\"Ако някой се чуди как Джей Ло успява да съчетае професионалния си живот със семейния такъв, тя признава, че в момента се чувства напълно уверена и в мир със себе си, но описва живота си до момента като \"едно огромно пътешествие\", в което обаче, основен приоритет остават близнаците Макс и Ема.Навлизайки в последните дни от 2019-а, Лопес е решена да вземе почивка от големите сцена и екран и ще използва времето, за да се наслади на компанията на семейството си. \"Сближихме се страшно много. Когато се сгодихме, децата бяха много щастливи, знаят, че към тях изпитваме само и единствено много, много любов\", не крие вълнението си един от четирите човека на годината. Дали ще видим продължение на \"Hustlers\", все още не е ясно, но Дженифър споделя, че би се радвала отново да влезе под кожата на Рамона.\"Когато намериш себе си, когато наистина намериш себе си, това е моментът, в който всичко си идва на мястото\", ни уверява Джей Ло.Джей Ло, която сбъдна мечтите си и тепърва предстои да завладява още върхове.", "date": "2019.12.07", "title": "Годината, в която Джей Ло сбъдна мечтите си"}
{"url": "http://www.cross.bg/bagazh-neshta-anetipanite-1619732.html", "text": "/КРОСС/ Oпитнитe пътeшecтвeници paзĸaзвaт ĸaĸ ycпявaт дa пpeнecaт мнoгo нeщa в pъчния cи бaгaж, бeз дa нapyшaвaт пpaвилaтa нa aвиoĸoмпaниитe и бeз дa xapчaт пapи зa зaплaщaнe нa бaгaж.Eĸcпepтитe пo ycлyгитe нa caйтa зa ycлyги пpи пътyвaнe Аvіаѕаlеѕ ca интepвюиpaли 11 xиляди пoтpeбитeли. Te ca ycтaнoвили, чe 39% oт пътницитe oбичaт нaй-тeжĸитe и oбeмни дpexи въpxy ceбe cи пpи peгиcтpaциятa зa пoлeт и cлeд тoвa, зa дa нe им пpeчaт ги пocтaвят нa мяcтoтo зa pъчeн бaгaж в caлoнa нa caмoлeтa.Πътyвaщитe ĸaзвaт cъщo, чe взeмaт зa път вpъxни дpexи c мнoгo джoбoвe и cлaгaт бeльo в тяx. Hяĸoи oт aнĸeтиpaнитe ca cпoдeлили, чe ĸpият мaлĸи нeщa в ĸaчyлĸa, дoĸaтo пo-гoлeми, ĸaтo пyлoвep, yвивaт oĸoлo вpaтa cи ĸaтo шaл.Дpyг тypиcт пpизнaвa, чe пpи peгиcтpaция зa пoлeтa e cĸpил лaптoпa зaд гъpбa cи - в дънĸи, пpeди дa ce пoдлoжи нa ĸoнтpoл тeглoтo нa бaгaжa, cлeд ĸoeтo e cлoжил ycтpoйcтвoтo в чaнтaтa.Πoчти eднa чeтвъpт oт aнĸeтиpaнитe ĸaзвaт, чe нocят тopбичĸи зa ĸoмпpecия и изпoлзвaт cпeциaлнa пoмпa, зa пoбepaт пo-лecнo и пoвeчe нeщa в paницaтa ĸaтo pъчeн бaгaж.Зa дa нaмaлят тeглoтo и oбeмa нa ĸyтийĸитe и бypĸaнчeтaтa c ĸoзмeтиĸaтa, мнoгo пътници ĸyпyвaт ĸoнтeйнepи зa oчни лeщи и ги пълнят c нeoбxoдимитe ĸpeмoвe. Cъбpaнoтo в тяx ĸoличecтвo e нaпълнo дocтaтъчнa зa eднa - двe ceдмици вaĸaнция.\"Bзeмaм ĸyтия c paзмepи нa xapтия A4, cлaгaм я в тopбичĸa oт тънĸa, вoдoycтoйчивa мaтepия. B ĸyтиятa ce пoбиpaт пoвeчe нeщa, oтĸoлĸoтo в paницa cъc cъщия paзмep\", paзĸaзвa eдин oт aнĸeтиpaнитe тypиcти зa мeтoдa cи зa eфeĸтивнo oпaĸoвaнe нa бaгaж.Poдитeли, пътyвaщи c дeцaтa cи, oпaĸoвaт вeщи в джoбa нa ĸoличĸaтa, ĸoятo мoжe дa бъдe тpaнcпopтиpaнa бeзплaтнo.Дpyги пъĸ тypиcти взeмaт cтapи нeщa нa eĸcĸypзиятa и ги изxвъpлят в ĸpaя нa пътyвaнeтo, тaĸa чe в ĸyфapитe и caĸoвeтe им дa имa мяcтo пoĸyпĸитe oт нoвoтo пaзapyвaнe. Или им излизa пo-eвтинo дo изпpaтят мpъcнитe cи дpexи и дpyги вeщи пo пoщaтa.Caмo 20% oт aнĸeтиpaнитe пътeшecтвeници зaявявaт, чe нямaт тaйни зa пpeнacянe нa пo-гoлям бpoй пpeдмeти в pъчния бaгaж. Aĸo e нeoбxoдимo, тe пpeдвapитeлнo зaплaщaт бaгaжa cи. ", "date": "2019.12.07", "title": "Как туристите надхитряват авиокомпаниите с ръчния багаж?"}
{"url": "http://www.cross.bg/vaptzarov-pametta-pochete-1619722.html", "text": "/КРОСС/ Президентът Румен Радев участва в отбелязването на 110 години от рождението на поета Никола Вапцаров. Държавният глава почете паметта на твореца и поднесе цветя пред паметника му в София.Събитията, посветени на 110-ата годишнина от рождението на Вапцаров, се провеждат под патронажа на президента. Пред паметника на твореца неговата племенница Мая Вапцарова почете паметта му със стих на поета, чието творчество е преведено на над 90 езика.", "date": "2019.12.07", "title": "Президентът Румен Радев почете паметта на Никола Вапцаров"}
{"url": "http://www.cross.bg/filharmoniya-sofiiiskata-myzikferaiin-1619712.html", "text": "/КРОСС/ Над 10 минути възторжени овации получиха музикантите от Софийската филхармония на концерта си във Виена на 5 декември, в прочутата зала \"Музикферайн\", известна още като Златната зала. Публиката аплодираше на крака националния ни симфоничен оркестър и диригента Найден Тодоров, съобщи изданието \"Площад Словейков\".Българските филхармоници изпълниха знаменитата рапсодия \"Вардар\" от Панчо Владигеров, \"Жар птица\" от Игор Стравински и \"Из новия свят\" от Антонин Дворжак.Напомняме, концертната зала \"Музикферайн\" е домът на Виенската филхармония. В нея гостуват най-именитите диригенти от музикалната сцена и световни звезди.Оттук се излъчват емблематичните новогодишни концерти на виенските филхармоници, с които меломаните по света посрещат всяка Нова година.За всеки музикант поканата да свири в \"Музикферайн\" е признание за световна класа.Малко преди концерта на Софийската филхармония Рикардо Мути се е срещнал с Найден Тодоров зад кулисите и му е пожелал успех.На събитието са присъствали артистичният съветник на Виенската филхармония Йоан Холендер, главният гост-диригент Саша Гьотцел, както и диригентите Фридрих Пфайфър и Росен Гергов.Сред публиката са били мнозина дипломати, музикални агенти, австрийски критици, изпълнители от Виенската филхармония, а също и немалко българи - както от местната диаспора, така и специално пристигнали във Виена, за да присъстват на концерта.Поздравления на оркестъра е поднесъл директорът на \"Музикферайн\", в чийто 150-и юбилеен сезон гостува Софийската филхармония.Концертът, посветен на 140 години дипломатически отношения между България и Австрия, е бил под патронажа на българския президент Румен Радев.Днес музикантите от Софийската филхармония са в Загреб, където ще представят същата програма в зала \"Лисински\". Билетите за концерта са разпродадени.", "date": "2019.12.07", "title": "Виенчани аплодираха на крака Софийската филхармония в „Музикферайн“"}
{"url": "http://www.cross.bg/yslygi-sotzialni-nepravitelstveni-1619706.html", "text": "/КРОСС/ \"Свидетели сме на комуникационен Вавилон и тема, свързана с човеколюбие, да се превърне в човекоядство.\"Министърът на труда и социалната политика, а в миналото - пиар експерт, Деница Сачева пред БНТ.Тя коментира протестите срещу възможността неправителствени организации да предлагат социални услуги заради страховете, че чрез тях ще се провеждат скрити чуждестранни интереси.Новоизбраният министър подчерта, че не е редно да се забранява на хората да правят добро. С тези думи тя опонира на критиците на закона, според които не трябва социални услуги да се превъзлагат на неправителствени организации.\"Нито сега, нито преди, нито вбъдеще правителството ще провежда антисемейни политики, никога не се е предвиждало да се отнемат деца и да се въвеждат чужди политики. Социални услуги съществуват от 20 г., хора помагат на възрастни, \"Каритас\" - на бездомни, жени помагат на терминално болни деца. Това ли искаме да забраним? Да бъдат хората човеколюбиви?\" попита риторично тя.", "date": "2019.12.07", "title": "Комуникационен Вавилон - темата за човеколюбието се превръща в човекоядство"}
{"url": "http://www.cross.bg/pargov-kaloyan-sofiya-1619711.html", "text": "/КРОСС/ С вдигането на данъците за автомобилите и върху възмездното придобиване на имуществоГЕРБ просто искат да съберат повече пари, няма никаква друга логика да го правят. Това заяви лидерът на БСП – София и председател на групата на социалистите в СОС Калоян Паргов в предаването „Денят започва“ по БНТ1. Той подчерта, че БСП беше единствената партия, която в предизборната кампания ясно заяви и дори записа в платформата си черно на бяло, че няма да бъдат вдигани данъците, ако получи доверието на гражданите да управлява Столична община.„В бюджета има достатъчно пари, заяви Калоян Паргов. - За 2018 година имаше рекорден преходен остатък, което показва, че Столична община не може да похарчи планираните средства. Ако погледнем изпълнението на бюджета, винаги 30-40% от инвестиционната програма остава неизпълнена. Защо?“Според Калоян Паргов сега е времето, в което трябва да бъде направен анализ на данъчната политика на управляващите в Столична община през последните 10 години. „Стана ли по-чиста София през това време? Решени ли са проблемите в кварталите? Завършен ли е Околовръстният път? Направени ли са още две тангенти, които да отпушат трафика в града? Говорим за политики, каза лидерът на БСП – София. - Данъци не се вдигат по този начин! В стоте мерки на ГЕРБ от предизборната кампания не видях никъде да е записано, че ще бъдат вдигани данъците. Излиза, че те са излъгали софиянци в предизборните си обещания. Тогава много неща обещаваха, много надежди даваха, а сега гражданите ще бъдат сурвакани новогодишно със сметки“.Председателят на групата на социалистите в СОС предложи вариант за решение на проблема със старите автомобили в града. „Как можем да стимулираме софиянци да си купуват нови коли, които да са с екологичен стандарт Евро 5 и 6? Столична община постоянно се хвали със стабилния си и с добра перспектива кредитен рейтинг на „Стандарт енд Пуърс“. Това означава, че може заедно с банковите институции да търси стимули за кредитни линии при преференциални условия, които да стимулират хората да си купуват нови автомобили, предложи Калоян Паргов. - Помним как само преди десетина години хората масово взимаха кредити, дори за да си купят ютии, да отидат на почивка. Тоест, българинът е склонен да потребява, стига да получи перспектива и подходящи условия. Това е вариант. Ясно е, че няма как хората да се откажат от автомобилите си, само защото Столична община е решила да повиши данъка. При това без достатъчно добра мотивировка“.Калоян Паргов добави, че час по-скоро Столична община трябва да приложи концепцията „замърсителят плаща“ при формирането на такса смет. „Няколко години ГЕРБ в София отлага това решение, добави той. - Такса смет трябва да престане да бъде втори имуществен данък. Това е несправедлив данък! Предстои ни в края на месеца да разглеждаме план сметката за чистотата. Отново, както през миналата година, тя не е изпълнена на 100% и остават пари от събраната такса смет от гражданите. Какво правят управляващите в СО от ГЕРБ? Събират повече пари от такса смет, харчат по-малко и чрез счетоводна врътка използват парите за други неща, които те преценят. А сега изведнъж, с идването на новия-стар кмет и мнозинство на ръба, което не му дава достатъчна легитимност, решават да вдигат данъците по случай новата 2020 година“.Според лидера на БСП – София преходният остатък в бюджета означава несвършена работа. „Това не е излишък. Това са неизвършени инвестиции, които са били заложени в бюджета за годината, заяви Калоян Паргов. - Сега ще видим как са разходвани парите на софиянци и защо не може да бъдат похарчени в пълния им обем. А колкото до твърдението, че с вдигането на данъка за автомобилите гражданите ще започнат да използват повече градския транспорт и с това ще се подобри качеството на атмосферния въздух в града – много съм скептичен, няма да се получи“.Калоян Паргов засегна и темата със заледената София тази сутрин и липсата на опесъчаване по основните булеварди в града. „Пред сградата на БНТ улица „Сан Стефано“ се беше превърнала в улей за бобслей, заяви той. - Защо не е почистено? Защо не е опесъчено? Къде отиват парите ни за поддръжка на улиците през зимата? Кой ще плати обезщетенията на гражданите, които ще си потрошат крайниците, докато отиват на работа тази сутрин?“.  ", "date": "2019.12.07", "title": "Калоян Паргов: С вдигането на данъците ГЕРБ просто искат да съберат повече пари, няма друга логика"}
{"url": "http://www.cross.bg/vsichki-borisov-prokyror-1619709.html", "text": "/КРОСС/ Шефовете на Върховния касационен съд и на Върховния административен съд стават недосегаеми. На контрол и разследване ще подлежи само главният прокурор. Такива промени предлага правителството, приети на спешно извънредно заседание.Промените в НПК са по искане на Венецианската комисия, обясни премиерът Бойко Борисов. Той се мотивира, че предприемаме тези поправки в наказателния закон заради желанието ни по-бързо да падне мониторингът над страната в областта на правосъдието. Специален независим прокурор ще разследва главния прокурор.Той няма да му бъде подчинен и обвинител номер едно няма да има право да спира негови разследвания, стана ясно още от обясненията на Борисов и на правосъдния министър Данаил Кирилов пред останалите членове на кабинета. Борисов припомни, че предложението на правителството беше тримата големи в съдебната власт да подлежат на еднаква подсъдност и носене на наказателна отговорност, но от Венецианската комисия изразили опасения, че така се нарушавала съдебната независимост.\"Създаваме нова правна фигура. Даваме статут на прокурор, завеждащ инспектората във Върховна касационна прокуратура\", заяви и Данаил Кирилов. Той обясни, че независимият прокурор, който ще разследва главния, ще се избира с 2/3 квалифицирано мнозинство от прокурорската колегия на ВСС.С промените премиерът пък се надява всички в съдебната система да се успокоят и да си вършат работата, без да се занимават с несвойствената за тях политическа дейност. \"Основният закон е Конституцията и ние в рамките на него правим всичко, което е необходимо, в рамките на неговите правомощия. Надявам се всички в съдебната система да си гледат работата и да не се занимават с партийни дела, защото не е тяхна работа\", заключи Бойко Борисов.Промени в Конституцията не се налагат, всички законодателни корекции са в конституционната рамка, разясни правосъдният министър.\"Аз изпратих едно писмо до председателя на ЕК, с което исках указания да чуем какво още трябва да направи България, за да отпадне механизмът. Предложението беше да се обърнем към Венецианската комисия, което направихме. Дойдоха голяма група, обсъдиха го с всички. Вчера излезе документ от 15-16 страници анализ, исторически, с препоръки. Извънредността на заседанието е да покажем желанието ни да се съобразим с всички препоръки\", заяви в началото на правителственото заседание Борисов. По думите му, след като се приемат препоръките във вид на законови промени, ще се направи всичко възможно депутатите на ГЕРБ с подкрепата на партньорите от Обединени патриоти да гласуват поправките в пленарната зала. Така затваряме кръга от ангажименти, поети към ЕК, допълни премиерът, като уточни, че е информирал и новия председател на комисията.", "date": "2019.12.07", "title": "Шефовете на ВКС и ВАС стават недосегаеми, контрол само за главния прокурор"}
{"url": "http://www.cross.bg/dyshi-momenta-odesa-1619713.html", "text": "/КРОСС/ Намериха тялото на още една жертва на пожара в Одеса, предаде агенция \"Укринформ\". Към момента загиналите при трагичния инцидент в колежа по икономика са петима.Пострадаха още 31 души, към момента 17 от тях са болници. Деветима са изписани.Десет души остават в неизвестност.В разчистването на отломките са ангажирани 217 души и 40 единици техника.", "date": "2019.12.07", "title": "Намериха пета жертва на пожара в Одеса"}
{"url": "http://www.cross.bg/metur-sofiya-mikrograma-1619714.html", "text": "/КРОСС/ В пъти по-мръсен от допустимото през последните часове е въздухът в шест града у нас - София, Пловдив, Враца, Ямбол, Кюстендил и Свищов. Това съобщава Нова телевизия по данни на \"Еър София\".Вчера станцията в столичния кв. \"Хиподрума\" е отчела средно 150 микрограма на куб. метър фини прахови частици при норма 50. Тази сутрин нивото също е било над допустимото - малко над 50 микрограма на куб. метър.За последното денонощие във Видин има завишение до 90 микрограма на куб. метър.Ивайло Младенов от РИОСВ-Монтана уточни, че това може да се обясни със запалването на печките в помещенията. По негови думи става въпрос за нормални повишения в този часови диапазон.", "date": "2019.12.07", "title": "Мръсен въздух задушава шест града у нас"}
{"url": "http://www.cross.bg/atletiko-minyta-feliks-1619721.html", "text": "/КРОСС/ Отборът на Атлетико Мадрид направи нулево равенство като гост на Виляреал и не можа да се придвижи по-напред от шестото място в класирането на испанското футболно първенство. \"Дюшекчиите\" имат 26 точки, колкото и Атлетик (Билбао) и Реал (Сосиедад). Мадридският тим е завършил наравно в 8 от 16-те си мача и е вкарал едва 16 гола. Виляреал е в още по-лоша форма.\"Жълтата подводница\" е без победа в шест поредни мача и се намира на 12-а позиция в таблицата. Съставът на Хави Кайеха спечели за последно на 25 октомври - 4:1 срещу Алавес.Чуквуезе отправи първия удар към една от дветв врати, но след рикошет топката излезе в корнер. Атлетико отговори с опасно разбъркване в наказателното поле на Виляреал и неточен шут на Феликс. В 10-ата минута Чуквуезе отново се озова на добра позиция, но стреля в аут, а после Жерард Морено пропусна да открие с глава.В средата на полувремето перфектен пас на Саул Нигес намери Феликс, който технично копна над Серхио Асенхо, но и над вратата.Втората част стартира с натиск на Атлетико и силен удар на Саул, отразен от Асенхо. В 54-ата минута Чуквуезе пак имаше шанс да застраши Облак, но не иизгра ситуацията добре. Симеоне потърси повече свежест в предни позиции с включването на Витоло, който за пореден мач не направи нищо съществено. В 63-ата минута Жоао Феликс стреля по диагонала, но Асенхо внимаваше.В 72-ата минута Жоао Феликс проби и върна топката към Коке, но капитанът на Атлетико не уцели вратата.", "date": "2019.12.07", "title": "Атлетико с нова издънка в Испания"}
{"url": "http://www.cross.bg/eparhiya-sofiya-radev-1619720.html", "text": "/КРОСС/ Президентът Румен Радев ще почете паметта на големия български поет Никола Вапцаров. Държавният глава ще се включи в отбелязването на 110-та годишнина от рождението на твореца пред паметника му в София.След това президентът Радев ще присъства на тържествена литургия в католическия катедрален храм \"Успение Богородично\" в столицата.Тя ще се отслужи по повод на издигането от Негово светейшество папа Франциск на апостолическата екзархия в София в ранг на епархия, възлагайки й името \"Софийска епархия Св. Йоан XXIII за католиците от византийско-славянски обред в България.\"", "date": "2019.12.07", "title": "110 години от рождението на Никола Вапцаров"}
{"url": "http://www.cross.bg/razstoyanieto-borda-skorost-1619693.html", "text": "/КРОСС/ Cannonball Run - така се казва едно от най-щурите неофициални състезания в САЩ. То включва прекосяването на цялата територия на страната, от бряг до бряг, за възможно най-малко време. Правила няма.", "date": "2019.12.07", "title": "Нов рекорд: От Ню Йорк до Лос Анджелис за 27 часа с Mercedes"}
{"url": "http://www.cross.bg/vinetka-evro-mesechnata-1619710.html", "text": "/КРОСС/ С наближаване на Коледните и Новогодишни празници, когато много шофьори тръгват на път, Агенция „Пътна инфраструктура“ напомня на водачите на автомобили, че  могат проверят валидността на електронната си винетка. Това напомниха от агенцията.От бутона „Проверка на винетка“, чрез въвеждане на регистрационния номер на автомобила и държавата, в която е регистриран той, всеки може да получи информация за крайния срок на електронната винетка, независимо откъде е купена – от търговски обекти на Агенция „Пътна инфраструктура“ или в търговската мрежа на партньорите на АПИ. Статусът може да е „активен“, „с изтекъл срок“ или „неизползван“ в случаите, когато винетката е купена с отложен старт до 30 дни начална дата на валидност.През януари и февруари 2020 г. изтича срокът на над един милион годишни е-винетки за леки автомобили. Цените на е-винетките за всички категории пътни превозни средства остават непроменени и през 2020 г. Собствениците или водачите на леки коли може да купят уикенд винетка за 10 лв., седмична – за 15 лв., месечна – за 30 лв., тримесечна – за 54 лв. или годишна – за 97 лв.Камионите и автобусите с обща технически допустима максимална маса над 3,5 т ще продължат да ползват е-винетка до въвеждането на тол системата, не по-късно от 1 март 2020 г. Цените на дневните, седмичните и месечните винетките за тях остават без промяна. Дневната винетка за всички превозни средства над 3,5 тона струва 23 лв.За превозните  средства с обща технически допустима максимална маса между 3,5 и 12 т, екокатегория Евро 0, I или II, седмичната е-винетка остава 53 лв., а месечната - 105 лв. За екокатегория Евро III, IV, V или EEV – седмичната е-винетка е 40 лв., а месечната – 80 лв.Седмичната винетка за тежкотоварните камиони с маса над 12 т и с екокатегория Евро 0, I или II  струва 87 лв,. а месечната – 174 лв. За емисионен клас Евро III, IV, V или EEV седмичната винетка е 67 лв., а месечната – 134 лв.До момента през всички канали за продажба водачите на леки и тежкотоварни автомобили са купили 7,8 млн. е-винетки на стойност близо 380 млн. лв.", "date": "2019.12.07", "title": "От АПИ напомнят: Валидността на електронните винетки изтича"}
{"url": "http://www.cross.bg/pomosht-pone-evro-1619743.html", "text": "/КРОСС/ Гърция отпуска еднократна помощ от 700 евро за безработни и хора с ниски доходи.Социалната мярка важи и за чужденците, включително за българите, които отговарят на условията и живеят в страната поне 10 години.По 700 евро еднократна помощ получават социално слабите семейства в Гърция, информират от финансовото министерство на южната ни съседка. Право на тази помощ имат семейства с 4 деца и такива, в които поне един или двамата родители са безработни повече от една година. Същата сума се изплаща и за деца с увреждания.Право на помощ имат и чужденци, които плащат данъците си в Гърция и пребивават в страната поне 10 години.Подаването на документи се извършва по електронен път, а помощите ще се изплатят до края на годината.Специалисти съветват подаването на документи да се извърши от счетоводителя, който изготвя данъчната декларация на гражданите, като услугата е безплатна.", "date": "2019.12.07", "title": "Бедните в Гърция с по 700 евро за Коледа"}
{"url": "http://www.cross.bg/dekemvri-zaradi-putishtata-1619692.html", "text": "/КРОСС/ Извънредни проверки по пътищата на страната заради предстоящия студентски празник на 8 декември. Полицията ще следи за употреба на алкохол и наркотици, за неправоспособност, за техническата изправност на автомобилите. Най-много патрули ще има в районите на зимните курорти. Проверките ще продължат до 9 декември.  ", "date": "2019.12.07", "title": "Проверки по пътищата заради студентския празник"}
{"url": "http://www.cross.bg/erazum-evrokomisaryat-mariya-1619695.html", "text": "/КРОСС/ От възможностите на програмата \"Еразъм+\" са се възползвали 60 000 български участници и 1300 организации от България. Статистиката предостави еврокомисарят за иновации Мария Габриел. Тя очаква за следващия програмен период парите за европейските ученици, студенти и преподаватели да бъдат увеличени. Затова еврокомисарят за иновации Мария Габриел призова за подкрепа:\"Искам наистина да помоля за това. Гласът на всеки един от вас е важен. Нека истински следващите няколко седмици и месеци заявим, че този бюджет е всъщност най-добрата илюстрация как в ежедневието Европейския съюз може да сбъдва мечти и може да помага да се чувства полезен.\"Министърът на образованието и науката Красимир Вълчев отбеляза, че \"Еразъм+\" е помогнала много от българските ученици, студенти и преподаватели да се почувстват като част от Европа.А министърът на младежта и спорта Красен Кралев каза, че през 2019 г. България е на четвърто място спрямо другите страни от ЕС по подадени проекти за спорта.", "date": "2019.12.07", "title": "От програмата \"Еразъм+\" са се възползвали 60 000 български участници"}
{"url": "http://www.cross.bg/sdelka-dzhonsun-boris-1619694.html", "text": "/КРОСС/ Във Великобритания лидерът на Консервативната партия и премиер на страната Борис Джонсън и лидерът на Лейбъристката партия Джеръми Корбин участваха в последния пряк телевизионен дебат в рамките на предизборната кампания преди гласуването на 12 декември. Корбин заяви, че лейбъристите могат „да доведат Брекзит до край“ като договорят нова сделка и я предоставят за гласуване от народа в референдум, заедно с опцията за оставане в ЕС. Джонсън отговори, че той вече има „прекрасна сделка“ и ще я използва да изведе страната от ЕС на 31 януари.Лидерът на лейбъристите отбеляза, че ще договори нова сделка с ЕС до три месеца преди да я предложи за одобрение на заключителен референдум до шест месеца с възможност хората да гласуват и за оставане в ЕС.Борис Джонсън го контрира с аргумента, че не се знае как ще изглежда една такава сделка, докато той разполага със споразумение за излизане от ЕС и ако спечели работно мнозинство в парламента страната ще излезе от ЕС като използва неговата сделка.Водещият в студиото на Би Би Си журналист Ник Робинсън обаче каза на Джонсън, че споразумението за излизане от ЕС може и да е налице, но тепърва предстои договаряне на търговска сделка, ето защо на 31 януари все още не може да се изключи излизане без сделка, на което премиерът отговори, че има „предостатъчно време“ за търговска сделка.Здравеопазването, сигурността и икономиката бяха сред другите засегнати проблеми. Политическите наблюдатели заключиха, че въпреки размяната на удари нито един от участниците в дебата не е успял да нанесе съкрушително кроше, така че като се има предвид, че консерваторите водят в проучванията на общественото мнение, този резултат е по-изгоден за Борис Джонсън.", "date": "2019.12.07", "title": "Джонсън и Корбин влязоха в спор за Брекзит в последния предизборен дебат"}
{"url": "http://www.cross.bg/grama-riba-svoiistva-1619697.html", "text": "/КРОСС/ Скумрията освен прекрасния си вкус има и много полезни за човешкия организъм свойства. На местата, където тя живее и я ловят, има стотици начини за нейното приготвяне в съчетание с различни продукти.Малко хора се замислят за ползата, която тази риба има за организма, повечето оценяват само вкусовите ѝ качества. Всеки продукт има химически свойства и действа по определен начин върху организма.В химическия състав на скумрията има много белтъчини и мазнини, като те са повече в рибата, уловена през зимата в по-северните райони.Обичайното количество мазнини е 13 грама, което е достатъчно да се определи рибата като мазна. Белтъчините са средно 18 грама и се усвояват тройно по-бързо от белтъчините в говеждото месо.Скумрията е нискокалорична риба. За да получим дневната дажба калории, трябва да изядем около 700 грама риба, но не бива да забравяме за мазнините в нея.Скумрията освен прекрасния си вкус има и много полезни за човешкия организъм свойства. На местата, където тя живее и я ловят, има стотици начини за нейното приготвяне в съчетание с различни продукти.Малко хора се замислят за ползата, която тази риба има за организма, повечето оценяват само вкусовите ѝ качества. Всеки продукт има химически свойства и действа по определен начин върху организма.В химическия състав на скумрията има много белтъчини и мазнини, като те са повече в рибата, уловена през зимата в по-северните райони.Обичайното количество мазнини е 13 грама, което е достатъчно да се определи рибата като мазна. Белтъчините са средно 18 грама и се усвояват тройно по-бързо от белтъчините в говеждото месо.Скумрията е нискокалорична риба. За да получим дневната дажба калории, трябва да изядем около 700 грама риба, но не бива да забравяме за мазнините в нея.Скумрията освен прекрасния си вкус има и много полезни за човешкия организъм свойства. На местата, където тя живее и я ловят, има стотици начини за нейното приготвяне в съчетание с различни продукти.Малко хора се замислят за ползата, която тази риба има за организма, повечето оценяват само вкусовите ѝ качества. Всеки продукт има химически свойства и действа по определен начин върху организма.В химическия състав на скумрията има много белтъчини и мазнини, като те са повече в рибата, уловена през зимата в по-северните райони.Обичайното количество мазнини е 13 грама, което е достатъчно да се определи рибата като мазна. Белтъчините са средно 18 грама и се усвояват тройно по-бързо от белтъчините в говеждото месо.Скумрията е нискокалорична риба. За да получим дневната дажба калории, трябва да изядем около 700 грама риба, но не бива да забравяме за мазнините в нея.   ", "date": "2019.12.07", "title": "Скумрията – свойства и ползи за здравето"}
{"url": "http://www.cross.bg/simeonovo-eksploziyata-selo-1619698.html", "text": "/КРОСС/ Няма опасност за живота на пострадалите при производствената авария в цеха за биогаз в ямболското село Симеоново. Състоянието на тримата работници, които пострадаха при експлозията вчера следобед, е стабилно, няма изтичане на газ. Замерванията на въздуха не показват отклонения от нормите. Инцидентът е станал около 15.30 часа в цех за събиране и обработка на животинска тор за производство на метан. Имало е слаба експлозия, единият от пострадалите работници е с нараняване по лицето, нанесени са материални щети на част от цеха.От направените в района замервания на въздуха не са установени отклонения от нормите.Все още не са ясни причините за експлозията в цеха за биогаз, но се предполага, че реакцията е тръгнала от производствения реактор, коментира собственикът Нено Станев:\"Много е силна екзплозията, за да разруши железобетонни стени.\"По време на експлозията са работили петима души. Пострадали са трима. Д-р Веселин Цонев за състоянието на най-тежко ранения:\"Най-тежко пострадалият е с гръдна травма, със счупена гръдна кост. Настанен е в реанимация.\"От полицията са категорични, че няма опасност за хората в близкото село Симеоново. Причините за инцидента се разследват.", "date": "2019.12.07", "title": "Стабилно е състоянието на 3-ата пострадали при авария в цех за биогаз в ямболското село Симеоново"}
{"url": "http://www.cross.bg/bryuksel-horo-folklor-1619699.html", "text": "/КРОСС/ 28-ото поред \"Голямо хоро\" ще се извие в Брюксел. Тази година в проявата ще участва квартет  \"Славей\" под съпровода на оркестъра за балканска музика \"Брасълс Болкан Оркестра\", съставен от белгийци.Очаква се групите от чужбина, а също и хората извън българската общност, които живеят в Брюксел, да донесат знаме на своята държава или на страната, от която идват.В края на хорото ще бъде направена обща снимка, която да покаже многообразието на любителите на българския фолклор.", "date": "2019.12.07", "title": "\"Голямото хоро\" и българският фолклор гостуват в Брюксел за 28-ми път"}
{"url": "http://www.cross.bg/medii-bezlov-sybsidii-1619702.html", "text": "/КРОСС/ \"В някои европейски страни има фондове, които субсидират частни медии, смятани за надеждни и с добра репутация. Нещо подобно може да се реализира в България. В случая гарант е доверието, както и да има евентуално участие на чуждестранни международни експерти за поддържане на баланс\", каза Тихомир Безлов, Център за изследване на демокрацията, в предаването \"Светът е бизнес\" с водещ Ивайло Лаков по темата за това, че Народното събраниe задължи правителството да приеме план за развитието на медийната среда.\"Интересът и на правителството, и на бизнеса и обществото като цяло е да има силни медии. Те са важна инфраструктура\", обясни гостът.По думите на Безлов дефицитът на независими медии създава възможност на оформянето на нови престъпни структури.Тихомир Безлов е съгласен, че партийните субсидии отслабват натиска партиите да търсят финансиране в частния и дори криминалния бизнес. Той отчита липсата на механизъм, който да отреже финансирането \"на тъмно\". ", "date": "2019.12.07", "title": "Платформи като Google и Facebook биха могли да финансират независими медии у нас"}
{"url": "http://www.cross.bg/meso-svinskoto-chymata-1619705.html", "text": "/КРОСС/ Няколко седмици преди Коледа цената на свинското месо продължава да се покачва. 30% е по-скъпо то спрямо миналата година. Килограм свинско месо надхвърля 10 лв., а цените на дребно достигат до 13 лв.Това са най-високите цени на месото у нас за последните 10 години. Една от причините е чумата, която доведе до унищожаването на хиляди прасета в индустриалните комплекси у нас, информира Нова тв.Председателят на Комисията по стоковите борси и тържищата е категоричен, че до няколко месеца паниката на пазара ще затихне.Опасенията на производители и търговци са, че в следващите 1-2 години цените на свинското месо у нас ще останат високи, докато стадата напълно се възстановят. Заради африканската чума по свинете са унищожени над 1/5 от тях. На българския пазар в момента се внася по-евтино месо, предимно от Испания. Но чумата удари не само родното производство, но и пазарите в Азия. Търговците се оплакват, че все по-малко потребители си купуват от по-скъпото свинско.", "date": "2019.12.07", "title": " Цената на свинското месо продължава да се покачва"}
{"url": "http://www.cross.bg/boiikov-vsichki-piratski-1619704.html", "text": "/КРОСС/ Извратено порно на работа гледат държавни чиновници, а от ”Информационно обслужване” не могат да скрият следите от мръсните клипове. Това съобщи във фейсбук Кристиян Бойков, обвинен, че е хакнал НАП.\"Транс, гей, хентай, че даже и „примиъм порно“ и пиратските игри, които не са никак малко...\", възмущава се Бойков. Посочва, че сред \"проявилите се\" са \"Информационно обслужване\" AД, Министерство на Транспорта, Министерство на отбраната и много други държавни структури. Бойков дори вади имена на служители, гледали порно на работа.\"Градивно пиратство... Или иначе казано как половината държавна администрация използва пиратски софтуер и съдържание, което нарушава авторските права на сумати компании.\", написа Кристиян в профила си. Припомняме, с решение на МС \"Инфромационно обслужване\" стана системен интегратор, който обединява всички електронни системи на електронното управление.Дружеството обединява всички електронни системи на електронното управление\"За тяхно голямо съжаление, има как да се направи софтуер, чрез който може да се прави регулярен мониторинг на Bittorent протокола (протоколът, който всички ние използваме, за да теглим торенти от интернет). Този протокол е публичен, документацията и информацията също\", пише Бойков.Той дава пример с \"Информационно обслужване\" - стожерът на информационните технологии в България.\"За случаен период от 30 дни, може да се види как от общо 9 IP адреса, тяхна собственост, се сваля пиратски софтуер като Microsoft Office ProPlus 2013 и 2016, Google SketchUp Pro 2015, Microsoft Project Professional, множество нелегални активатори за Windows и любимото ми - платената версия на JetBrains PHPStorm 2019.03 IDE, което е един от най-популярните софтуери за програмиране\", пише Бойков.От поста му става ясно, че от държавни събнети, част от AS12564 Council of Ministers (включително прокуратурата и съдилищата), се свалят пиратски версии няколко програми, които се използват за виртуализация на машини.Бойков се позовава на оторизирана компания за следене на торенти из цял свят. Засегнатите държавни ведомства отричат това да е възможно. Следите кой какво е теглел от интернет, според Бойков, се съдържат в програмата \"Битторент\" - нейн е протоколът, който всички ние използваме, за да теглим от мрежата.Самият Бойков отказа коментар пред камерите на националните медии. Пред bTV друг експерт в бранша Ясен Танев потвърди, че информацията какво теглим е общодостъпна. ", "date": "2019.12.07", "title": "Кристиян Бойков: Чиновници в министерства гледат извратено порно и пиратски програми в офиса"}
{"url": "http://www.cross.bg/chasa-provede-nadslov-1619682.html", "text": "/КРОСС/От 09.00 часа президентът Румен Радев ще почете паметта на големия български поет Никола Вапцаров. Държавният глава ще се включи в отбелязването на 110-ата годишнина от рождението на твореца пред паметника му в София (на ул. „Московска“, зад Националната художествена галерия).От 09.00 часа ще се проведе извънредно правителствено, на което Министерският съвет ще разгледа проект на Решение за одобряване на проект на Закон за допълнение на Наказателно-процесуалния кодекс.От 10.00 часа президентът Румен Радев и председателят на Народното събрание Цвета Караянчева ще присъстват на тържествена литургия в католическия катедрален храм „Успение Богородично“ в столицата.От 10.00 часа в НДК комисар Мария Габриел ще открие конференцията: Конференция \"Западни Балкани\".От 16.00 часа в къщата музей „Никола Вапцаров“ към Националния литературен музей (ул. „Ангел Кънчев“ № 37 в столицата) ще посрещне 110-годишнината на поета със събитието „Чака ме светът“.От 17.00 часа в Дом на писателя на ул. „Вола\" Слави Томов ще представи творчеството на Жил Дельоз и Феликс Гатари.От 18.30 часа в драматичен театър „Адриана Будевска“ ще се проведе концерт под надслов „40 години Сладкопойна чучулига“.От 13.00 часа от Катедрален храм „Св. Успение Богородично“ ще започне протест против новия Закон за социалните услуги.От 11.00 часа в НЧ „Искра“ ще бъде представена постановката „Хензел и Гретел“.От 11.00 часа в Детския отдел на Регионална библиотека „Петко Р. Славейков“ ще се проведе инициатива с второкласници от ОУ „Св. Патриарх Евтимий“ под надслов „Петко-Славейковият род се помни 200 години“.От 11.00 часа в зала „Съединение” на площад „Съединение” 1 ще се проведе концерт с участието на Стефан Далчев – орган и Магдалена Далчева – виолончело.От 11.00 часа на хълм Бунарджика ще се проведе благотворително събитие под надслов „Ден на малките шампиони с Тервел Пулев“.От 19.00 часа в ресторант „Филипополис“ към хотел „Марица“, ще се проведе Коледният бал на енолозите 2019.От 10.00 часа в ПЕГ \"Н. Й. Вапцаров\" ще се проведе Ден на отворените врати.", "date": "2019.12.07", "title": "Предстоящи събития в страната на 7 декември"}
{"url": "http://www.cross.bg/rodeni-na-dekemvri-1619683.html", "text": "/КРОСС/, режисьор;, футболист, бивш национал;, актьор;, футболен треньор;, журналист и издател, дългогодишен главен редактор на в. „Труд\"; - волейболист; - кинорежисьор; - естрадна певица; ", "date": "2019.12.07", "title": "Родени на 7 декември"}
{"url": "http://www.cross.bg/chasa-tryd-vodeshti-1619684.html", "text": "/КРОСС/ - Как патриотите изнудиха ГЕРБ за 8-те лева, искани от БСП;- Правим парти в трамвай за 200 лв. на час; - Кралицата на комедията пое към небесния театър; - Показаха съкровището на най-стария манастир;- Партиите вече доят две крави; - Ексминистър става зам.-кмет на София; - Правителството ще пише план за свободни медии; - Разсрочват екоданък за общини, за да не вдигат много такса смет; - „Файненшъл таймс\":София е Силициевата долина на Югоизточна Европа;- 60 000 учили в EC пo „Еразъм+\"; - 24% от българите никога не са ползвали интернет; - Александър Александров, изпълнителен директор на „Топлофикация - София\": Може да намалим цената на парното с 10%, ако правим повече ток;- Последното интервю на Стоянка Мутафова пред „24 часа\": По-добре да живее човек, отколкото да мре. Нека си поживея още!; - Бет Харт, певица и музикант: Писането на песни за мен е пътна карта през живота; - Сбъднаха се предимно лошите прогнози на фантастите - Директорът на Сатиричния театър Калин Сърменов: Едно чудо си отиде; - Димитър Главчев, депутат от ГЕРБ, пред „Труд\": Наложи се да избираме между бюджет и партийни субсидии; - Вицепрезидентът на фондацията за европейска реформа New Direction Ангел Джамбазки: България е лидер на Западните Балкани; - Румен Радев в огледалния свят; - Когато моралът липсва; - Нестандартна статистика за стандартно бедни хора; - Пак се изложихме npeg чужденците; - Римската касичка; - Осем извода за икономическата политика; ", "date": "2019.12.07", "title": "Преглед на печата за 7 декември"}
{"url": "http://www.cross.bg/vaptzarov-bulgarski-poet-1619738.html", "text": "/КРОСС/ 110 години след рождението на един от най-талантливите български поети, личността и творчеството му все още са обект на спорове, скандали и мистификации. Кой в крайна сметка е Никола Йонков Вапцаров? Син на войвода, богаташко дете, комунист, македонец? Всеки българин носи в себе си своя лична легенда за поета, осъден сякаш не на смърт, а на разкъсване в паметта на своя народ.Когато съдим поет от дистанцията на времето, нямаме право да го принизяваме до своите страсти. Комунистът Вапцаров не носи персонална вина за извращенията на победилия социализъм. Идеализмът на непокорния дух не е причина за страданията, причинени от низки личности. Да презираш някого заради убежденията му е наследство от същия този комунизъм, който всъщност предаде поета, посветил живота си на него.Ако беше оцелял след държавния преврат на комунистите, Вапцаров вероятно щеше да е пръв техен изобличител. Може би щеше да остави още бунтовна поезия и да потъне безследно в някой от лагерите на смъртта.Длъжни сме да съдим за него според волята и силата му да отстоява идеите си, а не според нашето отношение към тези идеи. Такава е участта на поетите – те не създават историята, те резонират с нея и само силата на техния глас е от значение.А Вапцаров отеква и днес. Ритъмът на стегнатите му стихове отразява и днешния ден.Вероятно точно затова Македония го обявява за свой. Според македонските литературоведи Никола Вапцаров е македонски поет, писал на български едва ли не по някаква случайност. Ровят в бележките и източниците, вадят от контекста стихове и думи, за да му припишат патриотична привързаност към Македония. Превеждат поезията му на „майчин език“, включват го в антологии на македонската литература.Този дълбок български поет е бил само себе си през целия си живот. Устремен в идеята за бъдеще, в което няма тъжни и безправни, той и до днес вълнува с изключителния си поетичен талант и с неудържимата стихия на поетичното си слово.Използван и отхвърлян, отричан и присвояван, Вапцаров е един от стълбовете на българската литература – незаобиколим, неповторим, извън течения и групи. Символ на свободомислието, жертвен агнец на всяко време. *Източник: ", "date": "2019.12.07", "title": "Използван и отхвърлян, отричан и присвояван"}
{"url": "http://www.cross.bg/posoka-kylata-ogranicheno-1619685.html", "text": "/КРОСС/ Временно движението на АМ \"Струма\" в посока Кулата в района на Долна Диканя е ограничено поради ПТП и се регулира от \"Пътна полиция\". Шофьорите изчакват на място.", "date": "2019.12.07", "title": "Временно движението на АМ \"Струма\" в посока Кулата е ограничено"}
{"url": "http://www.cross.bg/tona-prohod-prevala-1619734.html", "text": "/КРОСС/ Отпада ограничението за движение на МПС над 12 тона за проход \"Превала\".", "date": "2019.12.07", "title": "Отпада ограничението за движение на МПС над 12 тона за проход \"Превала\""}
{"url": "http://www.cross.bg/venetzianskata-komisiya-proekt-1619686.html", "text": "/КРОСС/ Извънредно правителствено заседание ще се проведе от 09.00 часа на 7 декември, събота. Това съобщиха от .Министерският съвет ще разгледа проект на Решение за одобряване на проект на Закон за допълнение на Наказателно-процесуалния кодекс.Органът на конституционните експерти на Съвета на Европа – Венецианската комисия, в ново становище, приветства решимостта на българските власти да се справят със сериозен недостатък в българската наказателноправна система – евентуална невъзможност да се разследва дело срещу главния прокурор.", "date": "2019.12.07", "title": "Министерски съвет заседава извънредно заради препоръките на Венецианската комисия"}
{"url": "http://www.cross.bg/zelenski-ykraiina-prezident-1619688.html", "text": "/КРОСС/ Руският президент Владимир Путин възнамерява в рамките на срещата на върха на нормандската четворка в понеделник, 9 декември, в Париж да проведе двустранни срещи с украинския президент Володимир Зеленски, с френския президент Еманюел Макрон и с германския канцлер Ангела Меркел, заяви пред журналисти говорителят на Кремъл Дмитрий Песков, цитиран от ТАСС.\"(Планираме) да проведем твърде важни двустранни срещи и с президента Макрон, и с канцлера на Германия Меркел, и с украинския президент Зеленски\", отбеляза Песков.По думите му Кремъл очаква, че срещата на върха на нормандската четворка ще допринесе за уреждане на конфликта в Югоизточна Украйна и ще потвърди безалтернативността на процеса \"Минск 2\".\"(Путин) е настроен сериозно, а очакването е само едно - да се допринесе за уреждането на вътрешноукраинския конфликт в югоизточната част на страната\", подчерта говорителят на руския президент и допълни: \"Да се осигури още веднъж общото разбиране на безалтернативността на изпълнението на Минските споразумения и да не допуснем опитите за каквито и да било отклонения от тях.\"Споразумението от 2015 г., подписано в беларуската столица Минск след поредица от военни поражения на украинските сили, предвиди широка автономия за сепаратистките региони, което бе дипломатически успех за Русия.С Минското споразумение Кремъл реализира целта си да гарантира самоуправление за бунтовническите региони, което да позволи на Москва да контролира Украйна и да попречи на желанието й да се присъедини към НАТО, отбелязаха Владимир Исаченков и Юрас Карманау от Асошиейтед прес.\"Минск всъщност повече или по-малко дава на Русия това, което тя искаше\", казва Дмитрий Тренин, директор на центъра \"Карнеги\" в Москва.Документът, който бе договорен от предшественика на Зеленски Петро Порошенко, остави недоволни мнозина в Украйна. Съдържащите се в него договорки за автономия на контролираните от бунтовниците територии и обща амнистия за сепаратистите не бяха приложени на практика.Спорадичните сражения в Източна Украйна продължават въпреки мирното споразумение, блокирайки опитите за политическо решение.Путин и хората от обкръжението му предупредиха, че Москва няма да приеме промени в Минското споразумение, особено по най-чувствителния въпрос за граничните пунктове.Според споразумението от 2015 г. Украйна може да възобнови контрола си върху границата на контролираните от бунтовниците територии с Русия, след като в тези региони бъдат произведени местни избори и те получат автономен статус. Симпатиите към Москва са силни в тези райони, особено в провинциалните центрове Донецк и Луганск, припомнят авторите от АП.\"Русия иска Минското споразумение да бъде изпълнено, както бе формулирано, като въпросът с границата бъде оставен на последно място. Путин не отива никъде, за да загуби\", изтъкна Тренин.На свой ред, избраният през април за президент бивш комедиен актьор Володимир Зеленски заяви, че решаването на конфликта, в който загинаха над 14 000 души, е основният му приоритет. Срещата в понеделник в Париж, където той за първи път ще се срещне с руския президент Владимир Путин, създаде надежди, че те могат да се споразумеят за дълготрайно спиране на огъня.На видеоклип, записан наскоро от Зеленски във фитнес салон, той каза, че да се опитваш да спреш кръвопролитието без да говориш директно с Русия е като да бягаш на фитнес пътечката.Зеленски заяви, че Минското споразумение е лошо за Украйна и обеща да се опита да го промени, като настоява за бързо възстановяване на контрола върху границата и за изтегляне на руските войници от контролираните от бунтовниците територии. Кремъл отрича в Украйна да има руски войници.\"Зеленски рискува да остане сам срещу трима, като лидерите на Франция и Германия заиграят на страната на Русия. Минските споразумения не оставиха пред Киев особен избор - или да реинтегрира Донецк и Луганск при руските условия и да получи \"троянски кон\" или да загуби тези територии в един замразен конфликт\", каза Вадим Карасьов, ръководител на базирания в Киев Център за глобални стратегии, цитиран от АП.Карасьов смята, че Зеленски ще се опита да избегне радикалните ходове заради страха си от ответна реакция от украинската крайна десница и радикалните националисти, които са силно противопоставени на каквото и да било сближаване с Русия.Обсъжданията в Париж могат да доведат до важни резултати, като например размяна на затворници и изтегляне на войници от фронтовата линия, но не и до пробив, прогнозира експертът.Зеленски посети днес зоната на бойните действия в Донецка област, където обеща на военнослужещите реални действия за привеждане на армията в съответствие със стандартите на НАТО, предаде ТАСС.\"Не на думи, а на дела ще се приближаваме към стандартите на НАТО. Постоянно ще се развиваме и ще укрепваме боеспособността си\", каза президентът пред войници по случай Деня на въоръжените сили на Украйна.Зеленски заяви, че за него е било от особена важност да дойде в зоната на бойните действия и да се срещне с военнослужещите преди срещата на върха на нормандската четворка в понеделник. Непрекъснато работим за връщането на мира в страната и целият свят вижда, че го постигаме по дипломатически път, но повярвайте ми, много по-лесно е да се водят преговори, когато усещам вашата сила и подкрепа\", подчерта украинския президент.Зеленски отбеляза също високото ниво на бойна готовност на украинските военни и обеща, че \"след постигането на мир, никой няма да забрави за по-нататъшното развитие на силната и боеспособна украинска войска\".Открита съпротива, но и подкрепа\"Дори Зеленски да не подпише нищо, той ще стане обект на подозрения и обвинения. А ако се споразумее за изтегляне на войниците, ще го обвинят в капитулация\", подчерта Володимир Фесенко, ръководител на мозъчния тръст Пента.Политическата партия на бившия президент Порошенко и други опозиционни групи планират демонстрация в Киев в неделя, за да призоват Зеленски да не прави каквито и да било отстъпки.Социологическите проучвания обаче показват, че усилията му за постигане на мир се ползват с широка обществена подкрепа.75 процента от участниците в анкета от миналия месец ги поддържат. Проучването, проведено от Фондацията за демократични инициативи и Киевския международен институт за социология сред 2041 души, е с допустима статистическа грешка от 2,3 процента.", "date": "2019.12.07", "title": "Путин и Зеленски пред съдбоносна среща в Париж"}
{"url": "http://www.cross.bg/zhertvi-slovakiya-naii-malko-1619687.html", "text": "/КРОСС/ Експлозия на газ стана днес в 13-етажен блок в град Прешов, Източна Словакия, съобщи Словашкото радио.По предварителни данни има жертви, като броят им се установява.Според \"Асошиейтед прес\" са загинали най-малко 5 човека.Взривът е станал между 10-ия и 13-ия етаж. По сведения на радиото има опасност от рухване на сградата, в която се намират много от обитателите й.В града е обявено извънредно положение.На място работят пожарникари, екипи на \"Бърза помощ\" и спасители.", "date": "2019.12.07", "title": "Газова експлозия в Прешов, Словакия, най-малко 5 жертви"}
{"url": "http://www.cross.bg/malkodanska-nastilka-shose-1619690.html", "text": "/КРОСС/ Верижна катастрофа между 5-6 автомобила е станала тази сутрин на бул. \"Цариградско шосе\". За това съобщи синоптикът на Нова телевизия Гери Малкоданска.По думите на Малкоданска при инцидента няма пострадали. Вероятната причина за пътното произшествие е заледената пътна настилка. През нощта над столицата е паднал дъжд, а ниските температури са превърнали водата в лед. Много шофьори сутринта бяха неприятно изненадани, тъй като почистването на автомобилите им отнемаше много време, а пътната настилка бе като стъкло. Както е известно, жълт код за поледици е обявен в 11 области в страната.  ", "date": "2019.12.07", "title": "Верижна катастрофа между 5-6 автомобила е станала тази сутрин на бул. \"Цариградско шосе\"  "}
{"url": "http://www.cross.bg/pravya-moga-vinagi-1619630.html", "text": "/КРОСС/ \"Винаги правя това, което не мога, за да мога да се науча да го правя.\"Пабло Пикасо", "date": "2019.12.07", "title": "Винаги правя това, което не мога"}
{"url": "http://www.cross.bg/pravoslavieto-mediolanski-amvrosiii-1619631.html", "text": "/КРОСС/ Св. Амвросий, епископ Медиолански се е показал стълб на Православието по време на ариански смущения. Подвизавал се в пост и молитва, смел защитник на Православието. Починал на Великден през 397 година на 57 години.", "date": "2019.12.07", "title": "Св.  Амвросий Медиолански"}
{"url": "http://www.cross.bg/voiina-dyshi-prezident-1619632.html", "text": "/КРОСС/  - Кралската опера в Лондон отваря врати.- Делауър става първият американски щат, ратифицирал Конституция на САЩ. - Френският маршал Мишел Ней е разстрелян, след като е обвинен в държавна измяна от реставрационното правителство на Бурбоните на Луи XVIII за подкрепата, която оказва на Наполеон Бонапарт по време на неговите Сто дни. - Започва строителството на японския самолетоносач „Акаги\". - Втората световна война: Японският имперски флот провежда нападение над Пърл Харбър, в резултат на което САЩ обявява война на Япония. - Китайска гражданска война: Правителството на Република Китай се премества от Нанкин в Тайпе. - Официално е открита първата отсечка на Автомагистрала А1 в Италия, която свързва Милано с Парма. - Папа Павел VI и Патриарх Атинагор едновременно отменят взаимните анатеми, наложени от 1054 г. - Изстреляна е последната лунна пилотирана мисия на Аполо - Аполо 17; докато напуска Земята, екипажът прави снимка, известна като Синьото топче. - Индонезия напада Източен Тимор.- Извършена е първата екзекуция в САЩ чрез смъртоносна инжекция в Тексас. - Арменското земетресение с магнитуд 6,8 по Скалата на Рихтер убива близо 25 000 души; ранените са 15 000, а 400 000 души остават без дом.- Ясер Арафат признава правото на Израел да съществува като държава. - В третата и последена част от знаменитата боксова трилогия Шугър Рей Ленърд и Роберто Дуран се бият в Лас Вегас; Ленърд запазва световната си титла в супер средна категория на Световния боксов съвет (WBC) след 12-ия рунд. - България: основаване на коалицията Съюз на демократичните сили. - Полският Сейм приема амнистия за политическите затворници.- Космическият апарат Галилео влиза в орбита около Юпитер, шест месеца след като е изстрелян от космическата совалка Атлантис.- Хамид Карзай полага клетва като президент на Афганистан.- Джон Куфур е преизбран за президент на Гана. - 18 души загиват и 12 са ранени при една от най-големите пътни катастрофи в България - между градски автобус и ТИР край Бяла. ", "date": "2019.12.07", "title": "7 декември в историята"}
{"url": "http://www.cross.bg/tema-georgi-bankite-1619681.html", "text": "/КРОСС/  Справедливи ли са новите данъци за старите коли? Спорят общинските съветници Георги Георгиев и Калоян Паргов; \"Зелената философия\" на Роджър Скрутън - за книгата говори Кристиян Шкварек;Патриотични политики в Европа - Ангел Джамбазки; За банките и хората - председателят на Асоциацията на банките Петър Андронов; Сметките за бюджета - разговор с бившия финансов министър Милен Велчев; Поклон пред Кралицата на Сатирата - спомените за Стоянка Мутафова на Адриана Андреева, Калин Сърменов и Ивайло Калоянчев; Магията \"Минута е много\" - нова книга за легендарната игра от проф. Лилия Райчева; Как се правят фокуси? - разкрива актьорът Ненчо Илчев; Рекордно поскъпване на свинското месо. До кога ще се вдигат цените?; Новите пастири: Да си тръгнеш от Пловдив заради село Долен и стадо от стотици кози. История на Галя Щърбева;Той е звезда. Никос Вертис, пред Ива Софиянска - Божкова; ", "date": "2019.12.07", "title": "Теми и гости в сутрешните блокове на телевизиите на 7 декември"}
{"url": "http://www.cross.bg/veliki-lomonosov-imeto-1619716.html", "text": "/КРОСС/ Летище Домодедово получи името на големия учен, първи руски академик и един от основателите на Московския университет. Специални панели в една от залите му показват какъв човек е бил и какво е направил за развитието не само за руската, но и за световната наука. А фасадата на пътническия терминал е украсена с огромен портрет, предаде \"Первый канал\".Летището получи името на Ломоносов след резултатите от гласуване в конкурса \"Великите имена на Русия\", който се проведе миналата година. В него взеха участие около пет милиона души от цялата страна.\"Една от задачите на конкурса, може би основната му задача, е да напомни на страната и самите нас колко велики личности са живели тук. Различни учени като Ломоносов, военачалници, пътешественици, държавници, императори, императрици - това са все велики хора, имаме много велики имена.Вярвам, че проектът беше успешен\", каза Валерий Фадеев, съветник на президента на Руската федерация и председател на Съвета при президента по развитие на гражданското общество и правата на човека. *Източник: ", "date": "2019.12.07", "title": "Московското летище Домодедово официално вече носи името на Ломоносов"}
{"url": "http://www.cross.bg/zhult-poleditzi-stranata-1619691.html", "text": "/КРОСС/ Жълт код за сняг и поледици в 11 области в страната. Това сочи справка на сайта на НИМХ. Жълт код е обявен за: Благоевград, Кюстендил, Перник, област София, София-град, Пазарджик, Смолян, Пловдив, Кърджали, Стара Загора и Хасково.От пътната агенция съобщават за ограничения в движението заради поледици в различни райони на страната. Актуалната пътна обстановка можете да видите тук.Денят започва с мъгли по поречието на река Дунав и в ниските места от Западна България. Минималните температури в събота ще се движат между минус 5 и 0 градуса, а максималните - между 5 и 10-11 градуса.", "date": "2019.12.07", "title": "Жълт код за поледица има в 11 области"}
{"url": "http://www.cross.bg/avtomobili-georgi-poveche-1619703.html", "text": "/КРОСС/ Справедливи ли ще бъдат новите данъци за шофьорите в София и трябва ли замърсителят да плаща повече - в \"Денят започва с Георги Любенов\" дискутират Георги Георгиев от ГЕРБ и Калоян Паргов от БСП.Според Георги Георгиев основната тема е за здравето на хората и чистотата на въздуха в София и данъчната мярка, която се предлага, е една от многото мерки предприети в тази връзка за подобряване на качеството на въздуха в столицата.Георги Георгиев, ГЕРБ: Увеличенията съвсем не са толкова драстични, дори бяхме критикувани, че за някои автомобили са символични - между 4 и 7 лв., до 30 или 40 лв. Доколкото се касае до концепцията \"Замърсителят плаща повече\", идеята тук е следната: автомобилите, които са до 100 конски сили, за тях данъкът по отношение на мощността няма да се променя. Увеличението касае мощните автомобили - тези с над 100 конски сили, от една страна, и от друга, тъй като законът има три критерия, по които определя данъчната тежест, а именно: възрастта на автомобилите, която не подлежи на регулиране от Общинския съвет, на второ място е мощността на автомобилите и третият, най-важният е екологията, тъй като имаме автомобили, които са без екологичен стандарт, за тях се предвижда максимално увеличение, касаещо се до 2 десети след десетичната запетая.Според Калоян Паргов данъци не се вдигат по този начин.Калоян Паргов, БСП: Ако искаме да стимулираме хората да карат по-екологични автомобили, говорим за такива след 2010 година, ние като институцията Столична община можем заедно с банковите институции да търсим стимули за кредитни линии, които да са при преференциални условия, да стимулират хората да си купуват нови автомобили. Преди десетина и повече години българинът взимаше кредит за какво ли не - за ютия взимаше кредит, за почивка също, тоест, българинът е склонен да потребява, стига да му дадем перспектива и да му дадем подходящи условия.Георги Георгиев допълни, че целта не е да се увеличи данъкът, че хората да не могат да притежават автомобили и че тези пари ще се върнат при гражданите като по-качествен и повече градски транспорт.Според Паргов 68% от автомобилите ще бъдат засегнати от тази данъчна мярка. Той каза още, че данъци не трябва да се вдигат без обществен дебат.", "date": "2019.12.07", "title": "Кои автомобили ще засегне увеличението на данъците в София?"}
{"url": "http://www.cross.bg/dzholi-andzhelina-vruzka-1619689.html", "text": "/КРОСС/ След развода с Брад Пит, 44-годишната Анджелина Джоли е започнала връзка със звездата от сериала \"Светът на Дивия Запад\" Евън Рейчъл Ууд, пише \"Уомънс Дей\".Изданието отбелязва, че Ууд, известна с ролята си на чувствен андроид, се е превърнала в новото увлечение на Джоли. Журналистите са научили за този роман от приятели на Анджелина.Сменилата 55-годишния Пит с 32-годишна актриса Анджелина и по-рано е забелязвана в еднополови връзки от актьорската гилдия. Така през 1996 г., по време на снимките на „Фалшив огън“, тя има афера с нейната снимачна партньорка Джени Шимицу. Джоли потвърди тези отношения публично.От своя страна през 2011 г. Ууд обяви публично бисексуалните си предпочитания. Това се случи малко след раздялата ѝ с Мерилин Менсън. Евън дори успя да се сгоди за шокиращия рок певец, но сватбата не се случи заради разногласия.Сега двете известни актриси решиха да пренесат дългогодишното си приятелство във връзка от различно естество. Според Инсайдер Джоли и Ууд са хвърлили око една на друга отдавна.", "date": "2019.12.07", "title": "Анджелина Джоли има романтична връзка със своя колежка"}
{"url": "http://www.cross.bg/iii-oborishte-poibrene-1619718.html", "text": "/КРОСС/ Възстановено е движението в участъка от км 36 до км 42 по път III-801 Оборище - Поибрене.", "date": "2019.12.07", "title": "Възстановено е движението в участъка от км 36 до км 42 по път III-801 Оборище - Поибрене"}
