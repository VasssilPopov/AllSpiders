{"url": "http://www.cross.bg/zaiikov-marinov-ministur-1605419.html", "text": "/КРОСС/  Заподозреният за двойното убийство в Костенец Стоян Зайков е намерен в района на Долна баня, съобщи NOVA. Имало е престрелка, Зайков е стрелял по служител на Гранична полициа. След това се е самоубил.Няма пострадали служители на МВР.Стоян Зайков беше в неизвестност от 9 май, когато беше открито тялото на бившата му приятелка, от която има дете. На 16 май пък полицията откри и тяло на мъж, който живеел в непосредствена близост до дома на Зайков. По данни на МВР мъжът е бил убит с ловна пушка, а освен съсед, е и братовчед на издирвания. Мъжът дори е бил сред разпитваните след изчезването на Зайков.След 20-дневно издирване полицията откри следи от беглеца в две села в района.От пресцентъра на полицията съобщиха следните детайли по операцията. \"При полицейска операция е бил обграден от сили на Специализирания отряд за борба с тероризма, Главните дирекции „Гранична полиция\"  и „Национална полиция\", Жандармерия и отряда „Кобра\" при СДВР. При опит да бъде задържан е открил огън по полицаите. Те са отговорили с предупредителна стрелба, според инструкциите. Чул се е изстрел, с който най-вероятно Зайков е отнел живота си, съобщи на извънреден брифинг вътрешният министър  Младен Маринов. Искам да благодаря на колегите, които 20 дни не се прибираха и бяха в гората денонощно. Доволен съм, че в крайна сметка никой от тях не пострада. Разбирам, че гражданите бяха под страшен стрес, но вече могат да си отдъхнат, заяви  министър Младен Маринов. Той уточни, че в операцията по издирването на заподозрения Стоян Зайков са били предприети различни издирвателни действия с технически средства, фотокапани, направен е бил анализ на движението на беглеца. На тази база са били предприети действия по отвличане на вниманието му. В момента на място се извършва оглед, след което под юрисдикция на прокуратурата и следствието ще се изясняват всички обстоятелства. Трябва да се изчакат  и резултатите от множеството назначени експертизи, допълни министър Маринов, като отбеляза, че към този момента няма данни някой да е  помагал на Зайков.  ", "date": "2019.05.29", "title": "Издирваният за двойното убийство в Костенец се е самоубил "}
{"url": "http://www.cross.bg/stoiinev-dobavi-dragomir-1605418.html", "text": "/КРОСС/  \"Когато се гласуваше Изборният кодекс, ние предупредихме, че трябва да има промени в избирателните списъци. Не е тайна, че в България няма 6,5 милиона българи с право на глас. Искахме да има повече машини в гласуването. Оказа се, че имало много проблеми и че хората не желаели да гласуват. Това буди съмнения, защото е най-чистият начин резултатът да е истински.\" Това заяви зам.-председателят на ПГ на „БСП за България\" Драгомир Стойнев пред БНТ. „И до този момент циркулират протоколи в ЦИК и не се знае колко са преференциите за определени кандидати. Има доста съмнения в изборите. Истината е, че БСП ги загуби. Признаваме загубата и трябва да си извлечем поука\", добави той. Според него причините за загубата са комплексни, сред тях е и ниската избирателна активност. Той добави, че вина за нея имат всички партии. Стойнев припомни, че винаги на европейски избори е била ниска избирателната активност, но БСП е успяла да активизира твърдия си електорат. „Имаме 470 000 гласа. Не увеличихме периферията. Това е наш проблем и го признавам. Същевременно сме единствената политическа сила, която качва с един евродепутат\", категоричен бе той. Стойнев напомни, че БСП е на пето място от левите партии в Европа по ефективност във вота- в 70 български общини е първа политическа сила, в три областни града печели изборите, а в други 12 разликата с ГЕРБ е по-малка от 1000 гласа. „През последните две седмици може би прегряхме, може би имахме и грешни послания към избирателите, вината си е при нас. Не можем да укоряваме българските граждани. Трябва да убедим хората, че ние сме промяната\", категоричен бе Драгомир Стойнев. Той добави, че левицата не бива да се предава. Зам.-председателят на парламентарната група добави, че загубата е на всички, които заемат ръководни позиции в БСП. „Неслучайно Корнелия Нинова подава оставка и поема отговорност. Промяната в партията трябва да продължи. За промяната трябва да се иска доверие от членовете на партията\", каза още той.Стойнев изрази лично мнение, че Корнелия Нинова трябва да търси съгласие както в партията, така и на национално ниво. „Има една група в БСП, които са недоволни от промените, които се прокарват от сегашното ръководство, част от което съм и аз, като например да има 3 мандата в парламента един депутат, лидерът да се избира от членовете на партията, а не от седем-осем човека, които дефакто на Конгрес сядат и го избират\", каза още Стойнев и добави, че трябва да се охладят страстите. Според него Сергей Станишев не е заплаха за ръководството на БСП и добави, че той и Елена Йончева са събрали най-много преференции по време на вота. Драгомир Стойнев обяви, че няма да се кандидатира за лидер на левицата сега. Народният представител припомни, че парламентарната група на „БСП за България\" се връща в Народното събрание, в което Цветан Цветанов вече не е шеф на групата на ГЕРБ.  ", "date": "2019.05.29", "title": "Драгомир Стойнев: Трябва да убедим хората, че сме промяната"}
{"url": "http://www.cross.bg/huawei-sigyrnost-kompaniyata-1605416.html", "text": "/КРОСС/  Днес Huawei подаде съдебен иск за преразглеждане на конституционните основания за упражняване на член 899 от Закона за защита на националната сигурност на САЩ по отношение на компанията. В допълнение, Huawei призовава правителството на САЩ да прекрати политически мотивираната си кампания срещу концерна, тъй като тя няма ясно изразен ефект върху повишаването на киберсигурността на страната.Според Сонг Лиупинг, ръководител на юридическия отдел на Huawei, санкциите срещу компанията, използвани като оправдание за повишаване на киберсигурността на САЩ, по никакъв начин не правят глобалните мрежи по-сигурни. „Те осигуряват илюзорно чувство за сигурност и отвличат вниманието от истинските проблеми, пред които сме изправени. Американските политици използват ресурсите на една нация, за да преследват частна компания. Това не е приемливо. Не съм сигурен дали в човешката история има друг подобен такъв случай.\", сподели Сонг Лиупинг.„Правителството на САЩ не предоставя никакви доказателства в подкрепа на твърденията си, че Huawei е заплаха за националната сигурност на страната. Метафорично казано, не се вижда нито дим, нито огън. Това се нарича спекулация.\", добави Лиупинг.Член 899 от Закона за защита на националната сигурност на САЩ възпрепятства възможността Huawei да търгува с американски компании и институции, поставяйки им законови ограничения не само да купуват продуктите и услугите на компанията, но и да сключват договори или да предоставят гаранции и заеми към трети страни, независимо дали по този начин оказват пряко влияние върху американското правителство.Сонг Лиупинг засегна и темата с добавянето на Huawei към така нареченият „Черен търговски списък\" на САЩ преди две седмици. „Това създава много опасен прецедент. Днес са Huawei и телекомите. Утре може да е вашият бизнес, вашата компания, вашите клиенти.\", сподели той пред медиите. „Юридическата система е това, на което се уповава съвременното правосъдие. Huawei има пълно доверие в независимостта и авторитета на американската правосъдна система. Надяваме се, че грешките, допуснати при съставянето на този закон, ще бъдат поправени от съда.\", добави Лиупинг.Глен Нейджър, водещият консултант на Huawei по делото, споделя, че член 899 от Закона за защита на националната сигурност нарушава серия от процедури и клаузи по отношение на Конституцията на САЩ. Следователно случаят е изцяло юридически и към делото няма приложени доказателства, това би ускорило процесите по преразглеждане на санкциите.Huawei вярва, че ограниченията и санкциите към компанията от страна на САЩ няма да направят глобалната мрежа по-сигурна. Международната компания очаква САЩ да предприеме адекватни следващи стъпки по отношение на прозрачни и ефективни мерки, целящи повишаване на глобалната киберсигурност, ако страната в действителност е загрижена за този проблем.Изслушването в съда е насрочено за 19 септември 2019.Видео от пресконференцията с г-н Сонг Лиупинг, ръководител на юридическия отдел на Huawei: https://youtu.be/zRDRO7C80DY", "date": "2019.05.29", "title": "Huawei призовава САЩ към промяна на подхода в борбата с проблемите в киберсигурността"}
{"url": "http://www.cross.bg/borisov-blagodarya-blagodarya-1605394.html", "text": "/КРОСС/ Варненският и Великопреславски митрополит Йоан днес изнесе открит урок как се благодари на премиер и в частност на Бойко Борисов. На началото на правителственото заседание владиката се появи редом с министър-председателя, седна до него и зареди благодарности. За отпускането на още половин милион за строителството, по думите му на \"една разкошна катедрала, не знам такава дали е строена\".Варненският митрополит даде отчет как се изразходват средствата за изграждането на храма \"Св. Прокопий Варненски\". Като няколкоминутното си изказване усря да благодари на премиера Борисов 7 пъти. При това показа реторична виртуозност.1. Благодарности към вседържателя Бога и лично към Вас, г-н Борисов.2. Благодаря сърдечно на Вас, че през 2017 г. Вие отпуснахте 300 хил. лв. за довършването на храма, които бяха отчетени миналата година. (тук вече Бог, известен още и като Началника, не се споменава)3. С чувство на дълбоко уважение Ви благодаря сърдечно на Вас, защото съм чувствал винаги Вашата подкрепа.4. С чувство на дълбоко смирение, с чувство на дълг и по-скоро безукорно трудолюбие, което трябва да се прояви и с разсъдителност от все сърце Ви пожелавам здраве и Ви благодаря за Вашето отношение към Светата Църква...(Борисов се прекръства).5. И Ви благодаря по принцип за доброто отношение и за прекрасните симфонични отношения между църквата и държавата.6. Благодаря сърдечно. Извинявайте. (Тук премиерът Борисов, който говори на \"ти\" на владиката, му отговаря: \"И аз ти благодаря. Обещанията трябва да се изпълняват\")7. Благодаря Ви (Тази благодарност се чува вече слабо, защото митрополитът излиза от залата, но продължава да благодари).Така че обяснение за топлите отношения между правителство (и най-вече премиер) и Българската православна църква, както и щедростта на държавата към нея и в частност към Светия Синод може да се търси и в добрите маниери на българските владици, които знаят как да благодарят.", "date": "2019.05.29", "title": "Как правилно се благодари на Бойко Борисов"}
{"url": "http://www.cross.bg/ylitza-ylitzata-ignatiev-1605396.html", "text": "/КРОСС/ Некачествените участъци по столичната улица \"Граф Игнатиев\" няма да бъдат ремонтирани, а на изпълнителя ще бъде наложена глоба. Това стана ясно, след като кметът на София Йорданка Фандъкова инспектира ремонта на улица „Граф Игнатиев\" около пл. Славейков. На мястото отново бе поставена емблематичната пейка на баща и син Славейкови. Обектът е инспектиран и предаден на Столична община вчера. Според Фандъкова нередности са констатирани на територията на 15 декара, които, обаче, остават така, тъй като не пречели на цялостното движение по улицата. Кметът уточни, че улицата няма да се разкопава отново заради „няколко накриво наредени плочки\"Фандъкова заяви, че в момента фирма изработени новите ограничители, които ще бъдат поставени успоредно по дължината на трамвайната линия. Освен това ще се върнат и част от търговските площи за книги, но с нов естетически вид, където „няма да стърчат и да се поставят кашони от банани\".", "date": "2019.05.29", "title": "Баща и син Славейкови се върнаха на емблематичния площад в София "}
{"url": "http://www.cross.bg/limiti-himioterapiya-nalozheni-1605398.html", "text": "/КРОСС/ Болници спират процедури по химиотерапия заради лимити в здравеопазването.Цялото отделение по онкология в болница „Сердика\" от понеделник не извършва вливания, информираха Дарик близки на онкоболните. Не е ясно и кога процедурите по химиотерапия ще бъдат възобновени, тъй като на болницата били наложени лимити „от днес за утре\".Съпругът на Даниела Арнаудова е на 40 години и е с рак на панкреаса. В началото на седмицата обаче се оказва, че поредният курс по химиотерапия не може да бъде извършен, тъй като на болницата са наложени лимити. Сега семейството не знае какво да прави, сподели Арнаудова пред Дарик.„Всички пациенти, които попадат в отделението, просто са оставени без да знаем кога ще могат да си направят плануваните вливки хората. На всеки човек е планувано лечението. В нашия случай за 14 дни. Той вече пропуска една вливка. Кога ще му бъде отпусната, нямам никаква представа...Докторите не са виновни. Проблемът явно е в Здравната каса\", коментира тя.Според Ани Бонева от Центъра за защита на правата в здравеопазването това се случва заради лимитите, наложени от здравните власти. Една забрана не може да генерира друго поведение, коментира Бонева:„Когато има лимити, т.е. ограничения, няма как да се изпълняват регулярно дейности, които няма как един бизнесмен да си ги разсрочи във времето. Болните не могат да се разболяват по график, но по график са техните терапии. И когато даже графикът не може да бъде изпълнен, тогава за какво говорим.\"", "date": "2019.05.29", "title": "Спират химиотерапия на онкоболни заради лимити в здравеопазването?"}
{"url": "http://www.cross.bg/dubnik-nakazanie-gorni-1605402.html", "text": "/КРОСС/ Окръжна прокуратура-Плевен приведе в изпълнение 26-годишна ефективна присъда за извършеното двойно убийство в с. Горни Дъбник.  Наложено е наказание в размер на 26 години лишаване от свобода при първоначален строг режим. Мъжът е признат за виновен, затова, че на 30 октомври 2017 г. в плевенското село Горни Дъбник, умишлено е извършил двойно убийство на баща и дъщеря по особено жесток начин.С потвърдената присъда, Окръжен съд е определил наказание „доживотен затвор\", но тъй като производството по делото е протекло при условията на съкратено съдебно следствие и съобразно разпоредбата, така определеното наказание е било заменено с лишаване от свобода за срок от 26 години.Присъдата е приведена в изпълнение незабавно. ", "date": "2019.05.29", "title": "Прокуратурата приведе в изпълнение 26-годишната присъда за двойното убийство в Горни Дъбник "}
{"url": "http://www.cross.bg/tyrtziya-dostavkata-dostaveni-1605403.html", "text": "/КРОСС/ Сроковете за доставката на зенитно-ракетни комплекси С-400 на Турция не са променяни. Това се посочва в публикувано днес съобщение на пресслужбата на руската държавна компания \"Рособоронекспорт\", предаде ТАСС и БТА. \"Няма никакви промени за доставката на руски зенитно-ракетни комплекси С-400 на Турция, проектът се осъществява в съгласуваните от страните срокове\", посочиха от компанията.След САЩ и Германия призова Турция да размисли за покупката на руските С-400По-рано днес говорителят на Кремъл Дмитрий Песков съобщи, че няма пречки за доставката на С-400 на Турция и отбеляза, че системите може да бъдат доставени дори по-рано от планираното.Турският министър на отбраната Хулуси Акар заяви днес, че руски технически персонал ще пристигне в Турция за работа по разполагането на зенитно-ракетните системи С-400.Засягайки въпроса за сроковете за доставката на руските системи в Турция, Акар каза, че те може и да не бъдат доставени през юни, но ще бъдат доставени в следващите месеци. Както е известно, САЩ са твърдо против сделката и заплашват, че ако тя се финализира, може Турция да не получи заявените самолети Ф-35.  ", "date": "2019.05.29", "title": "Турция не се отказва - руските ракетни комплекси ще бъдат доставени в срок"}
{"url": "http://www.cross.bg/zhenite-ymeniya-po-dobre-1605404.html", "text": "/КРОСС/ Мъжете се ориентират по-добре от жените по карти не заради разлики в мозъка, а заради игрите, с които са се забавлявали като деца, пише в. \"Дейли мейл\".Конструкторите „Лего\" и видео игрите помагат на момчетата да мислят различно от момичетата, които предпочитат кукли. Четенето на карта е свързано с пространствени умения, а те се развиват в играта с конструктори.Разликата в ориентирането по карта при мъжете и жените е проява на \"малка биологическа разлика в началото, която се е увеличила от цяла гама различен опит\", каза Джина Рипон, професор по когнитивна образна диагностика от университета \"Астън\" в Бирмингам. Тя е убедена, че стереотипът с картите трябва да бъде осъвременен.\"Пространствените умения съвсем не са златен стандарт в доказателство, че разликите в наклонностите между мъжете и жените се дължат на различната биология. Те дават изчерпателен материал за изследване на силата на околния свят за оформяне на такива умения\", казва тя.Миналата година изследване показа, че жените от държави, в които се правят усилия за равенство на работното място, като Великобритания, Австралия и САЩ, се ориентират по-добре от посестримите им в общества, където тяхната роля е по-традиционна. ", "date": "2019.05.29", "title": "Учени обясниха защо мъжете разчитат карти по-добре "}
{"url": "http://www.cross.bg/meda-pravyat-prashetz-1605369.html", "text": "/КРОСС/ Споменаването на целебните свойства на меда се открива още в Библията и в записките на египетските медици, в текстовете на Хипократ и в Корана. Гърците смятали, че самият Зевс е бил отхранен с мед.Пчеларството е познато от дълбока древност. Човекът първоначално използвал меда и пчелния восък, а по-късно пчелна отрова, пчелно и търтиево млечице, пчелен прашец, даже пчелни трупове.Но основното сред пчелните продукти си остава медът. Той е чудесно антибактериално и противомикробно средство, което се дължи на съдържащи се в него фитонциди и микроелементи, например калий - той събира влагата от бактериите и те бързо загиват.Но как пчелите правят своя вкусен мед? Как от прашеца на различни цветя и билки се получава тази гъста и ароматна маса? Отговорът не е вълшебство, а труд и търпение.Пчелите правят меда от сладък сок, наречен нектар, който събират от цветята. В процеса на преработка го обогатяват с ензими, белтъци, органични киселини, цветен прашец, витамини и други съставки. ", "date": "2019.05.29", "title": " Тайното лекарство на египетските медици: Пчелният мед "}
{"url": "http://www.cross.bg/yoring-podzemna-zona-1605370.html", "text": "/КРОСС/ Базата на военновъздушните сили на Съединените щати, известна като „Зона 51\", отдавна е в основата на теориите за конспирация за извънземни космически кораби и извънземни форми на живот. Спутник информира за последното откритие на известния американски „ловец на НЛО\" Скот Уоринг, който твърди, че в близост се строи нова подземна инсталация, свързана с извънземните.Според Уоринг, който очевидно е направил това откритие, докато е изучавал сателитни карти, новото съоръжение се намира на 55 мили в североизточната част на „Зона 51\". Той е забелязал две ниви, разположени близо до базата, предполагайки, че насадените там странни култури са \"отглеждани за генетични изследвания\". Те променят генетиката на растенията по неизвестни причини. Това ме тревожи, защото ако правят генетични изследвания, тогава защо се нуждаят от подземна база, за да направят изследването? Освен ако това не включва други изследвания, които биха застрашили обществеността\", размишлява Уоринг. Един от феновете му в YouTube твърди, че откритието на Уоринг този път е просто \"произведение на изкуството, за което се твърди, че е направено от художник\", който го е направил за пари. В отговор Уоринг отбелязва, че никой художник няма да може да твори в „Зона 51\".", "date": "2019.05.29", "title": "Ловец на НЛО шпионира нова подземна база близо до Зона 51 "}
{"url": "http://www.cross.bg/drygi-bulgarski-ycheni-1605386.html", "text": "/КРОСС/ 15 български учени са номинирани за наградите на Министерството на образованието и науката (МОН) „Питагор\" за научни постижения, съобщават от ведомството. Отличията ще бъдат връчени за 11-а поредна година на церемония във Военния клуб в четвъртък.Те са разпределени в седем категории - за цялостен принос в развитието на науката, за млад учен, за утвърден учен в областта на природните и инженерните науки, в социалните и хуманитарните науки, в медицинските науки, за успешен ръководител на международни проекти, както и за колектив с успешна експлоатация и комерсиализация на научните резултати.Кандидати за „Питагор\" тази година бяха 37 български учени, от които жури номинира 15. Техните постижения са в изследвания на мозъчно-съдовата болест и други форми на деменция, засягащи централната нервна система (болест на Алцхаймер, Паркинсонова болест, множествена склероза, епилепсия и др.), изследвания на интелекта и други функции в неврогенетиката, в експерименталната фармакология с фармакотерапия на ендокринната система и приложение на стволови клетки при лечение на тумори. В разработките си учените са разглеждали още натрупването и дисоциацията на 70 ключови белтъка, участващи в поправката на ДНК и свързаната с това резистентност към антитуморни препрати, създаване на платформа за систематична оценка на ефектите от противораковите лекарства, звездната астрономия в контекста на нови научни теории за образуване и еволюция на звездите, действието на физическите и социалните фактори на градската работна среда върху колективното нервно-психическо здраве и други. ", "date": "2019.05.29", "title": "15 български учени са номинирани за наградите „Питагор“"}
{"url": "http://www.cross.bg/valezhi-gradysa-duzhd-1605395.html", "text": "/КРОСС/ През нощта над по-голямата част от страната облачността ще е значителна, главно в централните райони ще продължи да има краткотрайни валежи от дъжд с гръмотевици. В четвъртък отново ще се развива купеста и купесто-дъждовна облачност. На много места ще има краткотрайни валежи от дъжд с гръмотевици и временно усилване на вятъра. Ще има условия за градушки. Ще духа слаб до умерен вятър от запад-северозапад.Максималните температури ще са между 25 и 30 градуса. Атмосферното налягане е по-високо от средното за месеца и ще остане без съществена промяна.В планините преди обяд облачността ще е разкъсана. След обяд ще се развие купеста и купесто-дъждовна облачност и на много места ще има краткотрайни валежи от дъжд с гръмотевични бури. Ще духа до умерен югозападен вятър. Максималната температура на височина 1200 м около 19 градуса, на 2000 м - около 11 градуса. По Черноморието ще преобладава слънчево време. В след обедните часове ще се развива купеста и купесто-дъждовна облачност, на места с краткотрайни валежи от дъжд и гръмотевици. Ще духа слаб до умерен вятър от юг-югоизток. Максималните температури на въздуха ще са в интервал 22-25 градуса. Температура на морската вода е 16-20 градуса. Вълнението на морето ще е около 2 бала.", "date": "2019.05.29", "title": "Краткотрайни валежи от дъжд с гръмотевици ще има в четвъртък "}
{"url": "http://www.cross.bg/stotitzi-se-potopiha-v-atmosferata-na-vek-1605381.html", "text": "/КРОСС/ Близо 700 души получиха рядката възможност да се потопят в автентичната атмосфера на двореца във Версай. Гостите бяха облечени с типичните за 18 век пищни дрехи и носеха високи перуки.Поводът беше петото издание на бал, който пресъздава прочутите празненства, организирани от краля слънце Луи 14. Темата на бала този път беше „Мария-Антоанета и модата\". Билетите струваха от 150 до 510 евро, като най-скъпите даваха достъп до целия дворец и до частен концерт в апартамента на кралицата.През 2020 г. Версайският дворец ще отбележи 250 години от сватбата на Мария-Антоанета и бъдещия крал Луи XVI. ", "date": "2019.05.29", "title": "Стотици се потопиха в атмосферата на 18 век"}
{"url": "http://www.cross.bg/haskovo-dokazatelstva-kypyvane-1605382.html", "text": "/КРОСС/ Районен съд - Хасково остави в ареста 37-годишен мъж, обвинен в опит за купуване на гласове за евроизборите в неделя, съобщи БТА. От държавното обвинение посочиха, че той е предложил 15 лева на своя съседка, за да гласува. Защитникът на обвиняемия  Любомир Гочев изтъкна пред съда, че не са събрани доказателства, които да посочват вината на клиента му. Прокурорът Емилия Генова пък информира, че са извършени претърсвания, обиски и че разследващите разполагат и с гласни доказателства.Определението на съдия Пламен Георгиев може да се обжалва пред Окръжния съд в Хасково. ", "date": "2019.05.29", "title": "Оставиха в ареста мъж, обвинен в купуване на гласове"}
{"url": "http://www.cross.bg/abityrientka-godina-momicheta-1605383.html", "text": "/КРОСС/ За 13-а поредна година Dir.bg организира националния конкурс. От 2006 г. насам всяка година стотици момичета от цяла България споделят своите снимки от вълнуващата нощ, която бележи нов етап в живота им. Всяка година десетки хиляди следят конкурса с повишен интерес, а имиджът му в медийното пространство е безупречен.Сред младите дами, обвити в празнично настроение и цветна феерия се търси момичето с естествената красота, очарование и неподправен стил.Всички абитуриентки могат да се впуснат в това престижно предизвикателство, като изпратят свои снимки от бала на фейсбук страницата на Конкурс за Най-красива абитуриентка. Срокът за участие е 12 юни 2019 г. до 14:00 часа.Общо 20 момичета ще достигнат до големия финал. Звездното жури, което ще избере победителката за 2019 г. е в състав певицата DARA, актрисата и модел Диляна Попова, режисьорът и актьор Ники Илиев и накрая, но не на последно място, миналогодишната „най-красива абитуриентка\" - Елица Луканова.Победителката за 2019 г. ще се радва на чисто нов смартфон Huawei P30, спа ваканция за двама в апартхотел „Лъки Банско\", а всички 20 финалистки ще се докоснат до истинско парфюмно бижу - комплект Refan Gold. Как да се включите, прочетете", "date": "2019.05.29", "title": "Стартира конкурсът „Най-красивата абитуриентка“"}
{"url": "http://www.cross.bg/borisov-boiiko-ministura-1605384.html", "text": "/КРОСС/ Министър-председателят Бойко Борисов разпореди на министъра на регионалното развитие и благоустройството Петя Аврамова и на министъра на вътрешните работи Младен Маринов да предприемат спешна проверка на загражденията по магистралите.  „Там, където са откраднати, веднага да се възстановят, там където са пробити, да се поправят\", заяви премиерът Борисов на днешното правителствено заседание. Министър-председателят Бойко Борисов беше категоричен, че трябва да се реагира максимално бързо при сигнал за скъсани или липсващи заграждения.   ", "date": "2019.05.29", "title": "Борисов разпореди спешна проверка на загражденията по магистралите"}
{"url": "http://www.cross.bg/latviya-levits-evropeiiskiya-1605385.html", "text": "/КРОСС/ Парламентът на Латвия избра бившия съдия от Европейския съд Егилс Левитс за следващ президент, съобщава БТА. Левитс беше подкрепен от 61 депутати в еднокамарния Сейм, който има 100 членове. 4-годишният му мандат започва на 8 юли, когато приключва мандатът на сегашния държавен глава Раймондс Вейонис.Кандидатурата на Левитс беше издигната от партиите от управляващата коалиция и той беше фаворит в надпреварата, предаде ТАСС.Левитс е бил посланик на Латвия в Германия, Швейцария, Австрия и Унгария, депутат в Сейма, министър на правосъдието и съдия в Европейския съд по правата на човека и в Европейския съд.Той е един от авторите на Декларацията за възстановяване на независимостта на Латвия на 4 май 1990 година. Автор е и на приетия през 2014 г. преамбюл към конституцията. През 2015 г. той се кандидатира за президент, но загуби.Президентът на Латвия има представителни функции. Той е върховен главнокомандващ, може да внася законопроекти и да номинира кандидати за министър-председател. ", "date": "2019.05.29", "title": "Бивш съдия от Европейския съд е новият президент на Латвия"}
{"url": "http://www.cross.bg/lazov-tzvetan-pari-1605387.html", "text": "/КРОСС/ Близо 78 млн. лева похарчили банкерът Цветан Василев и семейството му за близо 16 години до 2014 г. Това каза основният свидетел на прокуратурата по делото за фалита на КТБ Бисер Лазов.С тези пари банкерът построил къща, купил си самолет и ползвал услугите на един от най-влиятелните архитекти във Виена.Според Лазов, това ставало по схемата с пари от КТБ през кухи фирми. Част парите били и за покупки на Василева от Солун. Имало дори и списък с неща за пазаруване, който тя одобрявала.Днес за пореден ден спецсъдът изслушва показанията на Лазов. Той ще продължи с разказа за това как е фалирала банката през юни.", "date": "2019.05.29", "title": "Цветан Василев и семейството му похарчили 78 млн. лева за 16 години? "}
{"url": "http://www.cross.bg/sgradi-zhilishta-obnoveni-1605389.html", "text": "/КРОСС/ Общо 36 545 жилища в 511 блока в страната са обновени по Националната програма за енергийна ефективност на многофамилни жилищни сгради през 2018 г. Това става ясно от одобрения от правителството доклад за напредъка по изпълнението на управляваната от Министерството на регионалното развитие и благоустройството програма през изминалата година.От въведените в експлоатация общо 511 сгради най-много са в област Бургас (107 сгради), следвана от областите Хасково (45 сгради), Благоевград (42 сгради), Пловдив и Стара Загора (по 39 сгради).Към 31 декември 2018 г. са стартирали дейности по 98,8% от всички 2022 сгради със сключени договори за целево финансиране по Националната програма за енергийна ефективност на многофамилни жилищни сгради (НПЕЕМЖС).В доклада се посочва, че в края на предходната година в процес на изпълнение на строително-монтажни работи са били 135 сгради, вследствие на което ще бъдат обновени 9180 жилища. Предвижда се през 2019 г. да бъдат обновени още 29 342 жилища в общо 444 сгради, от което се очаква да се възползват 61 133 души. Според данните, последните одобрени за реновиране сгради се очаква да бъдат завършени в края на 2019 г.Отчетените резултати потвърждават, че интересът към НПЕЕМЖС продължава да бъде голям. Непосредственият социално-икономически ефект се изразява в намаляване на разходите за отопление на домакинствата, подобряване на здравословните условия за живот, създаване па приятна жизнена среда (подобрени и ремонтирани общи части и околоблоково пространство). Постига се и по-естетичен външен вид на обновените жилищни сгради в сравнение с останалите, което води до промяна на облика на цели квартали.Програмата създава заетост и увеличава финансовите постъпления както в строителния сектор, така и при производителите на строителни материали, инженери, архитектурни и проектантски фирми, транспортен бранш, складови и логистични центрове.Като положителен ефект от реализирането й се отчита и подобряването на качеството на околната среда, вследствие на спестени емисии на парникови газове, както и смекчаване въздействието на климатичните промени.", "date": "2019.05.29", "title": "36 545 жилища са обновени през 2018 г. по  програмата за енергийна ефективност"}
{"url": "http://www.cross.bg/bulgarski-lichni-dokymenti-1605390.html", "text": "/КРОСС/ Министерският съвет одобри Закон за изменение и допълнение на Закона за българските лични документи. С промените се въвежда възможност български личен документ да бъде получен извън страната лично чрез използване на лицензиран доставчик на пощенска или куриерска услуга. Това ще облекчи българските граждани в чужбина, особено живеещите в населени места, отдалечени от дипломатическите и консулските представителства на Република България в чужбина.Въвежда се изискване за лично явяване на лицето - при подаване на заявлението за издаване на документа в дипломатическо или консулско представителство на Република България в чужбина.С приемането на измененията се създава и нова възможност за подаване на заявления за подмяна на български лични документи чрез автоматизираната информационна система за електронни услуги на Министерството на външните работи. Получаването на готовия документ ще става само лично, след като самоличността на получателя бъде установена еднозначно и документът, чиято подмяна се иска, бъде върнат.Така български лични документи в чужбина ще се вадят само с едно посещение в консулската служба или при подаване (а ще се получават с куриер), или при получаване (когато се кандидатства онлайн).Сроковете за издаване на български лични документи при подадено в чужбина заявление ще бъдат 45 дни за обикновена услуга и 30 дни за бърза услуга.С измененията се въвежда срок на валидност на паспортите от 10 години, като същевременно се запазва и възможността за издаване на паспорт с 5-годишна валидност. Министерство на вътрешните работи следва да осигури технологичните и организационни условия за издаването на паспорти със срок на валидност 10 години не по-късно от 01.01.2021 г.Предвижда се финансовите разходи за използване на пощенска или куриерска услуга да се заплащат предварително от заявителя.", "date": "2019.05.29", "title": "Улесняват ваденето на български лични документи в чужбина "}
{"url": "http://www.cross.bg/evro-proverka-suprygata-1605391.html", "text": "/КРОСС/ Недекларирани 50 000 евро задържаха митничарите на Капитан Андреево. Валутата е открита при проверка на лек автомобил с чужда регистрация, влизащ в страната от Турция вчера.В автомобила, управляван от мъж с двойно гражданство - германско и турско, пътувала и съпругата му. Пред митническите органи мъжът декларирал един стек цигари без акцизен бандерол, който е задържан с разписка заради превишаване на нормите за безмитен внос от две кутии.Автомобилът е селектиран за щателна митническа проверка, при която във вътрешния джоб на якето му, което държала в ръцете си съпругата му, са открити 100 банкноти в купюри по 500 евро. Откритите общо 50 000 евро с левовата равностойност на 97 791 лева са задържани.По случая е образувано бързо производство от разследващ митнически инспектор под надзора на Районна прокуратура-Свиленград. ", "date": "2019.05.29", "title": "Контрабандна валута за близо 98 000 лева задържаха на Капитан Андреево "}
{"url": "http://www.cross.bg/hiryrgiya-prof-robotizirana-1605392.html", "text": "/КРОСС/ Връх на иновации, уникални технологии, демонстрации на живо и ценен професионален обмен на успешни практики - това са основните акценти на предстоящия ХI Европейски конгрес по роботизирана хирургия SERGS 2019. Провеждана под мотото „Отвъд границите\", международната конференция ще събере за първи път в България елита от професионалисти в най-високотехнологичното лечение в света. Събитието се организира в София от 26 до 28 септември 2019 г. под егидата на лидера в роботизираната хирургия в България - Медицинския университет в Плевен (МУ-Плевен).По време на конгреса ще се осъществи уникална демонстрация на 3D обучение чрез излъчване на 3D хирургия на живо. Демонстрацията ще се реализира от МУ-Плевен с обучителна цел по европейски проект, финансиран от Оперативна програма „Наука и образование за интелигентен растеж\" и Европейския фонд за регионално развитие. Паралелно ще бъдат представени две операции на живо, излъчвани в 3D формат от високотехнологичната Университетска болница „Света Марина\" - Плевен. Едната ще бъде робот-асистирана операция, която ще извърши екипът на Чл. Кор. проф. д-р Григор Горчев, а втората - фокусирана ултразвукова хирургия на живо чрез прилагане на иновативната „хайфу\" технология от екипа на доц. д-р Добромир Димитров.„Когато преди 4 години след много сериозна селекция в Париж, Франция спечелихме домакинството на България на този международен форум, знаехме каква отговорност поемаме пред медицинската общност у нас и в световен мащаб. Затова днес, когато вече сме финализирали програмата на конференцията и в нея откликнаха да се включат най-големите специалисти в гинекологичната хирургия и топ технологични компании за роботизирана апаратура и иновации, знаем, че сме постигнали максималното да представим страната ни и добрите практики тук по правилния начин\", сподели Чл. Кор. проф. д-р Григор Горчев, Президент на ХI Европейски конгрес по роботизирана хирургия.Форумът ще се състои в рамките на три дни в аудиториите на СУ „Климент Охридски\". Очаква се в конгреса да вземат участие над 300 специалисти от Европа, Америка и Китай, както и много български лекари и студенти по медицина. Събитието ще уважат създателите на роботизираната хирургия в света. За първи път в европейския форум по роботика ще участва т.нар. Световен отбор (SLS World Team) от топ хирурзи на Световната лапароскопска асоциация със специална интерактивна сесия „Хирургически изненади\" в научната програма. Лекции за своя опит и бъдещето на високите технологии в медицината ще изнесат проф. Робърт Холоуей, проф. Камран Нежат и проф. Ричард Сатава.„Успехът на такъв форум е в комбинацията от нови знания, надграждащи вече постигнатото, и очертаване на потенциала за развитие в стремежа към усъвършенстване. За нас е изключителна възможност да представим българския медицински елит и неговите високи постижения пред международна публика, както и да пренесем най-добрите световни практики на родна земя с цел обмяна на опит и разгръщане на нови хоризонти в академичната и оперативната ни дейност\", допълни проф. Славчо Томов, член за втори мандат на Съвета на Европейската асоциация по роботизирана гинекологична хирургия SERGS, Председател на научния комитет на ХI Европейски конгрес по роботизирана хирургия и Ректор на МУ-Плевен.  ", "date": "2019.05.29", "title": "Международен конгрес по роботизирана хирургия  за първи път в България"}
{"url": "http://www.cross.bg/kraii-zaginaha-maluk-1605377.html", "text": "/КРОСС/ Делтапланерист загина в района на мъглижкото село Юлиево в сряда. Инцидентът е станал в преди обяд, докато пръскал лозя в полето край селото. Починалият е на около 60 години, бил е изключително опитен пилот и конструктор. Той е един от основателите на делтапланеризма в България и собственик на най-голямата фабрика за производство на делтапланери в страната.Припомняме, че през 2016 година при падане с такова летателно средство в Казанлъшко загинаха двама души.Това е пореден инцидент в леката ни авиация. Последният беше в събота, когато край Ихтиман падна малък самолет и загинаха мъж и жена.Катастрофата край Ихтиман е шестият инцидент с малък самолет за последните месеци ", "date": "2019.05.29", "title": "Нов авиоинцидент край Мъглиж, загина делтапланерист"}
{"url": "http://www.cross.bg/obratnata-lynata-beshe-1605399.html", "text": "/КРОСС/ Китайският луноход \"Юйту-2\" излезе от спящ режим и възобнови работа, съобщи ТАСС\"Юйту 2\" кацна на обратната страна на Луната заедно с апарата \"Чанъе-4\" на 3 януари. Той започна нов етап в изследването на естествения ни спътник.Въпреки че срокът на мисията беше три месеца, роувърът продължава да работи. Спящият режим беше наложен от настъпването на лунната нощ.\"Юйту 2\" направи първите снимки отблизо на обратната страна на Луната. След това откри богати на желязо минерали, идващи от мантията.", "date": "2019.05.29", "title": "Китайският луноход „Юйту-2” възобнови работа "}
{"url": "http://www.cross.bg/plovdiv-orlin-pavlov-1605400.html", "text": "/КРОСС/ От 3-и юни от квартал Капана и Стария град в Пловдив стартират снимките на новата романтична комедия „Завръщане\". Главният герой е Пловдив - Европейска столица на културата. Идеята за филма се ражда в двора на селска къща, докато двама от продуцентите Башар Рахал и Ники Илиев си споделят истории от срещите си с български емигранти и собствения си опит зад граница. Вдъхновен от замисъла на филма, към проекта се присъединява и телевизионният водещ Богомил Грозев. Тримата събират свеж екип от актьори, който ще остави „Завръщане\" като наследство и след годината на Пловдив като културна столица на Европа. Филмът е за ценностната ни система, за запазените традиции и мотив за всички, които искат да се върнат към корените си, разказва Башар Рахал и споделя, че няма по-естествено място за вдъхновение от града под тепетата. В ролите на тримата приятели, които се завръщат в родния си град, за да спасят от разруха къщата от детството на свой приятел (Ники Илиев), влизат актьорите Орлин Павлов, Сашо Кадиев и Бойко Кръстанов. Освен като продуцент, към актьорския състав се присъединява и Башар Рахал. Ролята на бабата е поверена на актриса от Драматичен театър - Пловдив, а дядото ще изиграе едно от най-разпознаваемите лица в българското кино. Имената и на двамата остават в тайна засега.Продуцентският екип разкрива малко подробности от финала на филма, който ще бъде заснет по време на първия плаващ концерт в България.Той ще се състои на 28 август на Гребна база отново в Пловдив, където заедно с редица обичани музиканти ще пее Орлин Павлов. Концертът ще е с вход свободен, а публиката му ще се превърне в пряк участник в „Завръщане\". „Това ще е празник на музиката и киното. Ще чуете песни от новия ми албум, както и специално записано парче за лентата, което се надяваме да се превърне в хит, а защо не и в новия химн на Пловдив\", разказва Орлин Павлов. Женските роли са поверени на Диляна Попова, Евелин Костова, Райна Караянева и Искра Донова. Изпълнителни продуценти на лентата са Боряна Гидикова и Райна Караянева. Филмът излиза по кината в цяла България през есента на 2019 г., разпространен от „бТВ Студиос\". Премиерата ще е в Пловдив на 18 октомври.Продукцията се реализира като част от програмата на „Пловдив - Европейска столица на културата\".", "date": "2019.05.29", "title": "Пловдив се превръща в снимачна площадка на новия български филм \"Завръщане\""}
{"url": "http://www.cross.bg/navodneniya-poroiini-baseiin-1605378.html", "text": "/КРОСС/ Опасност от поройни наводнения има във водосвборите на редица реки на Централна и Западна България в четвъртък и петък. Това предупреждават от МОСВ, цитирани от БГНЕС.В Дунавския басейн от следобедните и вечерни часове на 30.05 и на 31.05 в резултат на валежи повишения на речните нива ще има в целия басейн. Значителни ще са повишенията във водосборите на реките Осъм и Янтра. В резултат на интензивни валежи има вероятност от възникване на поройни наводнения в четвъртък вечер и през нощта срещу петък във водосборите на Ерма, Искър, Осъм и Янтра. Водните количества ще бъдат под праговете за внимание.От вечерните часове на 30  май ще започнат повишения във водосбора на река Янтра, като по-съществени ще бъдат те във водосбора на р. Росица. По същото време значителни повишения на речните нива ще има и в Източнобеломорския басейн. В резултат на интензивни валежи в четвъртък вечерта  има вероятност от възникване на поройни наводнения в горното течение на река Тунджа във водосбора на Марица.Очаква се и повишение на нивото на река Струма. ", "date": "2019.05.29", "title": "МОСВ предупреждава: Има опасност от поройни наводнения"}
{"url": "http://www.cross.bg/tornada-raneni-poreditza-1605380.html", "text": "/КРОСС/ Един човек е загинал, а най-малко 130 са ранени при поредица торнада в американските щати Охайо и Индиана. Смерчовете са част от над 50-те торнада, връхлетели в понеделник осем щата на изток от Айдахо и Колорадо.  През изминалите две седмици в САЩ се наблюдава необичайно висока активност на торнадата, а промяна в обстановката не се очаква. Нетипичното този път е, че явлението обхваща особено обширен географски район.", "date": "2019.05.29", "title": "1 жертва и 130 ранени при поредица от торнада в САЩ"}
{"url": "http://www.cross.bg/prokyror-stefanova-byrgas-1605371.html", "text": "/КРОСС/ Главният прокурор г- н Сотир Цацаров награди прокурор Венета Стефанова - Иванова от Районна прокуратура - Бургас, под чието ръководство бяха постигнати отлични резултати в разследването на хулиганство, извършено на 30.06.2016 г. на публично място - бензиностанция в Бургас от Атанас М., Стойчо Г. и Светлозар М, известни в медийното пространство като „Вълците на Путин\", и за постигането на наказания „лишаване от свобода\" спрямо тримата извършители, въпреки оказания продължителен натиск върху прокурора.Под ръководството на прокурор Венета Стефанова - Иванова разследването по досъдебното производство срещу обвиняемите, извършили при инцидент с гостуване на чуждестранни рокери в гр. Бургас непристойни действия, грубо нарушаващи обществения ред и причинили телесни повреди на двама души, приключи за около една година и обвинените лица бяха предадени на съд на 27.08.2017 г.По време на досъдебното производство, както и в съдебната фаза, в рамките на която бяха проведени осем съдебни заседания, прокурор Стефанова - Иванова бе подложена от обкръжението на обвиняемите - членове на формированието „Войнски съюз\", на критики, подигравки и косвени заплахи. В Ютуб е бил създаден канал „Дело хунтата срещу народа\", в който са излагани твърдения, че прокурор Стефанова - Иванова е корумпирана, че изпълнява поръчки на премиера и ще я изправят на съд заедно със съдията. В този канал са излагани сведения за семейството и децата й, с което очевидно се е целяло да бъде сплашена. Това наложи провеждането на заседанията при засилена охрана, тъй като на тях присъстваха по около 30 лица от посоченото формирование. Прокурор Стефанова - Иванова бе подложена и на медийни атаки, засягащи нейната професионална квалификация.С присъда на Районен съд - Бургас, постановена на 08.06.2018 г., потвърдена от Окръжен съд - Бургас, и влязла в законна сила, обвиняемите Атанас М., Стойчо Г. и Светлозар М., бяха признати за виновни като им бе наложено наказание „лишаване от свобода\".Наказание от 2 години „лишаване от свобода\" на Атанас М. за това, че на 30.06.2016 г. в гр. Бургас,  на публично място - в района на бензиностанция, намираща се на ул. „Транспортна\" № 55, в съучастие, като съизвършител със Стойчо Г. и Светлозар М., по хулигански подбуди, причинил телесни повреди на повече от едно лице, а именно:-  чрез нанасяне на удари с ръце и крака в областта на славата и тялото на И.И. му причинил средна телесна повреда;-  чрез нанасяне на удари с ръце и крака в областта на главата и тялото на И.Д. му причинил лека телесна повреда;- престъпление по чл. 131, ал. 1, т. 4, предл. 3 и т. 12, предл.1, вр. чл. 129, ал. 1, вр.чл. 130, ал. 2, вр.чл. 20, ал. 2, вр.чл. 54 от НК.На Атанас М. е бъде приведено в изпълнение и наказание от предходна присъда, по която е постановено 1 година „лишаване от свобода\", наложена от Районен съд - Поморие.Атанас М. е в затвора от 03.05.2019 г.По същото обвинение на Светлозар М. е наложено наказание от 2 години „лишаване от свобода\" изтърпяването, на което е отложено с 3 години изпитателен срок, а на Стойчо Г. е наложено наказание от 2 години „лишаване от свобода\" изтърпяването, на което е отложено с 3 години изпитателен срок.Въпреки оказания натиск, прокурор Стефанова - Иванова не се поддаде, а изпълни в пълен обем своите служебни задължения, и отстояваше отговорно и професионално тезата на обвинението. За това главният прокурор Сотир Цацаров награди прокурор Венета Стефанова - Иванова с отличие - знак „За заслуга\" за проявен висок професионализъм, образцово изпълнение на служебните задължения и постигане на осъдителни присъди на извършителите на престъплението.Предложението за наградата е направено от Иван Кирков, административен ръководител на Районна прокуратура-Бургас. ", "date": "2019.05.29", "title": "Цацаров награди прокурор от Районна прокуратура – Бургас за висок професионализъм "}
{"url": "http://www.cross.bg/prostranstvo-ploshtada-horata-1605408.html", "text": "/КРОСС/ Реконструкцията на площад „Централен\" ще приключи до празника на Пловдив на 6 септември. Това стана ясно по време на инспекцията на кмета Иван Тотев на пространството.Мястото ще има много функции. То ще се използва като музей на открито и като споделено пространство, изпълнено с живот, събития, които да привличат хората да прекарват повече време тук, обясни Тотев.Очаква се на площада да се провеждат традициононните пловдивски събития като  „Панаир на занаятите\", „Пловдив чете\" и други.  Допълнително ще бъдат приобщени територии, като ще се направи връзка с Одеона, с Форум - Изток и Форум - Юг между двете нива на площада - разкопките и пешеходната зона.Пространството ще бъде допълнително озеленено, с обособени водни площи, които ще бъдат оформени като течаща река. Ще бъдат възстановени и фонтаните, които служат като вход към Цар-Симеоновата градина.Много важен за историята на Пловдив е откритият на разкопките на площада надпис от 2 век, който е посветен на главното тракийско божество - Херос, който закриля входа, т. нар. Западни пропилеи. Досега такъв не е намиран. Той показва, че културата, която се разкрива е от времето на римското владичество в Тракия.Западните пропилеи (входът) са важни, защото се свързват с главния път, който идва от Сердика и свързва Филипопол с Мала Азия. Те са най-добре запазени и проучени, разкрити са в цялата дълбочина и широчина и ще може да се разкрият в цялото си величие.Цялата форумна сграда, която обхваща античния площад ще бъде описан графично с цвят и поредица от гранитни блокове в площадното пространство, така че хората да разберат къде преминава античната колонада. Ще бъдат издигнати три колони и един капител. В момента те се реставрират, високи са 6 метра.Като цяло археологията ще се интегрира в зелено пространство, където ще има място, където хората да седнат на каменни седалки и да се наслаждават на зоната. ", "date": "2019.05.29", "title": "Централният пловдивски площад готов за празника на града? "}
{"url": "http://www.cross.bg/iioncheva-sazdov-elena-1605405.html", "text": "/КРОСС/ Гражданският иск на бизнесмена Иван Саздов срещу избраната за евродепутат Елена Йончева е в размер на 1 млн. лв. Информацията беше съобщена първо от сайта ClubZ, а по-късно потвърдена от Софийския градски съд.Саздов още миналата седмица съобщи, че завежда дело, но днес стана ясен огромният размер на иска. Предстои съдът да укаже на вносителя на иска срок, в който да бъде внесена таксата, която възлиза на 40 хил. лв.Миналата седмица Йончева внесе в прокуратурата сигнали с документи, свързани с прехвърляне на фирми на братовчед на премиера Бойко Борисов. В единия от сигналите е споменат бизнесменът Иван Саздов като представляващ офшорната фирма \"Palms Enterprises\" (Overseas) LTD, като се твърди, че фирмата е изпратила по сметка на \"EMA BGS SL\" 1.7 млн. евро, представлявана от Борислава Йовчева, а по-късно от нейния баща.Делото срещу Елена Йончева образувано в понеделник, макар че той е входирал искова молба на 23 май - последния работен ден преди евроизборите, на които бившата журналистка бе водач на листата на БСП и практически вече е избрана за евродепутат.Собственикът на тенис клуб \"Банкя\" съди Йончева по Закона за задълженията и договорите за непозволено увреждане. Така искът - тъй като е за над 25 000 лв., стартира направо от Софийски градски съд.В исковата си молба Иван Саздов твърди, че е пострадал имиджът му на дългогодишен бизнесмен. ", "date": "2019.05.29", "title": "Собственикът на тенисклуб \"Банкя\" съди Елена Йончева за 1 млн. лева"}
{"url": "http://www.cross.bg/bulgariya-ychenitzi-razymno-1605372.html", "text": "/КРОСС/ Представители на EVN България връчиха награди на ученици от IV \"Б\" клас на ОУ „Любен Каравелов\" гр. Бургас. Учениците са победители в конкурса на EVN България от учебната 2018/19 година за изработване на макет, посветен на тема „Екологичен град\". Макетът представи идеите на учениците за екологичен град, в който потреблението на енергия е енергийно ефективно, разумно и екологично. Децата получиха медали за първо място в конкурса, както и персонални награди.Конкурсът е част от дългосрочната инициатива на дружеството „Часът на Иви и Енчо. Занимателни обучения за енергия и екология.\" С първото място ОУ „Любен Каравелов\" гр. Бургас ще получи и голямата награда, осигурена от EVN Бългaрия в рамките на конкурса, която училището предстои да избере.Инициативата на EVN България за обучение на ученици в разумно използване на енергийните ресурси и опазване на природата се реализира за 10-а поредна година. За цяла Югоизточна България програмата на EVN за 2018/19 учебна година включва обучения за 12 000 ученици от 2-ри, 3-ти и 4-ти клас в общо 57 училища.Компанията стартира обученията по енергийна ефективност в училищата през 2009 г., като в края на учебната 2018/19 г. общо над 32 100 ученици са преминали обучения за разумно използване на природните ресурси. Уроците се провеждат от преподавателите в 4 учебни часа през годината в Часа на класа. Инициативата има за цел изграждане на самосъзнание сред подрастващите за разумно и безопасно използване на енергията и опазване на околната среда. ", "date": "2019.05.29", "title": "Ученици от ОУ „Любен Каравелов“ гр. Бургас с награда от EVN България "}
{"url": "http://www.cross.bg/zhelyazkov-ministur-rosen-1605417.html", "text": "/КРОСС/  Министърът на транспорта, информационните технологии и съобщенията Росен Желязков и вицепремиерът и министър на външните работи Екатерина Захариева, в присъствието на дипломатическия корпус, валидираха пощенска марка на тема „140 години българска дипломация\". \"Отбелязването на годишнини винаги е свързано с поглед в миналото, равносметка на настоящето и визия за бъдещето. Какъв по-добър символ на свързаност от това, което прави дипломацията, е асоциацията с една пощенска марка\", каза министър Желязков по време на церемонията.140 години може би не са голям исторически отрязък, но за Третото българско царство и досега, те са символ на устойчивост, приемственост, и професионализъм в разломни исторически времена, заяви министър Росен Желязков. По думите му, отбелязването на днешния юбилей е основание за гордост от страна на българската дипломация и на българската държава. Като пример той посочи, че българската дипломация само няколко години след Освобождението, е успяла да проведе достойно битката за Съединението на Княжество България и Източна Румелия.„Символът на дипломацията е стабилност, устойчивост, целеустременост и мисля, че това е много добре показано в графичното изображение на марката, която валидираме днес\", каза още министър Желязков ", "date": "2019.05.29", "title": "Росен Желязков: Както дипломацията, така и пощенската марка, са символи на свързаност"}
{"url": "http://www.cross.bg/kushtite-direktor-zemedelie-1605406.html", "text": "/КРОСС/ Санкции за милиони за нарушенията с къщите за гости, както и с други нарушения по Програмата за развитие на селските райони (ПРСР) ще бъдат покрити от анъкоплатците. Това следва от решение на Върховния административен съд, с което Методиката за определяне на санкциите след плащане по проекти по Програмата за развитие на селските райони  2007 - 2013 г., утвърдена от Изпълнителния директор на ДФ \"Земеделие\", окончателно е обявена за нищожна.Сега всички установени нарушители ще имат една година да си поискат парите от държавата. Това ще могат да направят дори и тези, чиито глоби са потвърдени окончателно от съда.В петчленния състав на ВАС, взел окончателното решение, влиза и председателят му Георги Чолаков. От съда обявиха, че петчленката се е съгласила изцяло с мотивите на тричленния състав, \"че са допуснати нарушения при издаването на методиката и поради това тя е нищожна\". От съда допълват, че според Административнопроцесуалния кодекс \"нормативните административни актове се издават от изрично овластени от Конституцията или от закони органи и компетентността не може да бъде прехвърлена. Изпълнителният директор на фонд \"Земеделие\" не е овластен нито то Конституцията, нито от друг орган да издава нормативни административни актове.  Липсата на компетентност винаги води до нищожност на издадения акт. Установено е също, че нормативният акт не е публикуван в Държавен вестник, което само по себе си е тежко нарушение и води до неговата нищожност\".Румен Порожанов, който подаде оставка като земеделски министър покрай скандала с къщите за гости, беше изпълнителен директор на ДФЗ от март 2011 до август 2013 г. и от 27 ноември 2014 г. до февруари 2017 г., след което стана министър на земеделието в третия кабинет на Бойко Борисов.От публично известната информация, ЕС е наложил санкции на България за 11 милиона евро, а фонд \"Земеделие\" е санкционирал нарушителите с други 10 милиона лева, които сега са под въпрос, пише \"Медиапул\". ", "date": "2019.05.29", "title": "Санкциите за къщите за гости остават за сметка на данъкоплатците"}
{"url": "http://www.cross.bg/pola-gychi-prava-1605407.html", "text": "/КРОСС/ Италианската модна къща \"Гучи\" включи в круизната си колекция, показана във Ватикана, пола с избродирани върху нея женски репродуктивни органи.Изобразените върху тоалета матка и яйчници са в знак на протест срещу забраната на абортите, която беше наложена в няколко щата на САЩ.Половата символика бе поставена върху плисирана ефирна бежова пола, дело на креативния директор на бранда Алесандро Микеле.През 2013 година \"Гучи\", Бионсе и Салма Хайек основаха нетърговската организация Chime for Change /Зов за промяна/, която се бори за равни права на жените по света. Брандът също финансира различни проекти, свързани със сексуалните и репродуктивните права на представителките на нежния пол. ", "date": "2019.05.29", "title": "„Гучи“ показа пола с избродирани репродуктивни органи "}
{"url": "http://www.cross.bg/rydozem-srednogortzi-dvizhenieto-1605373.html", "text": "/КРОСС/ Утре - 30 май (четвъртък) от 12 ч. до 12 ч. на 31 май (петък) се ограничава движението по път II-86 Средногорци - Рудозем за извършването на взривни работи в участък от 100 м, при км 128, който е в средата на трасето между двете населени места. Обходният маршрут е по направлението: Средногорци - Смолян (кв. „Устово\" - кв. „Райково\") - Рудозем и обратно.На 31 май от 6 ч. до 8 ч. ще бъде осигурено преминаване на всички видове моторни превозни средства през участъка чрез регулиране на движението със светофарна уредба.  В момента по Програмата за трансгранично сътрудничество „ИНТЕРРЕГ V-A Гърция - България 2014-2020 г.\", финансирана чрез Европейския фонд за регионално развитие и националния бюджет, се реконструира 7-километровата отсечка между Рудозем и Средногорци. Инвестицията е за близо 11 млн. лв. с ДДС. Строителните работи включват подмяна на асфалтовата настилка, подобряване на отводняването, ремонт на подпорни стени и мостово съоръжение, обрушане на скалните откоси и на необходимите места ще се монтират предпазни стоманени мрежи. За допълнително укрепване на откосите е предвидено затревяване, засаждане на дървета и храсти. Основно ремонтираният път ще бъде с нови ограничителни системи, пътни знаци и хоризонтална маркировка.  ", "date": "2019.05.29", "title": "Ограничават движението по пътя Средногорци - Рудозем "}
{"url": "http://www.cross.bg/avtomobili-truck-expo-1605379.html", "text": "/КРОСС/ Товарни автомобили, задвижвани с електричество и метан, нови еко технологии за дизеловите двигатели, конструктивно подобрени кабини за по-добра видимост, пълна комбинация от системи за активна и пасивна безопасност, съгласно предстоящите нови европейски изисквания, българска иновация за контрол на налягането на гумите. Това са само част от новостите, с които TRUCK EXPO 2019 се готви да впечатли професионалистите и феновете на тежките машини от 6-ти до 8-ми юни на Летище „Лесново\". Най-голямото събитие в сектора на тежката автомобилна индустрия се организира от Асоциацията на автомобилните производители и техните представители в България (ААП), която представлява 95% от утвърдените марки производители на леки автомобили, товарни автомобили, автобуси и мотоциклети.48 изложители, над 100 световни бранда, 10 000 кв.м. изложбена площ, над 150 експоната от всички класове товарни автомобили, автобуси и специализирани превозни средства, 20 премиери очакват посетителите на Летище „Лесново\".Позицията на асоциацията за влиянието на пакет „Мобилност\" и защо пазарът въпреки това расте с над 18% през първите 4 месеца на годината, вижте в приложените файлове.Официалното откриване на TRUCK EXPO 2019 е на 6 юни 2019 г. от 11:00 часа. Входът е свободен, след регистрация. ", "date": "2019.05.29", "title": "Наближава най-голямото събитие в тежката автомобилна индустрия - TRUCK EXPO 2019"}
{"url": "http://www.cross.bg/avramova-chasa-konferentziya-1605376.html", "text": "/КРОСС/ Утре, 30 май, от 09.20 часа министърът на регионалното развитие и благоустройството Петя Аврамова ще участва в Международната архитектурна конференция SHARE Sofia.Организираният от Културна Асоциация  PROEVENT и Камара на Архитектите в България форум на тема „София утре\" ще се състои в зала 9 на Националния дворец на културата. Началото му е в 9.20 часа. В него се очаква да се включат повече от 200 архитекти от страната и чужбина.Заедно с форума, под патронажа на министър Петя Аврамова се провежда конкурсът „Български архитектурни награди\". Той ще се проведе от 10.00 часа в Зала 8 на НДК. ", "date": "2019.05.29", "title": "Министър Аврамова ще участва в международната архитектурна конференция "}
{"url": "http://www.cross.bg/pravo-zaradi-zhyrnalistite-1605374.html", "text": "/КРОСС/ Две медийни новини белязаха деня след европейските избори. Журналисти обявиха, че напускат сайта Gong.bg заради \"неприемлива намеса\" в редакционната политика. Продуцентът на спортно шоу Гонг Томислав Русев съобщи в ефира на Дарик, че той и колегите му няма повече да пишат за сайта в знак на солидарност с главния редактор Николай Александров, чийто договор е прекратен.Според публикации, причината за раздялата с Александров, който е един от създателите на медията, са футболните му пристрастия, които не се нравят на новия собственик на Нова броудкастинг груп Кирил Домусчиев, който е и собственик на футболен клуб Лудогорец.Пак в понеделник от предаването \"Господари на ефира\" обявиха, че шоуто няма да се завърне в ефир, след като преговорите с различни телевизии са завършили без резултат.Показателно е, че въпреки високия рейтинг на предаването, то не успява да си намери място в големите телевизии. Това е поредно потвърждение за привидния плурализъм, който съществува в българската медийна среда, в която предавания с потенциал да създават проблеми със силните на деня не са особено желани.Асоциацията на европейските журналисти - България посочва, че смяната на собствеността или ръководството на една медия не бива да създава напрежение в журналистите, които да се притесняват, че могат да загубят работните си места, тъй като не са симпатични на новите собственици, директори или на свързани с тях лица.Това, че ефирът остава без \"господари\", не означава, че трябва да се напълни с роби и като журналисти да останат да работят хора, които нямат право на собствени предпочитания, различни от тези на шефовете. В работата си журналистите трябва да се стремят да бъдат безпристрастни и обективни, но в личния си живот имат право, както на футболни, така и на политически пристрастия. Това е тяхно човешко право, а лишаването им от него ги превръща в безправни роби. Журналистите имат право и задължение да задават въпроси. Включително и такива, които не се харесват на хората с власт, най-вече такива. Отстраняването на журналисти заради лични предпочитания или заради въпроси, зададени в ефир или на вътрешно събрание на медията, създава среда на автоцензура, която е вредна за обществения интерес - а на този интерес трябва да служат на първо място медиите и журналистите. ", "date": "2019.05.29", "title": "АЕЖ: Екипът на Gong.bg напусна заради несъгласие с редакционната политика "}
{"url": "http://www.cross.bg/fond-fondovete-instrymenti-1605375.html", "text": "/КРОСС/  Фонд на фондовете подписа договор с избрания финансов посредник за изпълнение на Фонд за рисков капитал, със средства по Оперативна програма „Иновации и конкурентоспособност\" 2014-2020 (ОПИК), съфинансирана със средства от Европейските структурни и инвестиционни фондове.„Морнингсайд Хил\" ООД е с ключови лица: Павел Велков, Делян Ганев, Тодор Мутафчийски и Екатерина Велкова и ще управлява фонд от 67 млн. лв., от които 47.1 млн. лв. са публични средства, а останалите ще представляват частно съфинансиране.Екипът на избрания фонд мениджър има над 10-годишен опит в почти всички инструменти от палитрата на инвестициите като дялово инвестиране, публично търгувани акции, държавни и корпоративни облигации, деривативни инструменти и инвестиции в компании в затруднено финансово положение. Ключовите лица в него са придобили опита си в Европа, Америка и Африка. Разполагат с познания както в кредитирането, структурирането на сделки на местни, и международни пазари, така и в управление на разрастващи се бизнеси, а също така имат международен опит в преките инвестиции и в набирането на капитал за инвестиционни фондове.Секторите за инвестиции, които предвиждат от „Морнингсайд Хил\" ООД са в сферата на производството на стоки използващи нови технологии, които позволяват намаляването на разходи за единица продукт; високи технологии, софтуер и хардуер; електронна търговия; продукти или услуги, въведени в други държави, но все още не присъстващи в региона и др.      Фондът за рисков капитал се отличава със значителния размер на инвестициите, които ще бъдат осъществени във всяка подкрепена компания - от 1,5 до 7 млн. лв. Целта на инструмента е да подпомогне високо технологични фирми с изразен рисков профил, които имат нужда от съществено финансиране, за да утвърдят и разраснат дейността си. Фонд мениджърът ще оказва и стратегическа подкрепа за достъп до нови пазари и експертиза, чрез подобрение на корпоративното управление и цялостния капацитет.По повод подписването Александър Георгиев, изпълнителен директор и зам.-председател на УС на Фонд на фондовете изрази благодарността си за свършената работа и сподели следното: „Със създаването на вече няколко фонда за подкрепа на стартиращи компании и такива в ранен етап на развитие, ние от Фонд на фондовете, предоставяме на бизнеса един сравнително нов за България начин за финансиране на неговите проекти. Работим активно в посока на това да осигурим ресурс, експертиза и възможности за създаване на максимално благоприятна нормативна база, така че с всяка стъпка да се приближаваме към водещите икономики в дяловото инвестиране.\"Очаква се Фонд мениджърът да стартира работата си на пазара през лятото на тази година.Фонд на фондовете управлява средствата от 1.2 млрд. лева по четири оперативни програми: ОП \"Развитие на човешките ресурси\", ОП \"Иновации и конкурентоспособност\", ОП „Околна среда\" и ОП „Региони в растеж\". Основната дейност на Фонд на фондовете е структурирането и управлението на финансови инструменти, съфинансирани от Европейските структурни и инвестиционни фондове, през програмния период 2014-2020. Финансовите инструменти са алтернативен начин на финансиране на безвъзмездната помощ, който придобива все по-важна роля в бюджета на Европейския съюз. Насочени към проекти, които потенциално биха могли да започнат да се самоиздържат, те осигуряват инвестиционна подкрепа чрез заеми, гаранции или дялово участие. По този начин се оказва подкрепа на бизнеса и публичните институции с цел икономическо развитие. Финансовите инструменти дават възможност за възвръщане (рециклиране) на средствата, които могат да бъдат използвани повторно. Фонд на фондовете избира финансови посредници - банки, фондове, кредитни и други финансови институции. От своя страна избраните финансови мениджъри мобилизират допълнителен частен капитал и значително увеличават публичния ресурс, който чрез тях достига до крайните получатели. Всички средства, предвидени по посочените по-горе оперативни програми за финансовите инструменти, са обединени в общ Фонд на фондовете, като ФМФИБ ЕАД е дружеството, коeто го управлява. ", "date": "2019.05.29", "title": "Фонд на фондовете подписа договор, чрез който високотехнологични компании мога да получат подкрепа от 1.5 до 7 млн. лв. "}
{"url": "http://www.cross.bg/aviatzionno-ystoiichivo-gorivo-1605356.html", "text": "/КРОСС/ Първото предприятие за производство на устойчиво авиационно гориво ще заработи през 2022 г. в североизточния холандски град Делфзейл. Това обяви холандската авиокомпания KLM, която ще бъде основен инвеститор в мащабния проект.Фабриката ще бъде специализирана в създаването на устойчиво авиационно гориво (SAF), био пропан-бутан (bioLPG) и нафта. За суровина ще бъдат използвани отпадъчни и остатъчни потоци, като употребявано олио за готвене, идващи предимно от индустриалните производства в региона. Първото по рода си съоръжение ще бъде построено от глобалният лидер в сферата на SAF SkyNRG и от 2022 г. ще произвежда 100 000 тона авиационно биогориво на година. 75 000 тона от него ще бъдат купувани  и използвани от KLM, като част от 10-годишен ангажимент, който авиопревозвачът поема с най-голямата инвестиция в устойчиво авиационно гориво, правена досега. „Тези усилия ще намалят въглеродните ни емисии с 200 000 тона на година, което се равнява на произведените емисии от 1000 полета на KLM между Амстердам и Рио де Жанейро\", обясни президентът и изпълнителен директор на KLM Питер Елберс. Като вторичен продукт от фабриката на годишна база ще бъдат получавани и 15 000 тона bioLPG, който ще бъде купен от другия инвеститор в начинанието - лидерът в разпространението на пропан-бутан в световен мащаб SHV Energy.Съоръжението ще работи на устойчив водород, произвеждан с енергия от вода и вятър. Така произведеното устойчиво авиогориво ще осигури намаляване на емисиите на CO2 с поне 85% в сравнение с отделяните от изкопаемите горива. Използването на SAF ще допринесе и за значително намаляване на ултрафините прахови частици и серните емисии.Устойчивото авиационно гориво е необходимата стъпка на търговската авиационна индустрия за намаляване на въглеродните емисии в краткосрочен план като допълнение към модернизирането на флота и повишаването на оперативната ефективност. Според  организацията Междуправителствена  експертна група по климатичните промени авиацията е отговорна за 3,5% от изменението на климата. Според експертите делът може да нарасне до 15 на сто до 2050 г., ако усилията в борбата с вредните емисии не бъдат увеличени.", "date": "2019.05.29", "title": "В Европа ще заработи първата фабрика за авиационно биогориво "}
{"url": "http://www.cross.bg/spasi-lozenetz-nansen-1605357.html", "text": "/КРОСС/ Активистите от Спаси София алармират, че част от току що построената инфраструктура за новия тролей, който трябваше да замести закритото трамвайно трасе до кв. Лозенец, няма да се използва. \"Въпреки, че за тролейбусната мрежа по бул. Фритьоф Нансен бяха платени няколкостотин хиляди лева, Столичната община е взела решение да не я използва\", заяви Борис Бонев от организацията и допълни, че така не само се пилеят парите на софиянци, но и времето за пътуване се удължава значително.Недоволството на организацията е породено от удължаването на маршрута на новия тролей с над 1 км, като от НДК до Петте кьошета, той ще пътува през Попа, вместо да се ползва новоизградената мрежа по бул. Фритьоф Нансен. Разчетите на активистите показват, че това решение ще струва на столичани над 170 000 лв. годишно, заради удължения пробег. Освен излишни харчове, решението ще се отрази негативно и върху времето за пътуване - линията ще бъде по-бавна и непредпочитана от пътниците. \"Времето за пътуване от Лозенец до НДК и Петте кьошета, където хората се прекачват на метрото и други линии на наземния транспорт, се удължава с 5-10 минути, което обезсмисля линията.\" - допълва Гергин Борисов от Спаси София.От Спаси София припомнят, че тролейбусното трасе по бул. Фритьоф Нансен бе построено след гласувано през миналата година решение на Столичния общински съвет по препоръка на Експертния съвет при гл. арх. Здравко Здравков. \"Идеята от там да не преминава тролей е решение, взето еднолично от зам.-кмета по транспорт, Дончо Барбалов. С това се погазва решението на Общинския съвет и експертите. То е в разрез и с публично дадените обещания за запазване на директната връзка между кв. Лозенец и Петте кьошета, която преди се осигуряваше от закрития трамвай №6.\" - заявяват от Спаси София.Активистите остро критикуват липсата на транспортна политика и цели на управляващите Столичната община. \"Оказва се, че няколко места за паркиране са по-важни от хилядите пътуващи с тролея. В най-замърсената столица в ЕС, колите явно са по-важни от осигуряването на място за екологичните тролеи. Това е поредното доказателство, че градският транспорт е последен приоритет на управляващите.\" - заключва Борис Бонев и припомняйки \"През последните 3 години бяха проведени множество протести, подписки и жалби от хиляди лозенчани, с настояване трамваят да не се унищожава, но това не трогна управляващите на Московска 33. Трогна ги само опасността да се лишат от паркоместа. Отново сме свидетели на дадено и след това погазено обещание на г-жа Фандъкова. Преди две години тя публично заяви, че трамваят в Лозенец няма да се закрива, но само година по-късно инициира неговото унищожаване. Сега няма да спази и обещанието дадено пред софиянци, че тролеят ще замени трамвая, без да влошава транспортната услуга.\" - завършват от организацията. ", "date": "2019.05.29", "title": "Общината изоставя новоизградената тролейбусна мрежа по бул. Фр. Нансен"}
{"url": "http://www.cross.bg/kmetut-obshtinata-bozhyrishte-1605363.html", "text": "/КРОСС/ След разследване заради продажбата на земи на цена в пъти по-ниска от пазарната вчера бяха задържани кметът на Божурище Георги Димов, негова заместничка и секретарката на общинатаСтава дума за четири земеделски терена от по 20 дка. Те са оценени на 1,68 лв/кв.м и са спечелени от различни фирми. Едната от тях е свързана с бащата на кмета. Тя е великотърновска и се е занимавала с дърводобив.Според бившия председател на Общинския съвет Георги Димитров нито една от фирмите, спечелили търговете,  не е била от Божурище. „Първото, което е съмнително, е защо за толкова апетитни имоти, на толкова ниска цена, се реално само пет участника. Петият се явява за четирите имота, но ги губи. Второто странно нещо е как в един ден всички плащат, всички изповядват сделките, в един ден всичките се появяват да си впишат сделките\", коментира тогава той и допълни, че всички спечелили са имали взаимоотношения с общината във времето.Бизнесменът от Божурище Асен Гагов сподели, че обявата престояла на сайта на общината само 20 минути, вместо законно установения срок от 10 дни. „Търгът беше видим на сайта на общината на 7 декември м.г., в 12.40 ч. До 13.00 ч. можеше да се закупят документи\", обясни  той.\"Ние се опитваме да направим каквото можем. Защото кметът вече се е разпоредил с имотите\", коментира пред NOVA адвокатът на хората, които не са допуснати до търга, Марин Пандов. Според него кметът е пренебрегнал повелята на закона с разпореждането на имотите.Според бившия общински съветник Йордан Иванчев тези имоти са били прехвърлени от Министерството на отбраната. А преди този търг се е провел и такъв за общинска аптека. Тогава също се е разразил скандал. Наложило се той да бъде проведен отново. Междувременно говорителят на Специализираната прокуратура Сийка Милева обяви на брифинг по-рано днес, че на кмета Георги Димов, заместничката му Габриела Дончева и на директора на отдел \"Общински имоти\" ще бъдат повдигнати обвинения за длъжностно престъпление. За градоначалника ще бъде поискан и 72-часов арест, а след това ще бъде поискано и налагане на мярка \"задържане под стража\", както и отстраняването му от длъжност. Отстраняване от длъжност ще се иска и за останалите двама задържани, като за заместник-кмета ще бъде определена парична гаранция. За подобни престъпления законът предвижда наказание от 5 години затвор.По време на брифинга стана ясно, че Димов, в качеството си на физическо лице изтеглил банков заем в размер на 1 млн. лева при положение, че годишният размер на заплатата му е 22 000 лева и имал автомобил на лизинг. Разследването установило, че новите собственици на имотите са три юридически лица и едно физическо - висш магистрат в НСлС. А кметът подписал договорите им за наем преди да изтече 14-дневния срок за обжалване", "date": "2019.05.29", "title": "Обвиниха кмета на Божурище в престъпление по служба, искат отстраняването му от длъжност"}
{"url": "http://www.cross.bg/ivanov-zayavi-ivan-1605355.html", "text": "/КРОСС/  \"БСП показа, че е европейска партия и че може да носи отговорност за това, което се случва и в партията, и извън нея. Показателен беше и личният акт както на Корнелия Нинова, така и на Георги Свиленски.\" Това заяви народният представител от ПГ на \"БСП за България\" Иван Иванов пред БСТВ. Той добави, че Националният съвет е бил  много важен, тъй като е трябвало да се направи равносметка за изминалите избори. Народният представител заяви, че тези действия са пример за европейско поведение в една демократична държава, което по думите му, не виждаме в други политически сили. Иванов каза още, че на Конгреса  ще бъде направен изключително подробен и точен анализ на случилото се по време на предизборната кампания. \"Ще потърсим къде са били нашите слабости и нашите силни страни, за да сме подготвени за местните избори. БСП ще излезе силна от тази ситуация\", коментира  Иванов и подчерта, че това е част от процеса, в който партията продължава да търси доверието на българските граждани. Народният представител каза още, че в редица областни градове разликата между БСП и ГЕРБ е в рамките на 100-200 гласа. \"Трябва да намерим подхода към тези, които не успяхме да убедим на отминалите избори\", поясни социалистът. Той коментира и темата с намесата на министър-председателя в предизборната кампания. \"Борисов показа безскрупулност и лошо отношение към българските граждани. С джипа, купен от народа, обикаляше страната като своя бащиния\", заяви Иванов. Той подчерта,че това също провокира ниската избирателна активност. По думите му, когато министър-председателят показва беззаконие, няма как да не рефлектира и върху гражданите. „ГЕРБ даваше много обещания през кампанията, а веднага след изборите покачват цените на тока. Това, което се случва на местно ниво, е още по- жестоко\", заяви Иван Иванов. Той посочи за пример случващото се в Божурище. „В общините, които се управляват от ГЕРБ, хората се водят под строй да гласуват. Причината да се отблъснат останалите български избиратели е безобразното поведение на властта\", завърши Иван Иванов.   ", "date": "2019.05.29", "title": "Иван Иванов : БСП показа, че е европейска партия и че може да носи отговорност"}
{"url": "http://www.cross.bg/dragomir-zayavi-reshenie-1605366.html", "text": "/КРОСС/ \"Ще искаме оставката на финансовия министър Владислав Горанов за неправомерно изхарчени средства\". Това заяви зам. -председателят на ПГ на \"БСП за България\" Драгомир Стойнев пред журналисти след заседание на групата. Той подчерта, че има огромно напрежение в българското общество, породено от неправомерното харчене на държавни средства при разпределяне на партийните субсидии. \"Смятаме да търсим отговорност на министър Горанов, защото това е изцяло по негова вина. Отговорност се търси с искане на оставка\", заяви той. По думите му левицата е готова да върне средствата, които се оказват надвзети.Стойнев припомни, че Националният съвет на БСП е взел решение за връщане на ПГ на левицата в парламента. \"Днес имахме заседание на групата, за да обсъдим следващите ни действия. Взехме решение от днес народните представители да влязат в парламентарните комисии и да се включат в работата на българския парламент, а от утре и в пленарна зала да участваме в заседанието на Народното събрание\", заключи Драгомир Стойнев.", "date": "2019.05.29", "title": "\"БСП за България\" се връща утре в пленарна зала "}
{"url": "http://www.cross.bg/bulgariya-riba-lovno-ribarsko-1605364.html", "text": "/КРОСС/ На 31 май и 1 юни 2019 г, Национално ловно-рибарско сдружение „Съюз на ловците и риболовците в България\" организира ХVI Национален турнир по улов на риба на плувка за деца до 14 годишна възраст под мотото „Детето риболовец може без дрога\". Състезанието ще се проведе на 31 май и 01 юни 2019 г. /петък и събота/ на язовир „Света гора\", Велико Търново и е посветен на 135 години Организирано ловно движение в България. Отборите ще бъдат сформирани от трима състезатели /момчета, момичета или смесени/. Участниците не трябва да бъдат по-малки от 7 годишна възраст.Ще има отборно и индивидуално класиране, както и награда за най-голяма риба, най-малка риба и „Карък\" на състезанието. Присъстващите ще премерат знания и във викторина. Целия награден фонд за викторината и състезанието са обезпечени от Националното ловно-рибарско сдружение „Съюз на ловците и риболовците в България\".", "date": "2019.05.29", "title": "Националното ловно-рибарско сдружение организира риболовна надпревара за деца"}
{"url": "http://www.cross.bg/tzentur-informatzionno-obrazovatelen-programa-1605365.html", "text": "/КРОСС/ Регионален исторически музей - София  открива нов информационно-образователен център в един от своите филиали. Центърът се намира на територията на Античния културно-комуникационен комплекс „Сердика\". Официалното му откриване е на 1 юни 2019 г. (събота) от 10:30 ч.Новият информационно-образователен център се намира в пределите на АККК „Сердика\" - в частта му под бул. „Княгиня Мария Луиза\". Той ще бъде официално открит в Деня на детето - 1 юни 2019 г. Предвидена е специална програма, представяща част от бъдещите дейности на Центъра.Празничната програма включва серия от презентации, демонстрации и ателиета за деца. Темите са следните: римски настолни игри, мозайки, монети и монетосечене, римско облекло и въоръжение. Партньор на Музея в тяхното осъществяване е Сдружението за антични реконструкции „Mos Maiorum Ulpiae Serdicae\"Официалното откриване на новия информационно-образователен център в АККК „Сердика\" е с начален час 10:30 ч. Впоследствие започват гореизброените активности, съответно от 11:00, 12:00, 13:00 и 14:00 ч.През юни 2019 г. в новия център ще се провеждат част от заниманията на лятната програма „Ваканция в музея\". След довършването на експозицията, през есента залата ще бъде отворена за посетители. Там ще се провеждат семинари, презентации и други образователни дейности.Програма на новия информационно-образователен център за 1 юни 2019 г.:10:30 - Официално откриване;11:00 - Презентация на тема римски игри, адаптирани за деца, демонстрации + ателие;12:00 - Презентация на тема мозайки + ателие;13:00 - Презентация на тема монети и монетосечене + ателие;14:00 - Демонстрация на римско облекло и въоръжение;Оборудването за Центъра е осигурено с финансовата подкрепа на асоциация „Силви Вартан за България\".", "date": "2019.05.29", "title": "Историческият музей София открива нов информационен център"}
{"url": "http://www.cross.bg/godina-yniversiteti-stydenti-1605362.html", "text": "/КРОСС/ Великобритания запазва нивата на таксите и държавното финансиране за британски университети на студенти от ЕС и за учебната 2020 - 2021 година. Това стана ясно от официално съобщение на британския министър на висшето образование Крис Скидмор вчера. Новината бе потвърдена и от всички британски университети, партньори на проекта „Световно образование\" в България, съобщиха за медиите от проекта.Новината идва ден, след като Великобритания проведе избори за свои депутати в новия Европейски парламент, с което на практика удължи процедурата за реален Brexit.Информацията е от изключително значение за българските кандидат-студенти, които през следващата учебна година избират университети в чужбина, тъй като за Великобритания се кандидатства година по-рано и приемът на документи започва още от тази есен, коментира Светлан Данев, координатор на „Световно образование\" в България.Това означава, че и за следващата учебна година българите като представители на ЕС ще могат да ползват държавно кредитиране на пълния размер на таксата за обучение, а самите такси ще се запазят на нива средно от £ 9250 годишно, каквито са и към момента. Преди месец се заговори за драстично увеличение на таксите за студенти от ЕС, от което с настоящото си решение Англия се отказва.По данни на министър Скидмор, за учебната 2019-2020 г. в английски университети са кандидатствали над 37 000 студенти от ЕС което е с 1.9% ръст спрямо предходната година.„Важно е да помним, че дори да сме избрали да напуснем ЕС, ние не напускаме Европа, а нашите университети ще продължат да предоставят разнообразни програми за чужденци като глобални образователни институции\", казва още Скидмор.Международната стратегия за образование на Великобритания предвижда подкрепа на чуждестранните студенти с цел запазване на световно ниво на образованието в Обединеното кралство. Британското правителство признава и необходимостта да гарантира сигурност на студентите в сектора. ", "date": "2019.05.29", "title": " Лондон запазва таксите и финансирането на българските студенти за 2020 -2021 г. "}
{"url": "http://www.cross.bg/bulgarskata-kyltyra-direktor-1605368.html", "text": "/КРОСС/ За мен е огромна чест да споделя с изтъкнати дейци на културата и изкуствата същността и традициите на 24 май. С тези думи министърът на културата Боил Банов се обърна към гостите на официалната церемония по връчването на традиционните награди по случай 24 май - Деня на българската просвета и култура и на славянската писменост.\"Много хора го казаха и това е вярно - почитаме всички региони, почитаме и малките населени места, следим какво се случва и за нас това е въпрос на чест. Гордеем се с тази политика\", посочи още министърът.С престижните отличия на Министерството на културата в Квадрат 500 - Национална галерия бяха удостоени творци и артисти от различни области на изкуствата за техния принос в развитието на българската култура и духовност. На официалната церемония присъстваха началникът на кабинета на министъра на културата г-жа Ваня Бедрова, зам.-министрите на културата Амелия Гешева и Румен Димитров, директори на дирекции в Министерството.В категорията \"Златен век - огърлие\" и грамота бяха наградени композиторът Стефан Димитров, актьорът Досьо Досев, балетистът Бисер Деянов, художникът, карикатурист и режисьор Анри Кулев и изкуствоведът и директорът на Софийска градска художествена галерия Аделина Филева.В различните категории министър Банов награди още: актрисата Мая Новоселска, хореографа Любчо Василев, музиканта Валентин Геров, кинооператора Христо Тотев, председателя на НЧ \"Добри Войников 1856\" Николай Николов. Отличия получиха още изтъкнати археолози, музиканти, писатели, преводачи, музейни и читалищни работници, оператори, артисти и др. С грамота за принос в развитието и популяризирането на българската култура и изкуство бяха удостоени и няколко институции - читалищата \"Напредък 1869\" - Пирдоп, \"Напредък 1869\" - Г. Оряховица, \"Надежда 1869\" - Велико Търново и \"Орфееви гори 1870\" - Смолян. В категория \"меценат на годината\" бе отличен Петър Михайлов Кауков.На награждаването гостите бяха поздравени с музикални изпълнения от Валентин Геров (\"София Квартет\"), Ивайло Василев от НМУ \"Любомир Пипков\" и Стоимен Пеев (\"Софийски солисти\", \"София Квартет\" на Софийската филхармония), които бяха също сред отличените. Накрая В прозвуча и химнът в чест на Светите братя Кирил и Методий \"Върви, народе, възродени\".С Грамота и награда на Министерството на културата \"Златен век\" - огърлие, за изключителен принос в развитието и популяризирането на българската култура и изкуство и по повод 24 май - Ден на българската просвета и култура и на славянската писменост, се отличават:Аделина Костадинова Филева - изкуствовед, директор на Софийска градска художествена галерияСтефан Димитров, композитор и телевизионен продуцент, автор на поп и филмова музикаДосьо Досев - актьорДоц. Бисер Деянов - балетистАнри Кулев - художник, карикатурист и режисьорС Грамота и награда на Министерството на културата \"Златен век\" - звезда, за значим принос в развитието и популяризирането на българската култура и изкуство и по повод 24 май - Ден на българската просвета и култура и на славянската писменост, се отличават: Мая Новоселска - актрисаЛюбчо Стефанов Василев - хореографВалентин Тодоров Геров - музикант, виолистНиколай Николов - председател на настоятелството на НЧ \"Добри Войников 1856\" - ШуменХристо Тотев - кинооператорС Грамота и почетен знак \"Печат на Цар Симеон Велики\" - златен, за принос в развитието и популяризирането на българската култура и изкуство и по повод 24 май - Ден на българската просвета и култура и на славянската писменост, се отличават:Проф. Андриана Нейкова - архивист и изследователМая Бежанска - актрисаВенелин Шурелов - художник, сценографПроф. Ирена Петева - ректор, библиотечно-информационна дейностДимитър Бечев Димитров - директор на РБ \"Г. С. Раковски\" - ЯмболСавина Христова Цонева - директор на РБ \"Априлов-Палаузов\" - ГабровоДаниела Недялкова - директор на РБ \"П. Павлович\" - СилистраДоц. Костадин Атанасов Кисьов - директор на Регионален археологически музей - ПловдивКрасимира Чолакова - директор на РИМ - ГабровоЙордан Колев - директор на ХГ - СилистраГалена Радославова - Чобанова - директор на РИМ - РазградСтефан Шивачев - директор на РИМ - ПловдивКрасимир Костов - операторБорис Фичев - вариететен артистВлади Киров Владев - сценаристМарияна Вълканова - звукорежисьорАтанас Янакиев - художникАнна Петкова - режисьорКоста Биков - режисьорС Грамота и почетен знак \"Печат на Цар Симеон Велики\" - сребърен, за принос в развитието и популяризирането на българската култура и изкуство и по повод 24 май - Ден на българската просвета и култура и на славянската писменост, се отличават:Йовка Йовчева Петкова - главен библиотекар в библиотека при НЧ \"Д. Сивков\" - Нова ЗагораПроф. Анна Лилова - преводачПроф. Весела Кацарова - преводачВеселина Енева - гл. уредник в Национален политехнически музейБета Хараланова - гл. асистент в РИМ - ШуменГалина Миленкова - директор на Общински исторически музей - Гоце ДелчевАнгел Джунински - диригент - БелоградчикВаско Тодоров Димов - хореограф - ХасковоКрасимира Ятакчиева - началник отдел \"Култура\" в Областна администрация - ТополовградСтефан Стайчев - дългогодишен директор на Драматично-куклен театър СилистраИван Караславов - председател на настоятелството на НЧ \"Св. Св. Кирил и Методий 1894\" - ПървомайАтанас Петров - председател на настоятелството на Народно читалище \"Напредък 1869\" - Горна ОряховицаС Грамота за принос в развитието и популяризирането на българската култура и изкуство и по повод 24 май - Ден на българската просвета и култура и на славянската писменост, се отличават:Мария Далакчиева - Леринска - преводачЙордан Василев - преводачАнита Комитска - директор на историческия музей в ЧипровциНикола Стоянов Стоянов - художник-реставраторВелина Атанасова Славова - библиотекар при НЧ \"Напредък 1903\" - Павел БаняГинка Томева - читалищен деятел от с. ЕлшицаНадежда Димкова Станева - секретар на НЧ \"Д. Славов 1900\" с. Ганчовец, общ. ДряновоСадие Мехмед Махмуд - секретар на НЧ \"Хр. Ботев 1948\", с. Руйно, общ. ДуловоС Грамота за творчески постижения и по повод 24 май - Ден на българската просвета и култура и на славянската писменост, се отличават:Маргарита Илиева - пианистСтоимен Пеев - цигуларМаксима Боева - режисьорЕлица Петкова - режисьорЛюбомир Генчев - актьорБоян Арсов - актьорИва Тодорова - актрисаАнелия Димитрова - прима балеринаИвайло Василев - музикантС Грамота за принос в развитието и популяризирането на българската култура и изкуство и по повод 24 май - Ден на българската просвета и култура и на славянската писменост, се отличават:НЧ \"Св. Св. \"Кирил и Методий 1894\" - ТополовградНЧ \"Напредък 1869\" - ПирдопНЧ \"Напредък 1869\" - Г. ОряховицаНЧ \"Надежда 1869\" - В. ТърновоНЧ \"Орфееви гори 1870\" - гр. Смолян, кв. \"Райково\"С Грамота за принос в популяризирането на българската култура и по повод 24 май - Ден на българската просвета и култура и на славянската писменост, се отличават:Дора Делийска - пианистка, Виена, АвстрияХанс Шрамел - кмет на Голс, обл. Бургенланд, АвстрияПроф. Улрих Ганзерт - художник, Виена, АвстрияБертхилд Цирл - художник, Виена, АвстрияМонсеньор Мариан Гавенда - свещеник в епархия Девин, Словакияпроф. Красимир Станчев - преподавател но славянска филология в Рим, ИталияНели Атанасова - президент на \"Културна асоциация \"Феникс\", Рим, ИталияПроф. д-р Герд-Винанд Имайер - почетен консул на България в провинции Хамбург, Шлезвиг-Холщайн, Долна Саксония и Бремен, ГерманияГергана Науман - предс.на дружество \"Българи(я)\" в Хановер, ГерманияЮ Джъхъ - преводач, КитайМеценат на годината - 2018 г.за последователна меценатска дейност през последните годиниПЕТЪР МИХАЙЛОВ КАУКОВ ", "date": "2019.05.29", "title": "Боил Банов връчи традиционните награди по случай 24 май"}
{"url": "http://www.cross.bg/kyhnyata-smurtta-pochinal-1605367.html", "text": "/КРОСС/ 25-годишен барман от заведение на плаж \"Хармани\" в Созопол е починал в линейка на път за болница, след като е бил намерен в безпомощно състояние в кухнята, съобщиха от Областната дирекция на МВР в Бургас.Сигналът е подаден около 9.10 часа тази сутрин в РПУ-Созопол. Колегите на младия мъж, който е от Шумен, съобщиха, че са го намерили на пода в кухнята на бар \"Хедон\". На място веднага е изпратен екип на Спешна помощ, но барманът е починал в линейката на път към УМБАЛ-Бургас.Пред разследващите, работещите в бара казали, че вероятно смъртта е причинена от токов удар, но до момента това не е подкрепено от доказателства. Предстои извършването на аутопсия в отделение Съдебна медицина с цел установяване на точната причина за смъртта.На местопроизшествието има и екип на Инспекцията по труда, който да установи дали се касае за трудова злополука. ", "date": "2019.05.29", "title": "Разследват смъртта на млад мъж в кухнята на бар в Созопол "}
{"url": "http://www.cross.bg/teritoriyata-mashini-voiiski-1605348.html", "text": "/КРОСС/ Бойна техника превзема пътищата ни за повече от месец. Причината е, че от 28 май до 3 юли през територията на нашата страна ще преминават войски и военни машини, които ще участват в ученията \"Saber Guardian - 2019\", \"Шабла - 2019\", \"Strike Back - 2019\" и \"Swift Response -2019\".Военните колони ще пресекат страната от гръцката до румънската граница. За предислокацията на участващите формирования ще се използва републиканската пътна и железопътна инфраструктура, предупредиха от министерството на Красимир Каракачанов.Преминаващите колони с камиони, танкове, БТР, бойни машини и артилерия ще използват полигоните в Николово и Ново село. По време на придвижването ще се ползват и места за почивка и презареждане.Организацията за изпълнение на задълженията по поддръжка от страната-домакин за осигуряване на придвижванията на чуждестранни и съюзнически войски на територията на България ще се изпълнява от националната структура за ръководство и контрол, обясняват от министерството на отбраната.Основният маршрут за придвижване през територията на България е ГКПП Капитан Петко Войвода - ГКПП Русе и обратно.От Министерството на отбраната се обръщат към гражданите с молба да спазват мерките за безопасност на органите на Служба \"Военна полиция\", които ще ескортират колоните. ", "date": "2019.05.29", "title": "Танкове и бойни машини окупират пътищата ни за цял месец"}
{"url": "http://www.cross.bg/beshe-niki-layda-1605359.html", "text": "/КРОСС/ Хиляди хора, в това число шампионът от „Формула 1\" Луис Хамилтън, се очаква да пристигнат във Виена в катедралата \"Св. Стефан\", за да отдадат последна почит на големия Ники Лауда, който почина на 20 май на 70-годишна възраст.Тялото на трикратния световен шампион, облечен в състезателен костюм, ще бъде изложено за поклонение в затворен ковчег, със състезателен шлем отгоре в центъра на катедралата от 8:00 до 12:00 ч. местно време. Поклонението ще бъде последвано от публична меса и частно погребение.За първи път в катедралата ще бъде организирано опело на спортна звезда - чест, отдавана само на известни личности като архиепископа на Виена, кардинал Франц Кьониг и бившия принц на Австро-Унгарската империя Ото фон Хабсбург.Хамилтън спечели Гран при на Монако в неделя, като описа победата си като участие в \"най-тежкото състезание, в което някога съм участвал\". „Това беше за теб, Ники. Божественият ти дух беше с мен на всяка стъпка от пътя. Знам, че гледаш надолу и си сваляш шапката. Липсваш ми, наистина ти липсваш и се надявам, че съм те накарал да се гордееш с мен\", написа Хамилтън в Twitter след състезанието.Около 300 гости се очаква да присъстват на траурната служба днес. Очаква се речи да произнесат бившите пилоти на Ф1 Герхард Бергер и Ален Прост, както и австрийският президент Александър Ван дер Беллен и бившият калифорнийски губернатор и актьор Арнолд Шварценегер. По време на месата ще звучат песни като \"Amazing Grace\", \"Fast Car\" на Трейси Чапман и \"Imagine\" и \"Hero\" на Джон Ленън.Лауда, който се бореше със здравни проблеми, след като по чудо е оцеля в катастрофа през 1976 г., когато колата му беше обгърната от пламъци, почина в Университетската болница в Цюрих, девет месеца след като претърпя трансплантация на белия дроб.", "date": "2019.05.29", "title": "Последно сбогом с Ники Лауда"}
{"url": "http://www.cross.bg/obekti-promenite-glava-1605361.html", "text": "/КРОСС/ Със 143 гласа „за\" и нито един „против\" и „въздържал се\" депутатите отхвърлиха единодушно президентското вето и повторно гласуваха промените в Закона за държавната собственост, пише БГНЕС.Въпреки че подкрепи основната цел на промените - да се оптимизира и ускори процесът по изграждане на значими национални обекти, държавният глава Румен Радев ги върна за ново обсъждане с аргумента, че не е постигнат баланс между обществения интерес и правото на собственост.Според държавния глава вместо ефектът на ускоряване, ще се създаде риск от забавяне на важни инфраструктурни обекти. Според президента и сега предварителното изпълнение на отчуждителни актове е приложимо за национални обекти - магистрали, пристанища, летища, газопроводи и др. С промените обаче към тях се добавят обекти с национално значение, определени като такива със закон или с акт на Министерския съвет.Държавният глава възразява и срещу неравнопоставеността между дребните и едрите собственици на земеделски земи и горски територии, които ще се обезщетяват по различен начин. Тази промяна според него създава сериозен риск вместо да се ускори процесът на изграждане на значими национални обекти, той да бъде забавен. ", "date": "2019.05.29", "title": " Депутатите отхвърлиха президентското вето за Закона за държавната собственост "}
{"url": "http://www.cross.bg/vulchev-nyama-daniel-1605342.html", "text": "/КРОСС/ Първото, което на мен ми направи впечатление на проведените евроизбори у нас е, че почти не се говори за ЕС, за неговото бъдеще. Това което се случи в България е, че стана ясно, че няма как да минем без контролиран вот, няма да имаме машинно гласуване скоро както се разбра, няма да имаме изчистени избирателни списъци - 30 години след промените и според мен няма да имаме регионални преброителни центрове, а ще си броят тези 5, 10, 15 души от комисийката и така ще я караме занапред. Това каза в сутрешния блок на БТВ „Тази сутрин\" проф. Даниел Вълчев, декан на Юридическия факултет в Софийския университет. Иначе от гледна точка на това кой как се представи на изборите е, нямаше някакви големи изненади - ГЕРБ губи тяга, но се вижда също така, че в партийното пространство няма политик с мащаба на Борисов. Може да го харесваме, може да не го харесваме, но той има качествата да побеждава на изборите, защото се видя, че той издърпа цялата кампания на партията си, допълни Вълчев.  Що се отнася за БСП, видя се, че те си имат някакъв таван, някакви вътрешни борби и донякъде сами се дърпат под водата. При положение че твой член в лицето на Сергей Станишев е шеф на европейските социалисти, а ти въобще да не искаш да го допуснеш в листата за евроизборите, как ви се вижда, запита Даниел Вълчев. Това не са добри неща и логично те доведоха до тези резултати на БСП.Интересно е да са каже и за „Демократична България\", че това е един нов опит за обединяване на онази част от хората, които може да се опишат като градски, образовани, дясно мислещи хора. Може да се каже, че този опит засега по-скоро е успешен, но не трябва да се надценява, защото те имат около 110 хиляди гласа, на фона на гласовете за други подобни опити като Реформаторския блок и така нататък, каза още Даниел Вълчев.Що се отнася до идеята младите юристи да полагат клетва като лекарите, деканът на Юридическия факултет в СУ коментира, че това е идея, която е била приета от факултетния съвет и която ще се стреми да придаде една малко по-голяма тържественост при връчването на дипломите. Тази година решихме и за това благодаря на председателя на Народното събрание за това, че ни предостави тази възможност да връчим в пленарната зала на парламента дипломите на завършващите и колегите да положат една клетва. Тази клетва не е институционална клетва, а е по-скоро с морален характер, с това един човек, който се е посветил на правото, какво той се ангажира съвсем човешки да прави, коментира проф. Даниел Вълчев. ", "date": "2019.05.29", "title": "Проф. Даниел Вълчев: Кампанията за евроизборите мина без да се говори за бъдещето на ЕС"}
{"url": "http://www.cross.bg/beshe-kycheto-lyubka-1605340.html", "text": "/КРОСС/ Мъж прегази с автомобила си бездомно куче в Сандански. Видеозаписът с инцидента беше многократно споделян и коментиран в социалните мрежи. Кореспондентите на БТВ региона веднага провериха случая. Когато Любка Митова отива да помогне на кучето, то е в тежко състояние.В шок беше, беше избягало надолу по полето, хората тъкмо го бяха хванали, едва дишаше, не можеше да се храни, не пиеше вода, влачеше се, страх го беше от всички нас, защото ние се бяхме събрали няколко човека да му помогнем по някакъв начин, общо взето критично състояние, спомня си Любка.Ивайло пръв вижда какво се случва. В реално време, гледайки монитора.То се размаза кучето на асфалта, отвратително беше, просто грозна картина, а най-лошото беше, че той затвори колата и си тръгна. Както се казва - с абсолютно пренебрежение към ситуацията. Запали си цигара, погледна през прозореца, даде си газ на колата и си тръгна, заяви Ивайло.Вчера ми беше писал, че той е извършил въпросното деяние, че той е блъснал кучето, че се извинява, че те са го били хранили също, но аз не съм се свързала с него, той също с мене, пожела да дари пари, но дотам, каза още Любка Митова.Шофьорът от клипа не беше открит в дома си. Двата му автомобила, обикновено паркирани пред сградата - също.Леонсия Докузова се грижи за кучето в София. Тя заяви, че кучето е било прегледано от трима ветеринари в столицата. До момента е направена антибиотична терапия и обезболяващи, докато се стабилизира неговото състояние. Обсъжда се оперативна интервенция за стабилизиране на гръбнака. В момента няма чувствителност на крачетата, уточни Леонсия. Тя допълни, че доброволци са събрали средства за операцията на животното. Според лекарите, вероятността кучето на проходи отново е малка. ", "date": "2019.05.29", "title": "Мъж прегази с автомобила си бездомно куче в Сандански"}
{"url": "http://www.cross.bg/potrebitelite-komisiya-energetikata-1605341.html", "text": "/КРОСС/ Омбудсманът Мая Манолова организира дискусия по повод общественото обсъждане на промени в Наредба № 16-334 за топлоснабдяването, предложени от Министерството на енергетиката. Форумът ще се състои днес, 29 май 2019 г., от 11.00 часа в институцията на омбудсмана - гр. София, ул. „Георг Вашингтон\" № 22.  Защитени ли са правата и интересите на потребителите с промените в наредбата, позволяват ли фактуриране на действително отдадената и потребена топлинна енергия от сградната инсталация, са част от въпросите, на които ще се търси отговор.  Поканени да участват са всички отговорни и заинтересовани страни - Министерството на енергетиката, Комисията по енергетика към НС, Комисия за водно и енергийно регулиране, Столичен общински съвет, Комисия за защита на конкуренцията, Комисия за защита на потребителите, Българска национална асоциация „Активни потребители\", Сдружение за правна помощ на потребителите, Федерация на потребителите в България, Гражданско движение „Днес\", топлофикационни дружества, Асоциация на дружествата за топлинно счетоводство, Асоциация за регулиране отношенията в етажната собственост „Справедливост\" и граждани.", "date": "2019.05.29", "title": "Експерти и граждани обсъждат при омбудсмана новата формула за сградна инсталация "}
{"url": "http://www.cross.bg/virysi-dolara-turg-1605360.html", "text": "/КРОСС/ Лаптоп, заразен с едни от най-опасните компютърни вируси и символизиращ интернет заплахите, беше продаден на търг за над 1,3 млн. долара, предаде АФП. Информацията за продажбата е поместена на сайта на китайския художник Го О Дун, определящ себе си като съвременен цифров артист, който го предложи на търг в Ню Йорк. Лаптопът - нетбук Samsung NC10 от 2008 г. с операционна система Windows Xp SPS, не би представлявал нищо особено, ако не беше заразен с шест опасни вируса - компютърен еквивалент на най-смъртоносните инфекциозни заболявания в света.Въпросните вируси, причинили щети за най-малко 95 млрд. долара, са \"ILOVEYOU\" (2000), \"MyDoom\" (2004), \"SoBig\" (2003), \"DarkTequila\" (2013), \"BlackEnergy\" (2015) и \"WannaCry\" (2017). Го О Дун е нарекъл своя арт проект \"Постоянството на хаоса\". В сайта се посочва също, че купувачът на заразения лаптоп е поел ангажимент да не го свързва с мрежата, за да се предотврати разпространението на опасните вируси. Продажбата е осъществена в партньорство с фирмата за компютърна сигурност DeepInstinct. ", "date": "2019.05.29", "title": "Зареден с вируси лаптоп се продаде като произведение на изкуството "}
{"url": "http://www.cross.bg/izpiti-predvaritelnite-kandidat-stydenti-1605351.html", "text": "/КРОСС/ Общо 1708 кандидат-студенти ще се явят на предварителните изпити от 1 до 4 юни в Пловдивския университет „Паисий Хилендарски\". Тъй като някои от кандидатите ще проверят възможностите си в повече от един изпит, броят явявания е 2002, съобщи зам-ректорът по учебна и научна дейност доц. д-р Мария Стоянова. Тя уточни, че през настоящата година се отчита леко завишаване спрямо 2018 г., когато за предварителните дати се записаха 1623 души.Традиционно най-мащабен е изпитът по български език, който ще се проведе на първата дата - 1 юни. Участие в него са заявили 855 човека. На 2 юни ще се състоят 5 изпита: психология - 114 кандидати, изобразително изкуство - в два кръга, със записани 71 души; биология - 67 кандидати; география на България - 43 кандидати и музика - засега само с двама кандидати.На следващата дата - 3 юни, са насрочени изпитите по математика, история на България и химия, като на тях ще се явят съответно 226, 198 и 14 кандидат-студенти.В последния ден, 4 юни, ще бъдат тестът със събеседване по физика и изпитите по английски език и информатика. Кандидатите за тях са съответно 4, 285 и 122 човека.Началото на изброените изпити е от 9.00 часа. ", "date": "2019.05.29", "title": "Над 1700 кандидат-студенти на предварителните изпити в ПУ \"Паисий Хилендарски\""}
{"url": "http://www.cross.bg/dizaiin-hydozhestvena-izkystva-1605354.html", "text": "/КРОСС/ На 5 юни от 18:00 ч. в Арт галерия и Зала 4 в НДК, ще се открие 15-тото издание на Националния младежки конкурс за изящни, приложни изкуства и дизайн.На старта на тазгодишното издание, ще бъде открита изложба, на която ученици от 15 училища по изкуства от цялата страна от 8 до 12 клас ще представят своите произведения, като най-добрите сред тях ще бъдат отличени с грамоти. Ще бъдат представени номинираните и наградените произведения, които са селектирани за изданието на конкурса. Наградите са 48 и ще бъдат присъдени в 16 специалности - живопис, графика, скулптура, художествена керамика, силикатен дизайн, художествена дърворезба и мебел, художествена обработка на метали, художествена тъкан, моден дизайн, рекламна графика/графичен дизайн, илюстрация и оформление на книгата/анимация, детски играчки, иконопис/стенопис, пространствен и промишлен дизайн, сценичен костюм, театрален, кино и телевизионен декор/театрална кукла.Ученици до 18-годишна възраст, класирани на първо, второ и трето място ще получат едногодишни стипендии. Те имат възможност също така да кандидатстват за еднократно финансово подпомагане за участие в майсторски клас или пленер.Конкурсът е включен в Програмата на мерките за закрила на деца с изявени дарби за 2019 г., приета от Министерски съвет.Изложбата може да бъде видяна всеки ден от 6-и до 20-и юни в Арт галерия, НДК, от 11:00 ч. до 19:00 ч. Входът за посетители е свободен. ", "date": "2019.05.29", "title": "Изложба на ученици от училищата по изкуствата от цялата страна откриват в НДК"}
{"url": "http://www.cross.bg/makedoniya-evropeiiskata-komisiya-1605345.html", "text": "/КРОСС/ Европейският комисар по разширяването Йоханес Хан и заместник-председателят на Европейската комисия Федерика Могерини ще представят в Европейския парламент и Европейската комисия най-новите стратегии на ЕС за разширяване. Република Северна Македония очаква да получи зелена светлина от Комисията относно датата на започване на преговорите с ЕС. Тази дата след това трябва да бъде одобрена от държавите членки на ЕС. Доклади ще бъдат публикувани и за всички други страни в региона.Окончателната версия на тези ключови документи бе финализирана до късно снощи в сградите на Европейската комисия, но се очаква Северна Македония да получи положителни оценки за напредъка на реформите в повечето области, включително критични реформи, които трябва да проправят пътя за преговори Членство: съдебната система, публичната администрация, разузнавателните служби и борбата с корупцията.Освен Северна Македония, Албания също очаква да получи зелена светлина за започване на преговори и положителен доклад на ЕК днес, но до последния момент остава неясно дали двете страни ще останат със същия рейтинг от Европейската комисия, предвид политическата нестабилност в държава в последните месеци.Основното остава обаче решението на държавите членки на ЕС за датата на преговорите, решение очаквано най-рано през юни, но което може да бъде отложено за юли или септември.Страни като Франция продължават да се противопоставят на началото на преговорите със Северна Македония и Албания през юни. Въпреки че не е изключено техните нагласи да се смекчат, не е сигурно дали и какви ще бъдат последствията от изборите за Европейски парламент върху настроението и решенията в Европейския съюз.Ако германският парламент успее да одобри преговорите със Северна Македония в началото на юни, тогава въпросът за дневния ред на министрите на ЕС в Люксембург може да бъде поставен на 18 юни, където не е изключено ожесточен дебат между държавите-членки.Решенията на държавите членки във всеки случай ще се ръководят от заключенията на докладите на Европейската комисия, които са публикувани днес, и ще бъде важно да се отбележи в това отношение дали и какви разлики ще бъдат намерени в формулировката за Македония и Албания.Докладите ще бъдат представени на евродепутатите в 11.30 часа днес в Брюксел, а след това пред Европейската комисия, съобщиха от пресслужбата. ", "date": "2019.05.29", "title": " Македония и Албания очакват своите доклади от ЕК"}
{"url": "http://www.cross.bg/peevski-zasedanie-nachaloto-1605346.html", "text": "/КРОСС/ Депутатът от ДПС Делян Пеевски се появи в сградата на българския парламент.Той пристигна двадесетина минути преди началото на парламентарното заседание с трима охранители. Веднага след пристигането си депутатът, който традиционно не присъства на заседанията на народното събрание, влезе в една от стаите. Непосредствено преди началото на пленарното заседание в кулоарите на парламента Пеевски бе обграден от репортери, но остана лаконичен. Той призова медиите за спокойствие, а на въпрос дали ще помогне за днешния кворум заяви: \"Управляващите трябва да правят кворума\".След това депутатът от ДПС влезе да се регистрира за началото на днешното заседание.Припомняме, Пеевски бе избран на на второ място в евролистата на своята партия. По-късно той и лидерът на ДПС Мустафа Карадайъ изясниха през медиите, че и двамата остават в българския парламент и няма да стават евродепутати. Техните места ще бъдат заети от следващите двама в листата на ДПС ", "date": "2019.05.29", "title": "Делян Пеевски се появи в НС, няма да ходи евродепутат в Брюксел"}
{"url": "http://www.cross.bg/mikov-partiyata-kampaniya-1605347.html", "text": "/КРОСС/ БСП ще се върне днес в парламента, съобщи в Сутрешния блок на БНТ бившият лидер на партията и член на Националния ѝ съвет Михаил Миков. Според него обаче излизането от Народното събрание е било абсолютна грешка. Според Миков това е едно от основанията за оставката на председателя на партията Корнелия Нинова.''Абсолютна грешка беше напускането на парламента. Ние изпуснахме над 30 закона, които бяха приети без участието на социалистическата партия''. Според него парламентарната група трябва да има самостоятелност сама да решава кога да излиза и да се връща в зала, \"а не да се превръща в заложник на някакви капризи\", каза Миков пред БНТ.Миков посочи като основания за подадената вчера от Корнелия Нинова оставка и резултата от европейските избори, включително погрешната предизборна кампания, разделението в партията и битката за листата.''Създадоха се свръхочаквания за победа и за провеждане на предсрочни избори след това. Не бива да казваш хоп преди да скочиш. Не можеш да създаваш свръхочаквания в партията, в симпатизантите, в гражданството, когато няма основания за това. Политиците трябва да стъпват на живота и на реалността, а не на техните желания и очаквания'', заяви още Миков.Като основни проблеми пред социалистите бившият председател посочи нуждата от консолидация, приемане на различното мнение и преустановяване на практиката за създаване на вътрешни разделения в партията.По време на дискусията в Националния съвет на БСП във вторник е бил спрян натиск за прехвърляне на отговорността за изборния резултат от централата към местните структури.''Не може грешките при национална кампания да се прехвърлят към местни структури, защото това ги демотивира'', добави той. ", "date": "2019.05.29", "title": "Михаил Миков: БСП имаше грешна предизборна кампания"}
{"url": "http://www.cross.bg/suda-myasto-plovdiv-1605343.html", "text": "/КРОСС/ Сигнал за поставено взривно устройство в Съдебната палата, която се намира на булевард \"Шести Септември\" в Пловдив е бил получен тази  сутрин около 8,00 ч. в полицията.Районът е отцепен. На място има няколко екипа от полицаи. които обезопасяват периметъра, и приканват всички граждани да седят далеч от сградата, съобщават от МВР.Служители на реда претърсват ъглите, кошовете за боклук, и целия участък за да намерят евентуално поставената бомба. Работещи в съда коментират, че подобни случаи не са рядкост, като последния е бил преди 2 години. Според тях най-вероятно някои от подсъдимите иска да бави делото срещу него.На място са униформени от 4-о районно и криминална полиция. Извършва се щателна проверка. Гласът в слушалката заявил, че е около сградата на съда. ", "date": "2019.05.29", "title": "Сигнал за бомба затвори съда в Пловдив "}
{"url": "http://www.cross.bg/partiyata-vigenin-ostavka-1605339.html", "text": "/КРОСС/ Не бих казал, че ситуацията в БСП е чак драматична. Имало е и по-драматични събития в историята на партията. Имаше разгорещена дискусия, няма какво да крием, но смятам, че общо взето се насочваме към разумни решения. В края на краищата партията, конгреса, членовете са тези, които решават. Това каза в сутрешния блок на БТВ „Тази сутрин\" Кристиан Вигенин, секретар на ПГ на „БСП за България\". Вчера се взе решение на заседание на конгрес на партията на 16 юни, официално той да констатира подаването на оставката, тъй като конгрес я е избрал и тя може да подаде оставка само пред него и тогава вече конгресът ще реши, добави той. Вигенин допълни, че по принцип идеята е  да се направи вътрешнопартиен избор, тоест избор от цялата партия, от всички членове, това е нейното желание. Имаше и идеи да се промени устава, така че да се избере следващия председател или да се преизбере Нинова от самия конгрес - това очевидно ще бъде дебат, който и медиите ще следят, коментира още депутатът от „БСП за България\". В края на краищата Корнелия Нинова по европейски реши да подаде оставка, за да даде шанс на партията да препотвърди нейния курс и нейната политика, или да избере нов лидер. Мисля, че както и да го наречем, все пак теренът е открит и може да има ново състезание. Вигенин коментира още, че неговото лично мнение е било, че Корнелия Нинова не е трябвало да подава оставка и допълни, че не приема факта относно агресивността, с която вътрешната опозиция е поискала оставката. Според депутатът от левицата оставката не е трябвало да бъде подавана преди провеждането на местните избори.", "date": "2019.05.29", "title": "Кристиан Вигенин: Имало е и далеч по-драматични събития в партията"}
{"url": "http://www.cross.bg/spirat-vinetki-vremenno-1605344.html", "text": "/КРОСС/ Спират временно продажбата на електронни винетки. Услугата няма да е достъпна от 17 до 19 часа.Причината - планирани актуализации и поддръжка на системата. Препоръчително е шофьорите, които планират пътуване, да купят електронна винетка преди този период, за да избегнат санкции.", "date": "2019.05.29", "title": "Спират временно продажбата на електронни винетки "}
{"url": "http://www.cross.bg/strani-dvete-suyuzna-1605350.html", "text": "/КРОСС/ Беларус и Русия ще засилят съвместните си усилия за създаването на програма за действие, свързана с обединяването на двете страни, съобщи Белта.Беларуският премиер Сергей Румас говори след среща с руския си колега Дмитрий Медведев. Според него е важно двете страни да изяснят мненията си по въпроса.„Имаме сходни възгледи, свързани с по-нататъшната ни интеграция. Вече работим по тези въпроси в рамките на Евразийския съюз. Ако вземем в предвид взаимната воля и мненията на двете страни, можем да свършим това и по бързо в рамките на съюзна държава. Всичко е въпрос на преговори\", заяви Румас.През последният месец двете страни водят преговори за възможно създаване на съюзна държава. Смята, че така руският президент Владимир Путин може да получи възможност да запази поста след изтичането на неговия четвърти мандат. ", "date": "2019.05.29", "title": "Беларус може да стане част от Русия"}
{"url": "http://www.cross.bg/skleroza-bulgariya-kampaniyata-1605349.html", "text": "/КРОСС/ Всяка година на 30 май е Световният ден на множествена склероза (МС). У нас той ще бъде отбелязан с концерт в парка зад Националния дворец на културата от 17,00 до 19,00 часа. Входът е свободен!Ще участват група P.I.F., които посветиха песента „Понякога\" на болестта, трио „Ы\", трио „Тринити\", възпитаници от Училище за певци \"D Stars\", Ансамбъл за народни песни и танци - град Пазарджик, и други. Актьорите Филип Аврамов, Лара Златарева, Росен Пенчев, Мариана Йотова също ще подкрепят каузата с музикално изпълнение. Водещ на концерта ще е Наско от БГ Радио.Мотото на тазгодишната инициатива е „НЕВИДИМАТА МС\", а организатор е фондация „Множествена склероза България\". Основната цел на кампанията и на концерта е повишаване на информираността на обществото за невидимите МС симптоми и тяхното невидимо въздействие върху качеството на живот на потърпевшите. Като част от кампанията чрез кратки видеоклипове се представят различни хора, засегнати от МС. Те могат да се видят във фейсбук профила на фондация „Множествена склероза България\". Така всеки съпричастен към хората с МС в България ще може да даде адекватна и правилна подкрепа, твърди Здравка Цветарска, която също е пациент и председател на фондация „Множествена склероза България\".Като част от кампанията, чрез любезното съдействие на световната МС организация, фондацията всяка седмица представя по 1 плакат с невидимите симптоми, които съпътстват ежедневието на хората с тази диагноза, на страницата й във фейсбук - https://www.facebook.com/msmg.foundation/.В България по неофициални данни има над 10 000 души, диагностицирани с МС, като всяка година тяхната бройка се увеличава приблизително с нови 80 пациента. Множествената склероза е едно от най-честите неврологични заболявания, а нейните първи прояви обикновено се регистрират в най-активната възраст - между 20 и 40 години. За съжаление, има тенденция към намаляване на възрастовата граница, и към днешна дата най-младият диагностициран пациент е на 12 години.Множествената склероза е автоимунно възпалително невродегенеративно хронично заболяване с неизяснена етиология и вероятна генетична предразположеност. Като ключов фактор в развитието ѝ могат да бъдат факторите на околната среда и инфекциозни причинители. МС засяга мастната миелинова обвивка на аксоните на човешкия главен и гръбначен мозък. Това причинява демиелинизация и образуването на лезии в мозъка, което води до широк спектър от признаци и симптоми. Почти всички неврологични прояви могат да съпровождат заболяването, като често се стига до физическа и ментална инвалидизация. В периодите между пристъпите симптомите може да изчезват напълно, но често се явяват трайни неврологични проблеми, особено с напредване на болестта. Не съществува познато лекарство за множествена склероза. Лечението е насочено към възстановяване на функциите след пристъп, превенция от нови пристъпи и предотвратяване на трайната инвалидизация. ", "date": "2019.05.29", "title": "Отбелязваме с концерт в НДК деня на множествената склероза"}
{"url": "http://www.cross.bg/lenta-trafikut-dvizhenieto-1605353.html", "text": "/КРОСС/ Ограничава се движението в изпреварващата и активната лента от км 75 до км 78 на АМ „Тракия\" в  посока Бургас поради ремонт на мостово съоръжение при км 77.  До 31-ви май трафикът ще се пренасочва в аварийната лента.Ограничено ще бъде движението в активната лента, в двете посоки от км 46 до км 53. До 19 ч. днес  ще се полага хоризонтална маркировка, а трафикът ще се извършва в изпреварващата лента.Шофьорите да се движат с повишено внимание и съобразена скорост, като спазват стриктно поставената сигнализация в двата участъка.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.   ", "date": "2019.05.29", "title": "Ограничения по магистрала Тракия заради ремонти"}
{"url": "http://www.cross.bg/mirchev-otgovornost-izbori-1605352.html", "text": "/КРОСС/ „Поемане на отговорност е, когато подадеш оставка\". Това заяви народният представител от ПГ на „БСП за България\" Стоян Мирчев в сутрешния блок на Нова телевизия. „Свидетели сме, в минали периоди на БСП, при много по-тежки загуби, че отговорност не е била поемана от ръководството. Част от вътрешната опозиция са били в предишни ръководства, когато е трябвало да се поеме отговорност\", припомни той. Мирчев обясни, че органът, който е избрал Нинова, трябва да приеме нейната оставка. „След това се преминава към процедура за избор на нов председател. Според промените в Устава на БСП, председател на партията вече се избира от цялата партия, чрез гласуване. Няма нищо противоуставно\", категоричен е той. Според него някои се плашат от този избор, защото това е много по-висша форма на демокрация - когато цялата партия избира председател, а не само малцинство. „Част от хората, които искат да върнат стария текст в Устава, бяха тези, които пропагандираха точно за обратното. Какво ги накара само една година по-късно да си сменят позицията?\", попита той.„Сготвени избори никога няма. До последния момент нещата могат да се променят. Фактите са два - ние загубихме тези избори, при целия потенциал, който имахме, със скандалите и недоволството от управлението на ГЕРБ. Но е факт, че БСП, от всички партии, които имат евродепутати, е единствената, която вдига резултатите си, спрямо миналите европейски избори\", подчерта народният представител. Той е на мнение, че губещи в тези избори са всички, защото ниският процент на активност показва, че хората са отвратени от политическата класа в България. „Да гласуват отидоха твърдите ядра, а на ГЕРБ те са администрация и бизнес - това също беше част от скандалите\", допълни Мирчев. Той обясни, че анализът на изборните резултати предстои. „Районите са много специфични. Например, Силистра е смесен район и ДПС имат силно влияние. Не може с една линия да се определи кой се е справил и кой не\", уточни депутатът. Според него БСП се е заявила като опозиция и алтернатива, но явно в разказа си към хората не е успяла да се справи по най-добрия начин.„Днес има заседание на Парламентарната група на „БСП за България\" и ще се реши кога и как ще се върнем в парламента\", каза още Мирчев. Според него излизането от парламента отнема част от инструментите, които има опозицията, но с това излизане партията показа нещо много важно - в парламента цари една голяма коалиция - ГЕРБ, ВОЛЯ, ДПС и патриотите. „Решенията, които взимат, особено със скандалите около Мюфтийството, не са на базата на политики\", допълни той.  ", "date": "2019.05.29", "title": " Стоян Мирчев: Поемане на отговорност е, когато подадеш оставка"}
{"url": "http://www.cross.bg/lecheva-vesela-nova-1605358.html", "text": "/КРОСС/ Корнелия Нинова постави нови норми на поведение на политически лидер\"След решението на НС на БСП, парламентарната група на левицата ще се върне в парламента и ще внесем законопроекти за нова антикорупционна политика\". Това обяви зам.-председателят на ПГ на \"БСП за България\" Весела Лечева пред БНР. Тя добави, че днес, на заседанието на групата, ще бъде взето решение и за други законодателни инициативи. \"Излизането ни от парламента бе продиктувано от това, че той не може да произвежда работещи закони, които да защитават интересите на българските граждани и ниското доверие на хората\", припомни Лечева.  Тя заяви, че след като народните представители на БСП са напуснали пленарна зала, се е видяло какъв е истинският формат на управляващата коалиция. \"Темите за доходите, справедливостта и адекватността на правораздавателната система продължават да отсъстват от дневния ред на управляващите, докато приемат лобистки закони\", заяви още народният представител. \"С оставката си Корнелия Нинова постави нови норми на поведение на политически лидер. Това е един отговорен политически акт\", категорична бе Весела Лечева. Тя добави, че предложението за пряка процедура за избор на председател дава възможност- всички идеи и платформи да бъдат чути и обсъдени сред членовете на партията. Лечева обясни, че сред членовете и структурите на  БСП няма скандал и противопоставяне, а одобрение на водената от Корнелия Нинова политика. \"Тези скандали, които виждаме в НС на БСП, са привнесени отвън и хранят само чужди къщи.  Има отделни хора, които предизвикват този изкуствено създаден дебат и затова е необходима нова легитимация на политиката на ръководството. Това ще даде и нова енергия на партията, за да продължим напред\", заключи Весела Лечева.  ", "date": "2019.05.29", "title": " Весела Лечева: Връщаме се в парламента и ще предложим нова антикорупционна политика"}
{"url": "http://www.cross.bg/grazhdanstvo-saakashvili-ykrainskoto-1605338.html", "text": "/КРОСС/ Новият президент на Украйна Володимир Зеленски върна украинското гражданство на бившия грузински президент Михаил Саакашвили, предаде Асошиейтед прес.Зеленски подписа указ, с който връща на Саакашвили украинското гражданство, отнето му през 2017 г. от предишния украински президент Петро Порошенко.Саакашвили живее в Холандия при съпругата си - холандска гражданка, защото самият той нямаше гражданство на нито една страна. Грузинското му гражданство беше отнето още преди да загуби украинското и в Грузия срещу Саакашвили се води следствие за злоупотреба с власт, припомня Франс прес.Освен възстановяването на украинското гражданство на бившия грузински президент, Зеленски назначи бившия украински министър на финансите Олександър Данилюк за член на съвета за национална сигурност и отбрана, предаде Ройтерс. ", "date": "2019.05.29", "title": "Зеленски върна украинското гражданство на Саакашвили, отнето му от Порошенко "}
{"url": "http://www.cross.bg/gradysa-reka-stranata-1605334.html", "text": "/КРОСС/ До обяд днес ще е слънчево в почти цялата страна. След обяд обаче ще превали в най-западните райони на страната и някои места в Централна Северна България. Валежите ще са слаби, придружени с гръмотевична активност. Това, че страната ни е на границата между студен и топъл въздух, създава опасност и от градушки. Температурите през деня - между 26 и 31 градуса.В планините ще превали и прегърми след обяд в западните масиви. С по-голяма вероятност в западна Стара планина. Вятърът ще достига скорости на поривите до 50-60 километра в час, а температурите  ще са в интервала 14-15 градуса по високите части до 20-21 градуса в по-ниското. Около Черноморието ще е слънчево и сухо с температури около 27-28 градуса.В следващите дни страната ни ще попадне в обширна зона с нестабилно време. Очакваме валежи, гръмотевични бури и градушки. Явленията ще са по-интензивни в централните и западните райони, а условия за значителни количества валежи ще има в петък. Капризното пролетно време ще се задържи до средата на следващата седмица. С нахлуването на по-хладен въздух дневните температури ще паднат с няколко градуса, но ще се задържат около 23-24 градуса.Заради очакваните интензивни валежи, хидролозите в НИМХ обявиха опасност от поройни наводнения в следващите 48 часа. По-високото ниво \"тревога\" е в сила за горните течения на река Осъм в Северна България и река Тунджа в района на язовир \"Копринка\". Под наблюдение са още река Владайска от водосбора на Искър и река Ерма в Западна България. ", "date": "2019.05.29", "title": "Бурно време в следващите дни"}
{"url": "http://www.cross.bg/chasa-sega-monitor-1605330.html", "text": "/КРОСС/в. 24 часа - Държавата измисли как да закрива университети касичкив. 24 часа - Нинова подаде оставка, предлага Кирил Добрев за временен председателв. 24 часа - Борисов вкара Габриел в борбата за нов шеф на ЕК, почва чистка в ГЕРБв. Монитор - Всеки девети басейн затворен от здравните властив. Монитор - 2,12 милиона пуснаха бюлетина на евровотав. Монитор - Обиски и арести в Божурище, кметът в далавера за 8 млн. левав. Монитор - Край на ремонта на „Графа\"в. Сега - МОН предложи мораториум за разкриването на нови университетив. Телеграф - Гръцкото море удави нашетов. Телеграф - 18 българи евродепутатив. Телеграф - Шок и с цената на парното след токав. Труд - Скандалите спряха хората за вотав. 24 часа - ледователката Ваня Дойчева в имотна афера с кмета на Божурище, купила 20 декара за около 2,16 лв. на квадратв. 24 часа - Европейски, а не арабски компании, ще строят газопровода „Балкан\" в Българияв. 24 часа - 425 000 лв. са вложени за 3 години в модернизиране на общинската болницав. Монитор - Най-просторните жилища вдигнати около Софияв. Сега - КПКОНПИ възкръсна с претоплено разследване в Божурищев. Сега - Новите правила за ТЕЛК се спънаха и в тристранкатав. Сега - Фандъкова спести глоба на „Джи Пи Груп\" за забавяне на „Графа\"в. Сега - БДЖ покани \"Алстом\" и \"Щадлер\" за големия влаков ремонтв. Труд - Банките предлагат по-евтини кредитив. Труд - 360 000 пътници летели от Варна до Истанбулв. 24 часа - Доц. Татяна Буруджиева, социолог:Оставката на Нинова е жалка - мимикрия на поемане на отговорноств. 24 часа - Кметът инж, Добромир Добрев:Крепостта Ряховец ще оживява с холограми в средновековния си блясъкв. Монитор - Д-р Цветеслaва Гълъбова, директор на Специализираната болница по психиатрия „Св. Иван Рилски\" в Курило: Плащаме по 50 лева на час за линейка да извозва наши пациентав. Телеграф - Петьо Кюркчийски от асоциацията на леката авиация: Разбилият се пилот летеше рисковов. Труд - Доц. д-р Валентин Вацев пред „Труд\": Евробюрокрацията е тумор, който ще бъде орязан безжалостнов. 24 часа - Цели 38% решили по време на кампанията как ще гласуватв. Монитор - Подкрепете градския басейнв. Сега - \"Демократична България\" - лицемерие ли бе да го опишешв. Сега - Случаят \"Цветанов\" бе превърнат в пунта марав. Сега - За мъдрия български избирател, дето все някой успява да го излъжев. Телеграф - Сами се прецаквамев. Труд - Ура! Армията без полицейски функциив. Труд -Преференция -това звучи гордо!   ", "date": "2019.05.29", "title": "Преглед на вестниците "}
{"url": "http://www.cross.bg/ninova-beshe-vzeto-1605328.html", "text": "/КРОСС/  След над три месеца бойкот, депутатите от БСП ще се върнат в парламента.Решение за това беше взето на  заседанието на Националния съвет на левицата, на което по-рано лидерът Корнелия Нинова обяви, че поема отговорностт за загубата на евроизборите и подава оставка. Именно тя беше твърдо против социалистите да се връщат в Народното събрание, което напуснаха на 17 февруари. След като обаче това беше отчетено като една от причините за провала на БСП на вота, именно тя внесе предложение за връщане на депутатите на работните им места.Предстои обаче да се реши кога точно ще стане това, като решението ще бъде взето от ръковоството и от парламентарната група.На заседанието късно вечерта беше взето и още едно решение - насроченият по-рано през деня пленум да се пренасрочи от 15 за 16 юни, тъй като съботата е Черешова задушница.Именно на този форум социалистите трябва да гласуват подадената оставка на Нинова и да задвижат процедурата по избор на нов председател на БСП. За първи път тя ще бъде по новия устав, който регламентира пряк избор на лидер от структурите на партията. Самата Нинова вече заяви, че ще участва в надпреварата.\"Изборът ще бъде съобразен с това БСП да може да се класира пълноценно в кампанията за предстоящите местни избори\", обеща тя, като подчерта, че вярва, че партията ще спечели поне тях.  ", "date": "2019.05.29", "title": "След оставката на Нинова - БСП се връща в парламента"}
{"url": "http://www.cross.bg/kosovo-bolnitzata-travmi-1605329.html", "text": "/КРОСС/  Руският дипломат Михаил Краснощеков - един от двамата задържани служители на мисията на ООН в Косово (ЮНМИК), който по-рано беше освободен, е бил приет в болница в Косовска Митровица с тежки травми на главата. Това съобщи главният лекар в болницата Златан Елек, цитиран от ТАСС и БТА.Той уточни, че при тях е постъпил руски гражданин, служител на ЮНМИК, който работи в региона от 20 години. Той е получил тежки травми на главата и лицето и е в отделение за интензивна терапия в болницата.Според Елек заедно с руснака от Зубин поток е бил докаран втори пострадал. Става дума за глухоням жител на Косово, който, както се посочва, бил пребит от специалните части с ботуши и приклади.Преди това в болницата били хоспитализирани още двама пострадали.По-рано заместник-говорителят на генералния секретар на ООН Фархан Хак заяви за ТАСС, че задържаният в Михаил Краснощеков е в нормално състояние след освобождаването му.Мисията на ООН в Косово осъди задържането на двама свои служители по време на въоръжена операция на косовската полиция в населената със сърби северна част на страната. Оттам изтъкнаха, че двамата са били ранени по време на акцията, която предизвика гнева на Сърбия и повиши напрежението в региона. ", "date": "2019.05.29", "title": "Руският дипломат, освободен след ареста в Косово, е с тежки травми по главата"}
{"url": "http://www.cross.bg/instalatziyata-obshtinski-zavoda-1605337.html", "text": "/КРОСС/ Председателят на Политическа партия МИР и общински съветник от „Политическа група 5\" инж.Симеон Славчев поиска изслушване на ръководството на „Топлофикация\".  Това стана по време на заседание на Комисията по инженерна инфраструктура и енергийно планиране на Столичен общински съвет. Славчев настоява за изслушване заради завода за изгаряне на отпадъци на София. „Трябва да се знае докъде е стигнало изграждането на инсталацията, както и да стане ясно и на общинските съветници, и на гражданите на столицата какви забележки има Европейската комисия към проекта\", заяви той. Преди две седмици ЕК спря финансирането на завода, което доведе и до реакция от страна на опозицията в Столичния общински съвет. Причината е в съмнителната полза от инсталацията за изгаряне, която според много специалисти ще има негативен ефект върху качеството на въздуха и е финансово неизгодна за града. От „Политическа група 5\" остро възразиха срещу изграждането на инсталацията и внесоха алтернативен доклад на този на кмета Йорданка Фандъкова. В знак на протест, по време на приемането на решението за завода с гласовете на ГЕРБ, съветниците от ПГ5 сложиха противогази. От Група 5 поискаха провеждане на местен референдум, с който гражданите на София да изразят мнението си. Искането обаче беше отхвърлено от управляващите Столична община. В крайна сметка, вносителите на предложението за референдум сезираха съда, който предстои да се произнесе за отхвърлянето на гражданския вот.  ", "date": "2019.05.29", "title": " Симеон Славчев поиска изслушване на ръководството на Топлофикация "}
{"url": "http://www.cross.bg/sezon-bozhinov-georgi-1605331.html", "text": "/КРОСС/В трети пореден сезон Левски се класира за Лига Европа след победа на баража на стадион \"Георги Аспарухов\".След като триумфираха срещу Верея и Черно море в последните две години, сега \"сините\" се справиха и с Етър след успех с 1:0.Точен за тима на Георги Тодоров бе резервата Валери Божинов с първото си докосване до топката в 72-та минута и попадението се оказа достатъчно за участие в евротурнирите през следващия сезон.Етър на Красимир Балъков няма от какво да се срамува, тъй като изигра много силен мач и оставя зад гърба си прекрасен сезон, който за тяхно нещастие не завърши по възможно най-позитивния начин. Това беше последен мач при \"виолетовите\" за Балъков, който още в следващите дни събира националите за лагер преди мачовете с Косово и Чехия. ", "date": "2019.05.29", "title": "Валери Божинов класира Левски в Европа"}
{"url": "http://www.cross.bg/deteto-roditeli-protest-1605333.html", "text": "/КРОСС/ Протестиращите родители срещу Стратегията за детето излизат на протест на 2 юни. Днес те ще обяват причините за недоволството си.По разпореждане на премиера Бойко Борисов работата по проекта на Националната стратегия за детето беше спряна заради негативни обществени реакции. От социалното министерство тогава заявиха, че целта на документа никога не е била да отнема децата от техните семейства и да противопоставя интересите на децата и на техните родители.", "date": "2019.05.29", "title": " Нов протест срещу Стратегията за детето"}
{"url": "http://www.cross.bg/operatziya-braziliya-nasilie-1605336.html", "text": "/КРОСС/ Бразилската полиция е осъществила гигантска операция за превенция на убийствата в почти всички щати в страната, съобщи БГНЕС. За един ден са арестувани 968 заподозрени, според Националния съвет на началниците на гражданските полиции /НСНГП/ в Бразилия. От тях 56 души са заподозрени в убийство в резултат на домашно насилие или като проява на дискриминация, основана на пола.Акцията е втора фаза от така наречената операция „Кронос\". Във всеки щат полицията споделя и актуализира в реално време на работата си в социалните медии, включително чрез снимки и видеоклипове.\"Като затваряме убийци, ние се надяваме да предотвратим бъдещи престъпления\", пише в изявлението на НСНГП.По време на първата фаза на операция \"Кронос\" през август миналата година, полицията арестува близо 3 000 души, обвинени в убийства, основани на пола, и такива, свързани с домашно насилие, наред с други престъпления. Междуамериканската комисия по правата на човека, част от Организацията на американските държави, изрази в началото на февруари \"дълбока загриженост\" за насилието, основано на пола в Бразилия, като отбеляза, че най-малко 126 жени са били убити в резултат на насилие, основано на пола. ", "date": "2019.05.29", "title": " Почти 1000 заподозрени в убийства са задържани в полицейска операция в Бразилия"}
{"url": "http://www.cross.bg/obekti-interes-prezidenta-1605335.html", "text": "/КРОСС/ Народното събрание възобновява работата си след изборната ваканция. Още в първия ден депутатите ще обсъдят ветото на президента Румен Радев върху промените в Закона за държавната собственост, свързани с бърза процедура за принудително отчуждаване на недвижими имоти в интерес на частни предприятия, обявени за национални обекти от Министерски съвет.Държавният глава Румен Радев наложи вето върху закона ден след евровота, като се обоснова, че принципно подкрепя целта на законопроекта да се ускори процеса по изграждане на национални обекти и да се насърчат инвестициите в индустриалния сектор. В мотивите да върне закона обаче посочва, че липсва баланс между обществения интерес и защитеното от Конституцията право на собственост. Според държавния глава липсват ясни критерии за включване в списъка на национално важните обекти, което може да засегне редица частни имоти, без да има гаранции, че те са обекти за общо ползване в обществен интерес. Президентът Радев вижда и проблем при промените, които предвиждат специален режим за обезщетенията при отчуждаване на земеделски земи и горски територии на собственици на имоти с обща площ над 50 декара, без аргументи защо с подобна площ, което поражда, според президента, съмнения, че тази промяна обслужва определени критерии.„БСП за България\" няма да участват в дебатите по ветото, въпреки решението на Националния съвет от вчера социалистите да се върнат в парламента. Точно кога ще стане това,  БСП ще решава днес. ", "date": "2019.05.29", "title": "Депутатите обсъждат ветото на президента върху Закона за държавната собственост"}
{"url": "http://www.cross.bg/teodosiya-bila-sedem-1605322.html", "text": "/КРОСС/ Св. Теодосия била родом от Цариград. Тя била дъщеря на благочестиви родители и от детство била възпитана в любов към Бога. Баща й умрял, когато тя навършила седем години. Майка й я дала в манастир, където е продължило нейното възпитание в дух на подвижничество. Там тя достигнала до такава степен на духовно съвършенство и убеденост в истините на Христовото учение, че била в състояние дори живота си да положи за своята вяра.Теодосия наследила голямо богатство, което тя употребила за украса на храмовете и за подпомагане на бедните.Император Лъв Исаврянин със съдействието на еретика патриарх Анастасий започнал гонение против почитателите на светите икони. Заповядано било да се унищожи и древната чудотворна икона на Спасителя, поставена още от Константин Велики над вратите на царския дворец. Тогава Теодосия, която присъствала заедно с други инокини при това посегателство, в порив на ревност поискала да попречи на това кощенство. Тя отместила стълбата, по която се качвал войник да сваля иконата, и войникът паднал на земята и тежко пострадал. След  това Теодосия отишла с иконите при патриарх Анастасий и започнала да го укорява и изобличава за нечестивото иконоборство. Той съобщил на императора за нанесеното му оскърбление и преподобна Теодосия била затворена в тъмница, гдето в продължение на седем дни й нанасяли по сто удара, а на другите инокини още в същия ден били отсечени главите. На осмия ден Теодосия била влачена по града, хулена и оскърбявана, и накрай й нанесли жесток побой, от който тя умряла. Това станало на 29 май 730 година. ", "date": "2019.05.29", "title": "Св. Александър, патр. Александрийски. Мчца Теодосия девица"}
{"url": "http://www.cross.bg/zhivkov-todor-pier-1605323.html", "text": "КРОСС/ 1453 г. - Падането на Константинопол: Армията на султан Мехмед II Фатих (Завоевателя) превзема Константинопол след двумесечна обсада, артилерийски обстрел с най-модерните за тази епоха оръдия и масирана атака на еничарския корпус. При атаката е убит последният византийски император Константин XI Палеолог.1660 г. - Английската реставрация: Чарлз II е възстановен на трона на Великобритания.1667 г. - Френските трапери Медард дьо Грозейле и Пиер Еспри Радисон откриват езерото Нипигон в Канада.1876 г. - Априлското въстание: Четата на Христо Ботев овладява пътническия параход „Радецки\" и заставя капитана да спре на българския бряг при село Козлодуй.1927 г. - Провеждат се избори за XXII ОНС, спечелени от управляващия Демократически сговор.1948 г. - Подписан е българо-полски договор за сътрудничество.1953 г. - Сър Едмънд Хилари и шерпът Тенсинг Норгей стават първите алпинисти, изкачили връх Еверест в Хималаите.1956 г. - Пакистан е обявен за ислямска държава.1968 г. - Установени са дипломатически отношения с Република Горна Волта.1970 г. - Посещение на Тодор Живков в СССР.1984 г. - Канада: Пиер Трюдо подава оставка, министър-председател става Джон Търнър.1985 г. - Трагедията на Хейзел: На финала на Шампионската лига на УЕФА в Брюксел, Белгия, 39 футболни запалянковци са убити и стотици са ранени от срутена подпорна стена, след като привърженици на ФК Ливърпул проникват в сектор на ФК Ювентус.1989 г. - Възродителен процес: В изявление по БНР и БНТ председателят на Държавния съвет Тодор Живков призовава Турция да отвори границите си за български емигранти, което става причина за „Голямата екскурзия\".1990 г. - Руският парламент избира Борис Елцин за председател на Президиума на Върховния съвет на Руската СФСР.1999 г. - Космическата совалка Дискавъри извършва първото скачване с Международната космическа станция. ", "date": "2019.05.29", "title": "29 май в историята"}
{"url": "http://www.cross.bg/chasa-sofiyaot-zala-1605326.html", "text": "/КРОСС/  София.От 20.00 часа президентът Румен Радев и съпругата му Десислава Радева ще бъдат домакини  на традиционния абитуриентски бал за младежи в неравностойно положение, който ще се състои в Дом 2 на резиденция „Бояна\".***София.От 15.00 часа в зала 6 на НДК председателят на Народното събрание Цвета Караянчева ще  награди медици, отличени в инициативата „Лекарите, на които вярваме\".***София.От 14.30 часа в зала „Договори\" на Министерството на външните работи министрите ЕкатеринаЗахариева и Росен Желязков ще валидират юбилейна марка в чест на 140 години от създаването на МВнР.***София.От 09.00 часа ще започне редовното заседание на Народното събрание.***София.От 12.00 часа ще започне седмичното заседание на Министерския съвет.***София.От 11.00 часа в Конферентната зала на Дома на Европа (ул. \"Г.С. Раковски № 124\") ще се състоипредставянето на онлайн ръководство по човешки права за България, изготвено от изследователи и експерти на Българския хелзинкски комитет.***София.От 13.00 часа в София Хотел Балкан, зала „Сердика\", ще се проведе експертната дискусия: „Сигурност на електроенергийните доставки и нов регулаторен модел за въглищните централи\", част от поредицата Energy Managers' Forum.***Пловдив.В 10.00 часа кметът на Пловдив Иван Тотев ще направи инспекция на реконструкцията на площад Централен.***Шумен.От 14.00 часа в Областен информационен център ще се състои официалната церемония по награждаване на победителите в Националния онлайн конкурс за предприемачи \" Имам бизнес идея!\".  ", "date": "2019.05.29", "title": "Предстоящи събития на 29 май"}
{"url": "http://www.cross.bg/rozhdenitzite-na-maii-1605325.html", "text": "/КРОСС/  Стефко Бурджиев, областен управител на РусеДрагомир Димитров, председател на Държавна агенция „Разузнаване\"Петя Аврамова, министър на регионалното развитие и благоустройствотоВаня Монева, диригент на хор \"Космически гласове\", музикален продуцентДоц. д-р Васил Паница, хирургРадко Влайков, посланик в Сърбия, бивш говорител на МВнРИван Ангелов - поп певецИнж. Любен Татарски - политик, бивш кмет на РазлогНеделчо Неделчев - икономист, бивш заместник-министър на транспорта и съобщениятаРени Гайтанджиева - Рени - певицаТеодора Коларова - лекоатлеткаГеорги Йорданов - бивш министър на културата", "date": "2019.05.29", "title": "Рождениците на 29 май "}
{"url": "http://www.cross.bg/mercedes-benz-silvur-star-1605327.html", "text": "/КРОСС/  Силвър Стар ще покаже за първи път у нас новия Mercedes-Benz Actros по време на специализираното изложение TRUCK EXPO. Основните нововъведения при модела са: MirrorCam вместо странични огледала; Multimedia Cockpit с редица нови функции и системи; обновената система PPC (Predictive Powertrain control), която посредством 3-D карта вече разпознава завои и кръстовища; Active Drive Assist - системата, която позволява на водача да използва предимствата на полуавтономното шофиране; Active Brake Assist 5 - спирачният асистент за критични ситуации от следващо поколение.Посетителите ще могат да разгледат два идентични влекача с кабина StreamSpacе. Интериорът е с напълно равен под, две комфортни легла със седем зонов матрак, 36 л. хладилник и водна печка 3800W със система за оползотворяване на остатъчна топлина от двигателя. И двата камиона Mercedes-Benz Actros са оборудвани с двигател OM471 от второ поколение Евро 6, 13л. редови 6 цил. с двуструен турбокомпресор, макс. мощност 330 кВ (449 к.с.) при 1600 об.мин., макс. въртящ момент 2400 Nm в диапазона от 800 до 1400 об.мин. и налична функция „Top torque\" + 200 Nm при движение на 12-та предавка. На борда е налична FleetBoard системата за контрол и управление на автопарка. Автомобилите разполагат със следните системи за сигурност: ESP; активен спирачен асистент; предупреждение при напускане на лентата за движение; асистент следящ за умора на водача.Клиентите в България могат да поръчват новия Mercedes-Benz Actros от Генералния дистрибутор Силвър Стар още от декември месец миналата година, а първите камиони се очакват да пристигнат през юни. Освен новия флагман при тежкотоварните, посетителите ще имат възможност да се запознаят с още седем експоната на щанда на Силвър Стар - първият пикап на Mercedes-Benz - Х-class, Sprinter ще бъде представителят на лекотоварната гама, а Mercedes-Benz V-class ще впечатлява посетителите с комфорта и лукса при вановете. Професионалистите, занимаващи се със строителна техника ще могат да разгледат отблизо бетоновоз със задно разтоварване Mercedes-Benz Arocs, а най-добра маневреност ще демонстрира компактният камион за градска дистрибуция Fuso Canter 3С15. Mercedes-Benz Tourismo 16 RHD е новият автобус за дълги разстояния на марката от Щутгарт и е поредният експонат, който ще предизвиква интерес на изложението.Изложението отваря врати на 6 юни, а работното време в дните 6 и 7 юни е от 10 до 18 часа, на 8 юни от 10 до 16 часа.  ", "date": "2019.05.29", "title": "Силвър Стар на TRUCK EXPO 2019"}
{"url": "http://www.cross.bg/tzik-obyavyava-okonchatelnite-rezyltati-ot-evroizborite-1605332.html", "text": "/КРОСС/ Очаква се ЦИК да обяви получените гласове и разпределиенто на мандатите по политически партии. На 31 май оттам ще съобщят и имената на избраните евродепутати.По данни на комисията до момента ГЕРБ събират 30.94 % от гласовете на избирателите, БСП 24.24 %, ДПС - 16,36, ВМРО 7,42, а Демократична България 6,24 %. Над 36% от избирателите са гласували с преференциален вот. ", "date": "2019.05.29", "title": " ЦИК обявява окончателните резултати от евроизборите"}
{"url": "http://www.cross.bg/svetlata-strana-vinagi-1605321.html", "text": "/КРОСС/ Винаги гледай на нещата от светлата им страна, а ако нямат такава - излъскай тъмната, докато не заблести.Източна мъдрост", "date": "2019.05.29", "title": "Винаги гледай на нещата от светлата им страна"}
{"url": "http://www.cross.bg/tema-zhivo-novi-1605324.html", "text": "/КРОСС/ Тема: На живо от Брюксел: битката за новите европейски постове започва;Тема: Код \"червено\": анализи и оставки - какво е бъдещето на БСП? Гост Михаил Миков;Тема: Нови цени на тока от 1 юли - как 3.48 % ще се отразят на потребителите?Тема: Автомобилни състезатели на протест - защо беше отнет лицензът на Българската федерация по автомобилен спорт?Тема: След оставката на Корнелия Нинова, накъде тръгва БСП - коментар на КристианВигенин;Тема: Нови разкрития за беглеца от Костенец, заподозрян в две убийства! На живо - каквиследи е оставил издирвания?Тема: На живо от Божурище: Ощетил ли е кметът Георги Димов местната хазна с 8милиона лева?Тема: Kон на магистрала \"Тракия\" предизвика тежък инцидент! Кой е отговорен забезопасността на пътя?Тема: Tрябва ли младите юристи да полагат клетва като лекарите? Гост - деканът на Юридическия факултет на университета, проф. Даниел Вълчев; Тема: Mихаела Филева представя талантите от своя отбор в \"Гласът на България\";Тема: След загубата - оставка на Корнелия Нинова. Последно сбогом или ход за ново завръщане начело на БСП?Тема: След разследване на NOVA - белезници за кмета на Божурище. Ще има ли още арестувани за далавери с имоти?Тема: Убиецът от Костенец остави нови следи. На живо - къде още се е крил Стоян Зайков?Тема: Сблъсък с кон на магистрала. Говорят оцелелите по чудо след удара с животното.Тема: Жена от Шумен иска да осинови 2-годишното изоставено дете, за което ви разказахме. И още - за дългия път между изоставените деца и чакащите родители.Тема: От Марая Кери през Георги Христов до Лили Иванова. Големият победител в \"Като две капки вода\" Стефан Илчев  ", "date": "2019.05.29", "title": "Теми и гости в сутрешните блокове на телевизиите"}
