{"url": "http://www.cross.bg/karti-ermenkov-semeiistvoto-1580459.html", "text": "/КРОСС/ Ограбиха дома на Таско Ерменков за втори път. Това съобщи депутатът, като посочи, че крадците вероятно са упоили семейството му. Обирът се случил през нощта, но никой от членовете на семейството не се събудил, включително и домашният любимец, който по думите на депутата винаги реагира на движенията във входа., посочва Ерменков в писмо, разпратено до медиите. Взломът се случил в 2.30 часа на 3 юли. , пише Ерменков.  ", "date": "2018.07.31", "title": "Упоиха депутата Таско Ерменков и семейството му и ги обраха"}
{"url": "http://www.cross.bg/gykov-metra-piynova-1580463.html", "text": "/КРОСС/ Руският алпинист Александър Гуков, блокиран от седмица насам на над 6100 метра на връх Латок-1 в Пакистан, е бил спасен с хеликоптер, съобщи координаторът на операцията. Според Анна Пиунова, която е и главен редактор на сайта Mountain.ru, за жителя на Санкт Петербург няма опасност за живота, \"но е много слаб и говори трудно\".Пилоти от пакистанските военновъздушни сили са използвали подходящото време, за да свалят руснака от скала и да го откарат в болница в град Скарду. Гуков правеше пореден опит за изкачване на високия 7145 метра връх Латок-1 по маршрут, по който никой досега не е минавал. Партньор му беше Сергей Глазунов, но на 6200 той се подхлъзнал, паднал и загинал. Гуков остана блокиран без храна и средства за сгряване и топене на вода.Двамата тръгнаха на щурм на главния връх на масива Латок в пакистански Каракорум на 10 юли след съобщение, че взимат храна само за 5 дни. 40-годишният Гуков написал на Пиунова, че ако има проблем, ще изпрати сигнал SOS и височината, на която се намират, но при потеглянето батерията на сателитния телефон била заредена само 11%. Плановете на експедицията били екипът да е от трима, но един от тях в последния момент останал в Русия по семейни причини. Затова Гуков и 25-годишният му партньор оставили доста от оборудването в базовия лагер.На 22 юли алпинистите съобщили от лагер на 6500 метра, че планират да стигнат до върха на следващия ден, но 24 часа по-късно се оказало, че са изминали едва 100 метра и се канят отново да пробват. На 25 юли - след пропуснати няколко обаждания - хеликоптер със спасители облетял района и установил, че алпинистите са живи. Но час по-късно идва сигналът SOS и \"Серьога отлетя\", \"Вися на стената\" и \"Трябва ми помощ, Трябва ми евакуация\". Причината е, че въжето за спускане останало в раницата на Сергей Глазунов, който паднал с нея. Гуков се оказал и без по-голямата част от газа, но поне му останала палатка. Пиунова описва, че след това той успял да се закрепи на безопасен хребет, за да е по-далеч от лавини и каменопад. В последвалите 6 дни времето не е позволявало хеликоптерите да излетят. Северният маршрут към Латок-1 никога не е бил преодоляван успешно въпреки над 50 опита, като най-далеч по него са стигали американци в далечната 1978 г. Александър Гуков, който е носител на наградата \"Златния пикел\", прави първи опит през миналата година със съгражданите си Валерий Шамало и Антон Кашевников, но стигат само до 6800 метра.Шамало казва, че мястото е трудно за аклиматизиране и за това са нужни над 6 изкачвания на височина над 6000 м., а времето на върха непрекъснато се променя. Така често алпинистите остават в самото му подножие без достатъчно време и запаси. През 2017 г. той напуска експедицията заради заболяване от пневмония и измръзвания, станали причина да му ампутират няколко фаланги от пръстите на ръцете и краката, предаде \"Дневник\".", "date": "2018.07.31", "title": "Спасиха руски алпинист, издържал седмица без храна"}
{"url": "http://www.cross.bg/mozilla-promenya-logoto-na-firefox-1580464.html", "text": "/КРОСС/ Компанията ще промени не само иконката на свой браузър, но и на останалите си приложения.Според експертите сегашният вариант е морално остарял и не достатъчно разпознаваем. От Mozilla са подготвили два варианта за ново лого - един напълно нов и един по-традиционен.Възможни са обаче още варианти, а от Mozilla молят за помощ при избора, макар да не са пуснали анкета за гласуване.", "date": "2018.07.31", "title": "Mozilla променя логото на Firefox"}
{"url": "http://www.cross.bg/-godishno-dete-zagina-v-tezhka-katastrofa-v-zlatograd-1580465.html", "text": "/КРОСС/ 13-годишно момче е загинало след тежък пътен инцидент, станал към 17.15 часа в Златоград, област Смолян, съобщиха от пресцентъра на МВР.По първоначални данни, микробус, управляван от 56-годишен шофьор, по неизяснени засега причини е ударил детето на тротоара край пешеходна  пътека на ул. „България“ в града и по-късно момчето  е починало.Алкохолната проба на шофьора е отрицателна. На мястото на инцидента е извършен оглед. Образувано е досъдебно производство по случая*снимката е илюстративна", "date": "2018.07.31", "title": "13-годишно дете загина в тежка катастрофа в Златоград"}
{"url": "http://www.cross.bg/hunt-velikobritaniya-brexit-1580461.html", "text": "/КРОСС/ Министърът на външните работи на Великобритания Джеръми Хънт призова Германия и Франция да убедят Еврокомисията в необходимостта да се придържа към прагматичен подход към преговорите за Brexit, предаде БГНЕС.В противен случай, каза Хънт в интервю пред в. „Ивнинг стандарт“, твърде голяма е вероятността Лондон и Брюксел така и да не сключат споразумение за условията за напускането на Великобритания.„Франция и Германия трябва решително да заявят на Европейската комисия, че трябва да се договорим за прагматичен и благоразумен изход от преговорите, който ще защити хората и от двете страни на Ла Манша, защото след всяко работно място, изгубено във Великобритания, ще последва загуба на работни места в Европа, ако Brexit не протече така, както трябва“.По думите на шефа на Форин офис „вероятността от излизане без сделка нараства с всеки изминат ден, докато не видим промени в подхода от страна на Еврокомисията“. Тази институция според Хънт „се придържа към мнението, че на нея ѝ е необходимо да изчака известно време и Великобритания да се съгласи“. „Това е просто дълбоко неразбиране за нас като страна“, констатира министърът.„Съществува реален шанс за оттегляне от споразумението без сделка. Всички вярват, че „не, не, не – това никога няма да се случи“. Всъщност това може да се случи“, подчерта Хънт.", "date": "2018.07.31", "title": "Лондон иска помощ от Берлин и Париж за Brexit"}
{"url": "http://www.cross.bg/otbranata-pytin-ypravlenie-1580462.html", "text": "/КРОСС/ С указ на президента Владимир Путин в руското Министерство на отбраната /МО/ бе създадено Военно-политическо управление, предадоха световните агенции.За негов ръководител бе назначен генерал-полковник Андрей Картаполов - бившият командващ на руските войски в Сирия, който ще управлява новата служба с ранг на зам.-министър на отбраната.„В условията на глобално информационно-психологическо противоборство неизмеримо расте ролята на морално-политическото единство на армията и обществото“, заяви пред Интерфакс зам.-председателят на обществения съвет към МО Александър Каншин, предаде Епицентър.Политическото управление съществуваше във въоръжените сили на страната в периода 1919-1991 г. – първо в Червената, а след това в Съветската армия. В него служеха военни комисари и политически ръководители, които се занимаваха с пропаганда сред военнослужещите, припомнят медиите.", "date": "2018.07.31", "title": "Путин върна политкомисарите в армията"}
{"url": "http://www.cross.bg/godini-kvartal-aktiviziraha-1580454.html", "text": "/КРОСС/ Проливните дъждове активизираха свлачище в Неделино. Земната маса застрашава цял квартал. Тонове кал затрупаха и унищожиха напълно пристройка на къща и заплашват да разрушат цялата масивна двуетажна сграда.Обитателите й се страхуват да нощуват в нея. Свлачището се активирало преди няколко години, когато по билото на близкия скат била изградена с европейски средства еко-пътека, без да бъде предвидена подпорна стена, която да защитава жилищния квартал отдолу от свлачища.Преди 2 години земни маси в същия район затрупали два от близките имота.", "date": "2018.07.31", "title": "Проливните дъждове активизираха свлачище в Неделино"}
{"url": "http://www.cross.bg/dvizhenieto-bansko-ylitzi-1580444.html", "text": "/КРОСС/ Кметът на община Банско Георги Икономов забрани движението на моторни превозни средства по няколко улици, част от улици и площади в Банско.Целта е да се гарантира обществения ред и да се контролира преминаването и паркирането на коли в курортния град. Забранено е движението на автомобили по определени участъци на улиците „Пирин”, „Неофит Рилски”, „5-и октомври”, „Никола Вапцаров” и „Гоце Делчев”. Не може да се движат коли по улиците „Уста Глигор”, „Велян Огнев”, „Александър Буйнов” и „Яне Сандански””, както и по площадите „Никола Вапцаров”, „Възраждане” и „24-ти май”. В тези райони на града е забранено и движението, и спирането, паркирането и домуването на МПС. Собствениците на търговски обекти и тези, които развиват стопанска дейност на тези пътни участъци, трябва да зареждат обектите си от 06,00 до 08,00 часа сутринта и от 15,00 до 17,00 часа следобед.Всеки автомобил, който е нарушил забраната, ще бъде репатриран с „Паяк” или блокиран със скоба. Заповедта на кмета може да се обжалва в едномесечен срок пред Административен съд-Благоевград. ", "date": "2018.07.31", "title": "Забраняват движението на МПС по някои улици в Банско"}
{"url": "http://www.cross.bg/repyblika-ychenieto-podgotovka-1580449.html", "text": "/КРОСС/ Медиен ден на многонационалната съвместна подготовка „PLATINUM LION 18“ ще се проведе на 8 август /сряда/ на учебен полигон „Ново село“.„PLATINUM LION 18“ се провежда от 30 юли до 10 август на Учебен полигон „Ново село”. Целта на подготовката е да повиши взаимодействието и оперативните способности на участващите формирования от НАТО и страните-партньори при провеждане на съвместни действия. В учението участват военни формирования от Република България, Силите на САЩ в Европа, Румъния, Република Молдова, Република Албания, Република Сърбия, Република Грузия и Република Черна Гора. За първи път в историята на учението процесът по подготовка, планиране и провеждане е изцяло отговорност на Сухопътните войски на Република България.Сценарият на учението включва действия и инциденти с паравоенни и радикално настроени фракции и групи при провеждане на мироподдържаща операция от многонационални съвместни оперативни сили. По време на съвместната подготовка се отработват въпроси по извършване на маньовър с формирования, действие в райони, стрелба и целеуказване, патрулиране, действия в градски условия, устройване на контролни постове и други задачи, свързани с подготовката на взвода и ротата.Чуждестранното участие в съвместната подготовка се свежда до 500 военнослужещи с щатно въоръжение и снаряжение и до 23 единици сухопътна техника.Планиращ учението е бригаден генерал Валери Цолов, заместник-командир на Сухопътните войски. Провеждащ учението е полковник Стоян Шопов, началник на щаба на 2-ра механизирана бригада. Директор на учението е подполковник Атанас Георгиев, заместник-началник на щаба на 2-ра механизирана бригада.", "date": "2018.07.31", "title": "Медиен ден на многонационалната съвместна подготовка „PLATINUM LION 18“"}
{"url": "http://www.cross.bg/liniya-severna-koreya-1580451.html", "text": "/КРОСС/ Висши военни от Южна и от Северна Корея си стиснаха ръцете на демаркационната линия, а отборите по гребане започнаха заедно подготовка за предстоящите Азиатски игри.На граничната линия в демилитаризираната зона генерали от двете страни преговаряха за понижаване на конфронтацията. На първо време се обсъжда изтегляне на тежките оръжия по границата и намаляване броя на граничарите.Затоплянето идва след историческата среща на двамата лидери през април.Южнокорейското разузнаване обаче смята, че Северът продължава да строи междуконтинентални балистични ракети. Опасенията са на базата на сателитни снимки за повишена активност в основното предприятие за сглобяване на такива оръжия.", "date": "2018.07.31", "title": "Нов епизод от затоплянето на отношенията между Южна и Северна Корея"}
{"url": "http://www.cross.bg/vratza-selo-lilyache-1580452.html", "text": "/КРОСС/ Тежка катастрофа между два леки автомобила между Враца и Криводол, в района на село Лиляче, взе жертва.Сигналът е подаден към 14 ч., предаде кореспондентът на bTV в региона.Колите са се ударили челно. На място е загинал пътник, който се возел на предната седалка в автомобил с монтанска регистрация. Пострадали са трима, сред които са и шофьорите на двете коли. По предварителна информация нараняванията им не са животозастрашаващи.Пътят, на който се е случил инцидентът, е второкласен. По него минава основният трафик от и към Враца заради ремонта на моста при Краводер. Огледът на мястото продължава, движението е пренасочено през село Лиляче.", "date": "2018.07.31", "title": "Две коли се сблъскаха челно между Враца и Криводол, пътник загина"}
{"url": "http://www.cross.bg/yvrezhdaniya-otbor-bulgariya-1580453.html", "text": "/КРОСС/ В София приключи първото в историята на България световно първенство по шахмат за хора със зрителни увреждания. В шампионата взеха участие 16 отбора. Победител е тимът на Русия, а след него на втора позиция е Полша. Поради големия интерес България беше представена от два състава.Д-р Иван Янев, Президент на Българската федерация по шах за хора със зрителни увреждания, изрази удовлетворението си от постигнатата добра организация на първенството:\"Получихме много похвали. Нямаме основание да се притесняваме. Анализите предстоят.\"\"Очевидно това са ни възможностите, макар че имахме голям шанс, от който не успяхме да се възползваме. След това отборът се срина. 11-то място на първия отбор е класиране, което се дублира от олимпиадата миналата година, но нашата цел беше по-висока: в шестицата или максимум в осмицата. Не се получи. Очевидно трябва да вземем много сериозни мерки и да се опитаме да намерим млади състезатели, които да включим покрай по-опитните и да изградим бъдещ национален отбор.\", коментира Президентът на Федерацията във връзка с българското представяне.Той също добави, че може да се очаква и подмладяване на националния отбор, като изрази надежда да успеят да надминат успехите, които има страната ни в този спорт.Д-р Иван Янев допълни, че на шахматистите с увреждания предстои участие на индивидуалното световно първенство в Гърция. Той се надява да успеем да изпратим двама състезатели. ", "date": "2018.07.31", "title": "България е 11-та в света по шахмат за незрящи"}
{"url": "http://www.cross.bg/svlachishta-putishta-zatvoriha-1580455.html", "text": "/КРОСС/ Усложена е обстановката в Тетевенско след като свлачища затвориха пътища. В района се борят с щетите след продължаващите поройни дъждове.Основните свлачища, които затвориха пътя Тетевен – Черни Вит, бяха разчистени.", "date": "2018.07.31", "title": "Усложена обстановка в Тетевенско, след като свлачища затвориха пътища"}
{"url": "http://www.cross.bg/duzhd-navodni-rysenskoto-1580456.html", "text": "/КРОСС/ Порой наводни русенското село Басарбово. Само за половин час снощи стихията е унищожила градини и селскостопанска продукция.Водата е стигнала и до част от къщите. Силният дъжд е превърнал за минути градините в кални езера. Реколтата е напълно унищожена.Хората са притеснени и заради отводнителния канал на селото, който е с малък дебит и при проливен дъжд наводнението може да се повтори.", "date": "2018.07.31", "title": "Порой наводни русенското село Басарбово"}
{"url": "http://www.cross.bg/godna-piene-cheshmi-1580443.html", "text": "/КРОСС/ Водата от обществените чешми в девет ловешки села не е годна за пиене, е установила проверка на Регионалната здравна инспекция.Лабораторните изследвания на 14 проби вода от обществени местни водоизточници са показали, че те съответстват на изискванията за качеството на водата, предназначена за питейно-битови цели.В селата Хлевене, Лешница, Казачево, Българене, Стефаново, Малиново, Къкрина, Горно Павликене и Брестово обаче има отклонения на микробиологичните показатели. За установените отклонения на кметовете са издадени предписания за уведомяване на населението, че водата от тези чешми не е годна за пиене.", "date": "2018.07.31", "title": "Водата от обществените чешми в 9 ловешки села не е годна за пиене"}
{"url": "http://www.cross.bg/hora-mladite-bulgariya-1580439.html", "text": "/КРОСС/ Самият проект е изготвен и с участието на МО на БСП, тъй като ние имаме представители в всички органи на партията и в тази връзка активно сме участвали в неговото изготвяне.Една от политиките, за която активно ще настояваме, е т. нар. „Културен чек“, Вие знаете – ние имахме предложение, законопроект за „Културен чек“, който дава достъп на всеки млад човек до културно мероприятие, например до театър или закупуване на книга включително. Става въпрос за ваучер на стойност 200 лв,. който младите хора получават. Това е една от политиките, която не е включена във Визията, но това не означава, че ние няма да я отстояваме.Младите хора ще се задържат в България с по-високи доходи и повече мерки, които са ориентирани към тях, и смятам, че ние трябва да изготвяме политики, които са адресирани конкретно към младите хора, за да може да ги задържим в страната.България?„Визия за България“ на БСП не е една политическа предизборна платформа и това не е нещо конкретно, което е написано като алтернатива на ГЕРБ. Този проект, който е много по-мащабен, това е програма, която е написана за 10-20-30 години напред. С „Визия за България“ ние стартирахме дискусията относно бъдещето на страната, като от тук на татък е въпрос на дискусия да разработим по-конкретно политики и за младите хора и за всички, тъй като нашите политики не са ориентирани само към младите хора.„Мисия Оставам“ беше една прекрасна инициатива на МО на БСП. Нашата идея беше да съберем партньори и лидери от младежките обединения на левите формации в Балканския регион. Имахме гости от Албания, Румъния, Сърбия, Словения и Черна гора. Идеята на това мероприятие беше да се съберем на едно място и да разберем дали нашите проблеми са общи. Идеята беше да ги очертаем, да започнем да работим заедно за изготвянето на конкретни решения относно тези проблеми и да започнем да изготвяме проекторешения.Според проучване на професор Борис Попиванов - младите хора са изключително аполитични, което е проблем, защото това, което ние искаме да покажем с тези срещи в нашите комисии с МО на БСП, е, че съдбата на всеки един млад човек зависи от него самия. Ако той има желание да предложи нещо добро и работещо, ние приветстваме това и с най-голямо удоволствие ще се опитаме да помогнем за реализирането на всяка една добра идея.Проблемите ни са общи, основно са с в сферата на доходите, т.е. икономиката и в сферата на образованието. Като за добри практики бих дал пример с Румънската делегация, която сподели, че тяхното правителство предлага помощ за първа кола и първо жилище, и ни обещаха да ни изпратят този закон в рамките на седмица, за да го разгледаме и ние, тъй като звучи наистина добре и си мисля, че може и ние да го имплементираме в българското законодателство.България в близките 10-20 години... Ако не успеем да премахнем ГЕРБ, които вече 10 години не показват никакви резултати, реално погледнато, България ще продължи  да бъде най-бедната държава в Европейския съюз, ще има най-ниска раждаемост и най-висока смъртност. Ние трябва да покажем алтернатива на този модел на управление и искрено се надявам в най-скоро време ГЕРБ да не са управляваща партия, а дай, Боже, това да сме ние. Ако сме ние, си представям нещата доста по-привлекателни, доста по-добре за българската нация като цяло особено ако успеем да придържаме към „Визия за България“ и да я реализираме.", "date": "2018.07.31", "title": "Николай Бериевски: С „Визия за България“ трябва покажем алтернатива на ГЕРБ"}
{"url": "http://www.cross.bg/vratza-mezdra-kamionut-1580436.html", "text": "/КРОСС/ Катастрофа на международния път Е-79 между Мездра и Враца. Четирима души са настанени в болница с различни наранявания.Пострадалите са пътували за работа с лекотоварен камион на пътностроителна фирма. По първоначални данни заради мократа настилка камионът е поднесъл и се завъртял на пътя като блокирал и двете ленти за движение. Движещият се зад него миниван не успял да спре навреме и го е ударил, след което камионът с четиримата пътници се е преобърнал в канавката. Двама от пострадалите са настанени в болницата в Мездра, другите двама - във Враца без опасност за живота.", "date": "2018.07.31", "title": "Четирима са в болница след катастрофа на път Е-79 между Мездра и Враца"}
{"url": "http://www.cross.bg/zabavyane-fandukova-momenta-1580441.html", "text": "/КРОСС/ До три дни забавяне в графика на ремонтите по столичните булеварди е установила проверката на кмета Йорданка Фандъкова. Тя коментира, че причина за това е дъждовното лято, но забавянето не е фатално. В момента в София се ремонтират над 30 големи обекта и вътрешноквартални улици, посочи Фандъкова:", "date": "2018.07.31", "title": "Фандъкова констатира забавяне в ремонтите по столичните булеварди"}
{"url": "http://www.cross.bg/veshtestva-otrovnite-myastoto-1580445.html", "text": "/КРОСС/ Сирийската армия с подкрепа на авиацията на руските военно-въздушни сили започна атака срещу последното голямо селище Шайар, който все още се контролира от терористичната организация Ислямска държава. Това съобщиха журналисти от мястото на събитието, цитирани от RT.Снимката е предоставена от журналисти от мястото на събитието.По-рано съобщихме, че отровните вещества, които са били открити в изоставени от бойците от ИДИЛ складове с оръжие, доказват, че те са били изпратени на терористите в Сирия от САЩ и Великобритания, заяви замминистърът на външните работи на САР Фейсал Микдад на пресконференция в Дамаск.", "date": "2018.07.31", "title": "ВКС на Русия и Сирийската армия атакуват последната крепост на ИДИЛ"}
{"url": "http://www.cross.bg/predpriyatiya-naeti-litza-1580437.html", "text": "/КРОСС/ По аналогия на статистиката на населението, бизнес демографията описва жизнения цикъл на предприятията - от тяхното раждане през оцеляването и развитието до смъртта им. По-конкретно, бизнес демографията представя данни за броя активни предприятия, броя новородени предприятия, относителния дял на оцелелите предприятия, броя умрели предприятия, както и данни за промяната на заетостта в тях към определен момент.НСИ представя информация от изследването на демографските събития на предприятията в България за 2016 г. и проследява динамиката им за петгодишен период.Обект на наблюдението са предприятията, класифицирани по секторите на Класификацията на икономическите дейности (КИД - 2008), без група 64.2 (Дейност на холдингови дружества), дефинирани в Регламент (ЕО) на ЕП и на Съвета № 295/2008 за структурната бизнес статистика. През 2016 г. в България са действали 347 962 активни предприятия, което е с 2.6% повече в сравнение с предходната 2015 година.Най-голям относителен дял в съвкупността на активните предприятия през целия период (2012 - 2016 г.) имат активните предприятия с нула наети лица. През 2016 г. техният брой е 169 625 и съставлява 48.7% от всички активни предприятия. В следващата група \"1 - 4 наети\" попадат 127 187 предприятия, или 36.6% от общия брой за 2016 година. Най-нисък е делът на предприятията в групата \"5 - 9 наети лица\". Средно за периода той е 7.3%, а в групата \"10 и повече наети лица\" средно за разглеждания петгодишен период попадат 7.9% от активните предприятия.Броят на заетите лица в групата \"10 и повече наети лица\" съставлява 69.4% от заетите в периода 2012 - 2016 г., докато делът на предприятията в тази група е едва 7.9% от общия брой активни предприятия. И обратно - срещу големия брой активни предприятия в групата с нула наети лица - 45.7%, стои малък брой заети лица - 6.5% от общия брой на заетите лица в страната. От общия брой предприятия в разглежданите сектори на икономиката 12.5% са новородени през 2016 година. За последните пет години средногодишно са се раждали 12.2% от броя на активните през периода предприятия. За периода 2012 - 2016 г. най-висок относителен дял имат новородените предприятия в сектор G - \"Търговия; ремонт на автомобили и мотоциклети\", като средно за петгодишния период този дял е 43.5%.Същевременно най-нисък е делът на новородените предприятия в сектор B - \"Добивна промишленост\" - едва 0.1% средно за периода. Тази тенденция се запазва и през 2016 година. Като цяло структурата на родените предприятия по икономически сектори остава относително стабилна през разглеждания петгодишен период.През наблюдавания период от 2012 до 2016 г. най-голям е броят на новородените предприятия, които не са наемали работна ръка. В групата \"0 наети\" през 2016 г. попадат 29 635 новородени предприятия, следвани от групата с 1 до 4 наети - 12 291. През същата година новородените предприятия с 10 и повече наети лица са само 558. От всички родени през 2015 г. предприятия 81.1% оцеляват една година по-късно, като в групата с \"10 и повече наети\" този относителен дял е 91.5%. През 2015 г. новородените предприятия са 40 358, като от тях 32 745 са преживели успешно 2016 година. Най-висок е делът на оцелелите предприятия в сектор H - \"Транспорт, складиране и пощи\" - 89.1%, а най-нисък - в сектор D - \"Производство и разпределение на електрическа и топлинна енергия и на газообразни горива\" - 58.7%.От 2011 г., с отдалечаване от годината на раждане, се наблюдава тенденция на намаляване на броя на оцелелите предприятия и за четирите групи предприятия според броя на наетите в тях. Делът на предприятията, родени през 2011 г. и все още активни пет години по-късно - през 2016 г., е 4.7%.Най-жизнеспособни са предприятията от сектор D - \"Производство и разпределение на електрическа и топлинна енергия и на газообразни горива\", където делът на единиците, оцелели през петгодишния период е 13.2%.Стойността на този показател е най-ниска за предприятията от сектор B - \"Добивна промишленост\" - 2.9%. Общият брой на заетите лица в родените през 2015 г. и оцелели през 2016 г. предприятия за разглежданите тринадесет сектора на КИД - 2008 е 86 493 души.В три сектора са концентрирани 60.8% от всички заети: G - \"Търговия; ремонт на автомобили и мотоциклети\" - 30.8%, C - \"Преработваща промишленост\" - 17.9%, и I - \"Хотелиерство и ресторантьорство\" - 12.0%.През 2016 г. разпределението на заетостта в тези предприятия е следното: група \"1 - 4 наети\" - 38.7%; група \"0 наети\" - 31.3%; група \"10 и повече наети\" - 20.2%; група \"5 - 9 наети\" - 9.7%. Данните за умрелите предприятия през 2015 г. са предварителни, което се дължи на специфичната методология за определянето им. През 2015 г. са умрели 34 853 предприятия, или 10.0% от броя на активните предприятияпрез същата година, в резултат на което работните си места са загубили 2.7%от заетите през годината.През разглежданата 2015 г. 43.4% от умрелите предприятия са класифицирани в сектор G - \"Търговия; ремонт на автомобили и мотоциклети\".Най-жизнеспособни са предприятията от сектори B - \"Добивна промишленост\", Е - \"Доставяне на води; канализационни услуги, управление на отпадъци и възстановяване\", и D - \"Производство и разпределение на електрическа и топлинна енергия и на газообразни горива\", като при тях умрелите предприятия са под 1%.", "date": "2018.07.31", "title": "НСИ:Под 5% са фирмите създадени през 2011 г. и активни през 2016 г."}
{"url": "http://www.cross.bg/pravoto-taksi-litza-1580446.html", "text": "/КРОСС/ Президентът Румен Радев върна за ново обсъждане Закона за изменение и допълнение на Административнопроцесуалния кодекс (ЗИД АПК), като оспори 16 негови разпоредби. Държавният глава счита, че с тях уредбата се отдалечава от основни конституционни начала и деформира традиционни принципи и постижения на административното право. Ще се намали интензитетът на защитата на правата на гражданите и юридическите лица относно актове, издавани от позицията на власт и изискващи подчинение. Тези разпоредби ще се отразят неблагоприятно на ролята на административното правосъдие да бъде защитник на обикновения човек срещу незаконосъобразните действия и произвола на администрацията.Държавният глава изразява несъгласие с  разпоредбите относно правилата за подсъдността, закритите съдебни заседания, драстично увеличените такси в касационното производство и премахването на касационната инстанция в редица специални закони.Президентът подчертава, че съдържанието на правото на защита многократно е тълкувано от Европейския съд за правата на човека, който приема, че държавата не трябва да поставя правни и практически пречки пред неговото упражняване. Като създават неясна родова подсъдност, увеличават разходите за правосъдие с приетата местна подсъдност, предвиждат необосновано драстично увеличаване на таксите в касационното производство и премахват касационната инстанция в специални закони, оспорените разпоредби на ЗИД АПК поставят именно такива пречки.Тези разпоредби ще намалят способността на административното правосъдие да бъде сред основните фактори, които гарантират баланса и контрола между властите в държавното управление и върховенството на закона. Така е застрашен правовият и демократичен характер на съвременната държава.Подкрепям необходимостта от усъвършенстване на Административнопроцесуалния кодекс (АПК), защото дефицитът на справедливост се усеща най-отчетливо при взаимоотношенията на гражданите и юридическите лица с държавните органи. С приетия Закон за изменение и допълнение на Административнопроцесуалния кодекс (ЗИД АПК) са направени стъпки в правилната посока по отношение на практическото прилагане на електронното управление и електронното правосъдие, на административния договор и на защитата срещу неоснователни действия и бездействия на администрацията. Независимо от това, не мога да се съглася с отделни разпоредби от ЗИД АПК, които отдалечават уредбата от основни конституционни начала, деформират традиционни принципи и постижения на административния процес и в крайна сметка ще доведат до намаляване интензитета на защитата на правата на гражданите и юридическите лица относно актове, издавани от позицията на власт и изискващи подчинение.Като държавен глава се ръководя от разбирането, че съдебният контрол върху актовете на изпълнителната власт е особено важна проекция на принципа за разделението на властите, носеща конструкция в системата от гаранции за правовата и демократична държава. Ето защо съм длъжен да се противопоставя на всеки опит за законова уредба, който отслабва способността на административното правосъдие да бъде защитник на обикновения човек срещу незаконосъобразните действия и произвола на държавните органи.1. Правилата за подсъдността трябва да бъдат пределно ясни, за да знаят жалбоподателите към кой съд да се обърнат и за да се избегнат спорове за подсъдност между съдилищата. Приетата със ЗИД АПК уредба на подсъдността не съответства изцяло на тези изисквания.Направеното с § 28 допълнение в чл. 132, ал. 2, т. 2 АПК създава проблеми с родовата подсъдност. От една страна, не са идентифицирани ясно актовете на Министерския съвет, министър-председателя, заместник министър-председателите и министрите, които Върховният административен съд (ВАС) разглежда като първа инстанция. С Решение № 8 от 2018 г. на Конституционния съд се изяснява смисълът на чл. 125, ал. 2 от Конституцията, но това не замества необходимата законова уредба. От друга страна, изразът „в случаите, предвидени в закон“ създава впечатление за втора хипотеза на изключение от правилото, че актовете на Министерския съвет, министър-председателя, заместник министър-председателите и министрите се разглеждат като първа инстанция от ВАС. Това излиза извън тълкуването на Конституционния съд. Приетата уредба за родовата подсъдност създава правна несигурност и може да доведе до множество спорове за подсъдност.С § 29, т. 1 от ЗИД АПК се променя принципът за местната подсъдност при оспорване на индивидуални административни актове. Като критерий за определяне на компетентния административен съд се въвежда постоянният адрес на физическото лице жалбоподател. Правилата за местната подсъдност следва да гарантират както връзката на делото с района на съответния съд, така и подходяща и за двете страни достъпност до този съд. Приетата уредба не отчита хипотезата на физически лица с настоящ адрес, различен от постоянния, което може да е затруднение за тях и за административните органи, чието седалище е различно от постоянния адрес на жалбоподателя. В тези случаи и двете страни ще бъдат принудени да пътуват до административния съд, в чийто съдебен район е постоянният адрес на жалбоподателя. При едновременно разглеждане на дела в различни административни съдилища държавните органи ще трябва да командироват навсякъде свои процесуални представители. Това ще увеличи разходите на администрациите, които директно или индиректно ще бъдат за сметка на данъкоплатците. Освен това промяната може да доведе до отлагане на дела в разрез с принципа за бързина и процесуална икономия, прогласен в чл. 11 от АПК. За тази промяна, направена чрез предложение между първо и второ гласуване на законопроекта, няма финансови разчети. Изтъкнатият мотив за по-равномерно натоварване на административните съдилища не следва да е за сметка на повишаване на разходите за достъп до правосъдие. По тези съображения смятам, че новата местна подсъдност не дава достатъчно гаранции за по-лесен, по-бърз и по-евтин достъп до правосъдие.2. Не съм съгласен с направеното в § 55 изменение на чл. 217, ал. 2 АПК относно закритите заседания в касационното производство. Публичността на съдебните заседания е толкова съществен принцип на правораздавателната дейност, че конституционният законодател изрично го е прогласил в чл. 121, ал. 3. Проекция на този принцип има във всички процесуални закони (чл. 12 от АПК, чл. 11 от ГПК, чл. 20 от НПК), както и в чл. 5, ал. 2 от Закона за съдебната власт. Правото на всеки човек на публично разглеждане на неговото дело е изрично посочено в чл. 10 от Всеобщата декларация за правата на човека и в чл. 6, ал. 1 от Конвенцията за защита правата на човека и основните свободи (КЗПЧОС). Принципът за публичността на съдебните заседания има двояко значение. От една страна, той е гаранция за справедлив процес, в който страните имат право не само лично да участват, но и да са защитени срещу администриране на правосъдието на тъмно, без обществено наблюдение. От друга страна, този принцип е гаранция за реализиране правото на гражданите да получават и разпространяват информация, предвидено в чл. 41, ал. 1 от Конституцията и чл. 10, ал. 1 от КЗПЧОС.Действително чл. 121, ал. 3 от Конституцията допуска със закон да се предвиждат закрити заседания. Тази възможност обаче представлява изключение от принципа за публичност и трябва да се използва пропорционално, когато е налице необходимост с оглед защита на друга конституционна ценност. Като поставя разглеждането на делото от тричленен състав на ВАС в открито заседание в зависимост от преценката на съдията-докладчик или от направено от страните изрично искане, променената разпоредба на чл. 217, ал. 2, изр. трето и четвърто АПК всъщност превръща публичността от правило в изключение.3. С регламентираните в § 57 такси в касационното производство се ограничават съществено процесуалните възможности за пълноценна защита на гражданите и юридическите лица срещу незаконосъобразни актове на администрацията. Несъмнено видът и размерът на съдебните такси са част от гаранциите за достъп до правосъдие. Приемам, че сегашните съдебни такси се нуждаят от актуализация, но увеличението на простите такси в касационното производство е драстично (14 пъти за физически и юридически лица и 74 пъти за юридически лица с нестопанска цел) и не съответства на икономическата ситуация и доходите в България. Вносителите на законопроекта отчитат само очакваното увеличение на приходите в бюджета на ВАС и на административните съдилища. Липсва обаче ясен механизъм за определяне на новите размери и анализ за финансовото отражение на въведените по-високи такси за гражданите, бизнеса и бюджетните организации, тъй като последните също могат да са касатори.  Няма аргументи и защо например дружествата, предоставящи водоснабдителни, топлоснабдителни, електроснабдителни, газоснабдителни, телекомуникационни услуги, ще заплащат прости такси в размери като гражданите, а юридическите лица с нестопанска цел ще заплащат такси като търговски дружества. Така увеличените прости такси ще са практическа пречка за упражняване на процесуалните права на значителна част от гражданите и юридическите лица. Дори редуцираната такса по дела за пенсионно, здравно и социално осигуряване е увеличена 5 пъти в сравнение с действащата досега.Въвеждането на пропорционални такси за „определяем материален интерес“ в касационното производство по административни дела не държи сметка за спецификата на тези дела. В административното правосъдие на преден план е пряката защита на нарушената законност при осъществяване на държавното управление, а не материалният интерес. Законността не е услуга, която една правова държава предоставя на гражданите, а необходимо условие за нейното съществуване. В този смисъл въвеждането на пропорционални такси, които са типични за гражданското правораздаване, е несъвместимо с административното правосъдие, при което споровете са за незаконосъобразно осъществяване на държавно управление. Затова пропорционалните такси не могат да бъдат принцип в касационното производство по АПК. Прилагането им, особено при липсата на легална дефиниция на понятието „определяем материален интерес“, ще доведе до правна несигурност и до противоречива съдебна практика. Поради това оспорвам и въвеждането със ЗИД АПК на пропорционални такси в Данъчно-осигурителния процесуален кодекс (§ 79, т. 4) и в Закона за опазване на околната среда (§ 111). Особено тревожна е промяната в Закона за опазване на околната среда, където размерът на таксата за касационно обжалване на решението по оценка на въздействието върху околната среда е оставен изцяло на преценката на съда. Въвеждането на пропорционална такса освен това ще направи тези производства недостъпно скъпи, което не съответства на чл. 9 от Конвенцията за достъпа до информация, участието на обществеността в процеса на вземането на решения и достъпа до правосъдие по въпроси на околната среда.Със ЗИД АПК за първи път размер на съдебни такси се определя в закон. Този подход не отчита присъщата динамика в размера на таксите, които са в зависимост от доходите. Това е причината досега таксите за съдебните производства по административни и граждански дела да се предвиждат в тарифа на Министерския съвет. Определянето им с § 57, 61 и 67 на ЗИД АПК лишава гражданите и юридическите лица от възможността да оспорват размера на тези такси, с каквато разполагат при регламентирането им в акт на Министерския съвет. Като се има предвид, че размерът на таксите в касационното производство (не само по административни, но и по граждански дела) представлява 50 на сто от размера на таксите в първоинстанционното производство, определените с § 57 могат да бъдат аргумент за съществено увеличение на таксите и в първоинстанционното производство.Въвеждането на пропорционални такси, както и драстичното увеличаване на простите такси в касационното производство, са в дисонанс с природата и целта на административното правосъдие – да гарантира защитата на по-слабата страна - гражданин или юридическо лице срещу незаконосъобразните актове на администрацията. Не се отчита изискването на чл. 60, ал. 1 от Конституцията таксите да са съобразени с доходите на гражданите, с което се ограничава правото на защита по чл. 56 от Конституцията. Размерът на определените такси може да представлява бариера за значителен брой граждани и юридически лица, поради което самата същност на правото на защита ще бъде нарушена. В този смисъл приетият закон е проблематичен и по отношение на чл. 6, ал. 1 от КЗПЧОС.4. Както и по друг повод съм изразявал позиция, правото на жалба в първоинстанционните производства по АПК и правото на касационно обжалване в тяхното единство съставляват правото на административно правосъдие. Касационното обжалване е част от правото на защита, което вече не е срещу порочния административен акт, а срещу постановеното незаконосъобразно съдебно решение. Премахването на касационната инстанция в съдебните производства по административни дела, които и без това са двуинстанционни, несъмнено отслабва защитата на засегнатите права на граждани и юридически лица. Това не съответства на правото на защита (чл. 56 от Конституцията) и на правото на съдебна защита на гражданите и юридическите лица във всички стадии на процеса (чл. 122, ал. 1 от Конституцията).4.1. Ограничаването на правото на защита само до една съдебна инстанция може да бъде оправдано само ако се налага, за да балансира с друга конституционна ценност. С някои от преходните и заключителните разпоредби на ЗИД АПК този баланс е нарушен. Нещо повече, липсата на втора - касационна инстанция ще застраши конституционно признати права, което е недопустимо.Такъв е случаят с § 113, т. 5, б. „б“ изр. последно относно чл. 75, ал. 9 от Закона за подземните богатства. Предвиждането само на една съдебна инстанция при спорове за принудително отчуждаване на частни имоти за нуждите на проучването и добива на подземните богатства и за отмяна на принудителното отчуждаване не гарантира надеждна защита на правото на собственост, както изисква чл. 17, ал. 1 от Конституцията. Необжалваемостта на първоинстанционното решение във връзка с изпълнението на задължението на титуляри на разрешения за търсене и проучване или на концесионери може да се яви пречка за предприемане на всички необходими мерки за възстановяване на уврежданията на земята. Това не съответства на задълженията на държавата да осигури опазването на околната среда (чл. 15 от Конституцията) и да гарантира правото на гражданите на здравословна и благоприятна околна среда (чл. 55 от Конституцията).С § 114, т. 3 от ЗИД на АПК се изключва касационната инстанция  при оспорване на отказа за предоставяне на правна помощ от Националното бюро за правна помощ. Това не гарантира осигуряването и предоставянето на ефективна правна помощ и е несъвместимо с естеството на правото на защита като основно право на гражданите съгласно чл. 56 от Конституцията.Възразявам и срещу необжалваемостта на първоинстанционните съдебни решения по спорове за обезщетения при временна неработоспособност и трудоустрояване, за обезщетения за майчинство, за обезщетения за безработица (§ 124, т. 2 ЗИД АПК), както и по спорове за социални помощи (§ 130). Това са все случаи, които засягат хора в затруднено положение. Една правова държава, която също е и социална, трябва да осигури в пълна мяра защитата на техните права, още повече когато тези права са признати и гарантирани в чл. 47, ал. 2 и чл. 51, ал. 1 и 2 от Конституцията. Едноинстанционното производство, въведено с § 133 ЗИД АПК по отношение на помощите по Закона за семейните помощи за деца, не съответства на задължението на държавата да подпомага родителите при отглеждането и възпитанието на техните деца по чл. 47, ал. 1 от Конституцията.С отпадането на касационното оспорване на съдебни решения, свързани с достъпа до обществена информация (§ 125, т. 3), се отслабват гаранциите за правото на информация, определяно не без основание като основа на всички други права. Освен конституционно признато, това право е част от правата по Хартата на основните права на Европейския съюз (чл. 11), по КЗПЧОС (чл. 10) и по Международния пакт за гражданските и политическите права (чл. 19). Значението на правото на информация, което е част от комуникационните права, е отчетено и от Конституционния съд. Според Решение № 7 от 1996 г. това право стои в основата на демократичния процес и съдейства за осъществяването на контрол върху дейността на държавните органи.4.2. Освен намаляване интензитета на защитата на накърнени права на граждани и юридически лица, премахването на касационната инстанция има и друго измерение. Когато първоинстанционното съдебно решение е в полза на жалбоподателя, държавният орган ще бъде лишен от възможността да го оспорва. Така липсата на касационна инстанция ограничава адекватната защита на обществения интерес, който държавните органи са длъжни да отстояват. В тази връзка не съм съгласен с направените с § 109, т. 1, 2 и 3 ЗИД АПК промени, които изключват касационната инстанция по много важни въпроси, свързани със земеделските земи. Промяната по изключение на предназначението на земеделските земи следва да преминава през всички фази на съдебния контрол. Това произтича от характера на земята като благо от най-висш порядък за цялото общество. Отпадането на касационната инстанция при промяна на предназначението на земеделски земи не съответства на предвидената в чл. 21 от Конституцията особена закрила на земята, която закрила несъмнено включва и контрола за законност, когато се променя по изключение предназначението на земеделските земи.Не подкрепям предвиденото в § 79, т. 3 ЗИД АПК ограничаване на съдебния контрол според размера на установени с ревизионен акт публични задължения. В областта на данъчното и осигурителното право е необходима по-висока степен на защита както на частния, така и на обществения интерес, независимо от размера на публичното вземане. Предвидената едноинстанционност ще ограничи пълноценната защита на голям брой физически и юридически лица. Тя ще се отрази неблагоприятно и на приходите в бюджета, когато първоинстанционното решение не е в полза на приходната агенция. Няма да има механизъм за оспорване на това решение, респ. за събиране на публичните вземания, изключени от касация единствено поради своя размер.5. Не мога да подмина начина, по който ЗИД АПК беше приет. Между двете гласувания на законопроекта значителна част от постъпилите предложения бяха от самите вносители на законопроекта. Без да оспорвам възможността да се правят предложения по приетия на първо гласуване законопроект, следва да се има предвид, че Конституционният съд в Решение № 8 от 2010 г. посочва, че вносителят на законопроекта няма право да прави предложения върху своя собствен законопроект. Освен това повече от половината от преходните и заключителните разпоредби са предложени почти една година след изтичане на определения от самото Народното събрание срок за предложения между първо и второ гласуване. По този начин не само се удължава срокът за предложения, но и се постига ефект, при който народните представители не са равнопоставени. Съгласно чл. 83, ал. 5, т. 2 от Правилника за организацията и дейността на Народното събрание такива предложения могат да правят не всички народни представители, а само членовете на комисията, която е водеща по законопроекта. Така, без необходимата публичност и без възможност за реакция на засегнатите лица, бяха приети няколко разпоредби, срещу които имам възражения, включително и по съществото на направените промени. Считам, че създаденият с § 124, т. 1 ЗИД АПК чл. 69г в Кодекса за социалното осигуряване (КСО) е неприемлив. Пенсиите за осигурителен стаж и възраст от държавното обществено осигуряване се отпускат при настъпване на осигурителния риск „старост“ и при условие, че лицето има определения от закона осигурителен стаж. За всички осигурени лица е въведено изискване за определена минимална възраст, след навършването на която може да бъде отпусната пенсия. С чл. 69г, като изключение от прогласения в чл. 3, т. 3 от КСО принцип на равнопоставеност на осигурените лица, се предвижда придобиване на право на пенсия в пълен размер от съдии, прокурори и следователи без изискване за възраст. Необяснимо е защо правилото на чл. 69г ще се прилага само за магистрати, които ĸъм 31 дeĸeмвpи 2018 г. имaт пoнe 35 гoдини oбщ юpидичecĸи cтaж, oт ĸoитo пoнe двe тpeти ocигypитeлeн cтaж в opгaнитe нa cъдeбнaтa влacт, но не и за магистрати, за които тези изисквания ще са налице след тази дата. Това прави разпоредбата проблематична с оглед на чл. 6, ал. 2 от Конституцията.Разпоредбата на § 148, т. 1 ЗИД АПК, с която се създава чл.123а в Закона за съдебната власт, е нецелесъобразна. Командироването на съдия от ВАС или от административните съдилища и то за срок 1 година, за да  наблюдава  практиката на Съда на Европейския съюз, на Общия съд на Европейския съюз и на Европейския съд по правата на човека, е несъвместимо със способите, по които те информират за дейността си. На официалните сайтове и на трите съдилища има  достатъчно и своевременна информация за техните решения, която е достъпна за всички магистрати. Няма никаква финансова обосновка колко ще струва прилагането на тази разпоредба, предвид това, че седалищата на тези съдилища са в Люксембург и в Страсбург. След като се увеличават драстично таксите на гражданите и организациите, за да се подпомогне бюджетът на съдебната власт, е недопустимо неефективното му разходване.Съдържанието на правото на защита многократно е тълкувано от Европейския съд за правата на човека, който приема, че държавата не трябва да поставя правни и практически пречки пред неговото упражняване. Като създават неясна родова подсъдност, увеличават разходите за правосъдие с приетата местна подсъдност, предвиждат необосновано драстично увеличаване на таксите в касационното производство и премахват касационната инстанция в специални закони, част от разпоредбите в ЗИД АПК поставят именно такива пречки. Тези разпоредби ще намалят способността на административното правосъдие да бъде сред основните фактори, които гарантират баланса и контрола между властите в държавното управление и върховенството на закона. Така е застрашен правовият и демократичен характер на съвременната държава.Въз основа на изложените мотиви упражнявам правото си по чл. 101, ал. 1 от Конституцията на Република България да върна за ново обсъждане § 28, § 29, т. 1, § 55 относно чл. 217, ал. 2, изр. трето и четвърто и ал. 4, § 57, § 61, § 67, § 79, т. 3 и 4, § 109, т. 1, 2 и 3, § 111, § 113, т. 5, б. „б“ относно чл. 75, ал. 9, изр. последно, § 114, т. 3, § 124, § 125, т. 3, § 130, § 133 и § 148, т. 1 от Закона за изменение и допълнение на Административнопроцесуалния кодекс, приет на 25 юли 2018 г.", "date": "2018.07.31", "title": "Президентът наложи вето на разпоредби от Закона за изменение и допълнение на Административнопроцесуалния кодекс"}
{"url": "http://www.cross.bg/svetovnoto-nikolaii-iiordanov-1580440.html", "text": "/КРОСС/ Петима нови волейболисти в сравнение с мачовете от Лигата на нациите попаднаха в разширения състав на националния отбор за световното първенство. Пламен Константинов ще разчита на Теодор Тодоров, Дани Милушев, Мирослав Градинаров, Златан Йорданов и Иван Станев, които не са играли в срещите на тима през тази година.Най-големи проблеми селекционерът има с разпределителите, тъй като опитният Георги Братоев трябва да се подложи на операция заради контузия в глезена.В момента \"лъвовете\" се подготвят на високопланинската база Белмекен до 11 август, а след това тренировките ще продължат във Варна, където ще се играят мачовете от груповата фаза на Мондиала. Първенството започва на 9 септември, а България е домакин съвместно с Италия.Националите ще изиграят и 3 контроли преди старта на световното - срещу Русия, Белгия и Египет.", "date": "2018.07.31", "title": "Волейболните национали с петима нови за световното"}
{"url": "http://www.cross.bg/yvrezhdaniya-horata-borisov-1580447.html", "text": "/КРОСС/ Правителството ще даде 150 млн. лв. повече за хората с увреждания догодина, предаде репортер на bTV. Това стана ясно след продължилата пет часа среща на премиера Бойко Борисов с представители на хората с увреждания, социалния министър Бисер Петков и омбудсмана Мая Манолова.Това е първата от поредици срещи, които предстоят в Министерския съвет.Представители на хората с увреждания и Борисов са се договорили също трите закона, касаещи хората с увреждания, да бъдат внесени за гласуване от депутатите наесен в парламента.Работната група се е договорила да бъде изработен електронен регистър на хората с увреждания, на базата на който да се правят всички политики в областта оттук нататък. По думите на Борисов вече имало подобна система, за която били похарчени 2 млн. лв., но тя се оказала неработеща.Предстои да се направи проверка и да се вземе решение дали системата може да заработи и как да бъде надградена.Участниците в срещата са обсъдили още създаването на специален орган, който да отговаря за комплексната оценка на степента на уврежданията.Друга обсъждана тема били помощните средства за хора с увреждания – от години се води спор дали те да не преминат под шапката на Здравното министерство, тъй като в момента за тях отговаря социалното министерство. Обсъждано е също да бъде създаден стандарт и за тях.", "date": "2018.07.31", "title": "Властта дава още 150 млн. лв. на хората с увреждания"}
{"url": "http://www.cross.bg/skrining-maiichin-laboratoriya-1580438.html", "text": "/КРОСС/ Първата и единствена по рода си у нас лаборатория за на вродени хромозомни аномалии на плода отвори врати днес в Университетска акушеро-гинекологична болница “Майчин дом” в София. Старт на работата ѝ даде заместник министърът на здравеопазването д-р Бойко Пенков, който участва и в откриването на обновения Медицински център към болницата.Заместник министърът подчерта, че „Майчин дом“ не е болница, а институция. По думите му благодарение на професионалния екип в „Майчин дом“ се раждат близо 4000 бебета годишно, което е повод за гордост. Д-р Бойко Пенков пожела на изпълнителния директор на УАГБ „Майчин дом“ доц. Иван Костов и неговите служители да бъдат все така успешни и да даряват радост.                         По време на откриването изпълнителният директор на УАГБ „Майчин дом” доц. Иван Костов обяви, че лабораторията за неинвазивен скрининг ще направи революция в диагностиката на бременните жени в начален стадий. Той добави още, че обновеният медицински център към болницата ще предлага най-новата и модерна апаратура, както и широк спектър от специализирани кабинети за цялостна грижа за женското здраве. По думите му това не само ще улесни пациентите, но и ще подобри значително качеството на услугите чрез пълен набор от изследвания и прегледи.Разкритата за първи път у нас лаборатория за неинвазивен дородов ДНК тест е разработена с подкрепата на Министерството на здравеопазването. Тя прави възможно провеждането на високо-технологични изследвания, които са редки и досега се правеха само в някои лаборатории в чужбина. Това е и първата подобна лаборатория в България и на Балканския полуостров, което ще намали драстично разходите за обслужване и ще позволи подобни тестове да се правят на двойно по ниска цена от съществуващите в момента предложения на пазара.  Медицинският център към болница „Майчин дом“ ще предлага най-новата и модерна апаратура в областта на извънболничната АГ помощ, в това число офис хистероскопия, вагинално подмладяване, спектрален скрининг за рак на шийката на матката, скрининг за рак на гърдата, фетална морфология на всички нива, женска консултация и други. Центърът ще бъде отворен всеки работен ден от 08:00 до 17:00 ч. и ще се ръководи от д-р Мирослав Георгиев и д-р Иван Диков. Един от най-сериозните проблеми, свързани с бременност при жени след 30-та година, са заболяванията, свързани с генетични аномалии на плода. Така наречените пренатални тестове са сравнително непознати у нас или пък са свързани с големи разходи от страна на бременните. Само преди няколко години подобни тестове се правехачрез редица болезнени за родилките манипулации и не винаги даваха точни резултати. Това стана причина за бум в броя на агенциите и дистрибуторите на чуждестранни лаборатории предлагащи неинвазивен скрининг. От днес Майчин дом ще разполага със собствена лаборатория, благодарение на подкрепата на Министерство на здравеопазването и компанията доставила оборудването - Антисел България. , сподели г-жа Силвана Сапунарова, представител на Антисел България.В Университетска акушеро-гинекологична болница “Майчин дом”, която е най-голямата и най-старата специализирана АГ болница в страната, се извършват около 4000 раждания на година. Откриването на Лабораторията, съвместно с обновения Медицински център, превръща „Майчин дом“ в единствената АГ болница в страната, която предлага комплексна услуга за профилактика на бременността,включваща ехографски изследвания, биохимичен скрининг и неинвазивни ДНК тестове, ръководени от Национална генетична лаборатория. Не на последно място е осигурената компетентна консултация от специалисти по акушерство, гинекология и генетика.", "date": "2018.07.31", "title": "СБАЛАГ „Майчин дом“ откри първата лаборатория за неинвазивна скрининг диагностика"}
{"url": "http://www.cross.bg/ministurut-pokriva-sobstvenitzi-1580442.html", "text": "/КРОСС/ Вторият етаж на изгорялата сграда на бившите „Царски конюшни” е на МВР и ще трябва да възстановим покрива, каза министърът на вътрешните работи Валентин Радев.Останалото не е ясно на кого е, отбеляза министърът. По думите му първо ще се установява има ли влизане с взлом преди пожара. Освен това след приключването на огледите ще се прави нов проект за покрива. А дали след ремонт сградата ще се използва, ще се решава след време. В момента тя е с отпаднала необходимост. „След 15 август ще бъде решено какъв е статутът на „Царските конюшни”, каза по-рано пред журналисти министърът на културата Боил Банов.Той коментира, че собствеността на сградите е много объркана във времето.„Толкова е отдавана, преотдавана на различни собственици, на учреждения. Някои не са си вадили актове, други са. Намесата на тези агресивни собственици, които разделиха земята от имотите, също допълнително усложнява нещата”, обясни министърът на културата.", "date": "2018.07.31", "title": "Валентин Радев: МВР ще възстанови покрива на „Царските конюшни”"}
{"url": "http://www.cross.bg/konkyrsa-baawards-nagrada-1580427.html", "text": "/КРОСС/ Петото издание на конкурса BAAwards на Българската асоциация на рекламодателите (БАР) набира скорост и в секцията на бизнес наградите.Под мотото „БАРкод на успеха“, ще бъдат отличени екипите и експертите реализирали най-добрите и успешни маркетингови стратегии през изминалата година. Условията за участие изискват кампаниите да са осъществени в периода между 1 януари 2017 г. и 15 май 2018 г. Участниците могат да подават своите заявки онлайн до 02 септември 2018 .                             BAAwards 2018 стартира с обявената за първи път в тазгодишното издание награда на БАР за студентски проект по маркетингови комуникации. Ентусиазираните екипи от университетите се включиха с рекорден брой предложения. Сега набира скорост и подаването на проекти за бизнес награда. Кандидатстващите се състезават за екипно или индивидуално отличие в 10 различни категории:\"Нов продукт\", \"Нова услуга\", \"Нова корпоративна марка, \"Ребрандинг на продукт, \"Ребрандинг на услуга\", \"Корпоративен ребрандинг\", \"Пускане на пазара на обновен продукт\"„Пускане на пазара на обновена услуга\" \"Активиране на марка\" \"Корпоративна социална отговорност\"Росен Мисов, изпълнителен директор на БАР, сподели: „BAAwards стартира през 2014 с 29 заявки и средна оценка от 18,7т. (при макс. 30). Четвъртото издание – през 2017, завърши с 43 заявки и средна оценка от 22,77т. Надяваме се, че тенденцията за увеличение на броя и качеството на подаваните проекти ще се запази и тази година. BAAwardsвече е разпознаваема марка, символ на най-висок професионализъм в маркетинговите комуникации, представен от гледната точка на тези, които носят пряката отговорност за бизнеса – рекламодателите. Каним всички, които знаят тайните на БАР-кода на успеха, да ги споделят в конкурса до 2 септември!“Подробна информация за конкурса BAAwards – срокове и условия за участие, може да прочетете на ", "date": "2018.07.31", "title": "Кандидатите за бизнес награда в конкурса BAAwards’2018 могат да подават проекти до 2 септември"}
{"url": "http://www.cross.bg/sofiya-gara-avgyst-1580428.html", "text": "/КРОСС/ На 1 август т.г. се навършват 130 години от официалното откриване на Централна гара София. Първоначалната сграда е проектирана от архитектите Антонин Колар, Богдан Прошек и Тодор Марков и е пусната в експлоатация през 1888 г.Тази сграда е напълно разрушена на 15 април 1974 г., а новата по проект на арх. Милко Бечев е открита на 6 септември 1974 г.На 3 април 2014 г. започна цялостен ремонт на гарата със средства от Оперативна програма „Транспорт“, който приключи в началото на 2016.По този повод и по случай Деня на железничаря, който по традиция се отбелязва през първата неделя на август, на 1 август от 12.00 часа в чакалнята на гарата ще се състои фолклорен флашмоб. Служители на железницата, ансамбъл Българани и пътници ще отбележат годишнината на знаковата сграда с празнични хора.                          След Освобождението Австро-Унгария, Сърбия, България и Турция се задължават да построят на своите територии съответните железопътни участъци на международната трансбалканска железница Виена - Цариград. За страната ни това е участъкът Цариброд -  София – Вакарел. Преговорите за трансбалканската железница между четирите заинтересовани държави започват от 1881 г. и продължават до май 1883 г., когато във Виена е подписана Четворна конвенция.   Непосредствено след това в Народното събрание на България се внася закон за построяването на железопътната линия Цариброд - София – Вакарел. Предприемачът Иван Грозев създава българско акционерно дружество, което получава залог от Българската народна банка.Съгласно договора жп линията трябва да бъде предадена  за експлоатация в края на 1886 г., но заради събитията около Съединението и обявената война на България от Сърбия, тя е завършена през 1888 г. На 7 юни линията е свързана със сръбските железници, а на 1 август е въведена в международна експлоатация.Откриването на линията за международни съобщения, а заедно с това и освещаването на Централна гара София става на 1 август 1888 г., когато по обяд пристигна първият международен влак от Лондон и Париж  ( легендарният Ориент експрес), който отпътува рано на другия ден за Пловдив, Одрин и Цариград.За времето си гара София е била най-внушителната не само за България, но и за Балканите. Сградата е била едноетажна, дълга е 96 м. и широка – 12 м., в източната и в западната част е оформена с втори етаж, а в средата със скромен висок свод над вестибюла, съединен с часовникова кула, която гледа към Витоша. В нея се помещават всички служебни канцеларии, а за пътниците има 3 чакални: първи клас с червени кадифени канапета, втори клас – със зелени и трети клас – с дървени пейки. В мазето е парното отделение и банята за персонала.Плановата схема е типична за този вид сгради – обширен централен вестибюл през два етажа и странични крила. Външната архитектура е с италиански ренесансови форми.Гарата се е осветявала от газови лампи. До главната врата на перона, под перонния часовник, е имало голяма камбана, а по-късно звънец:  първи звънец – продажба на билети, втори– качване на пътниците и сбогуване, с трети – тръгване на влака.За пръв началник на Софийската гара е назначен Йосиф Карапиров, служител в Хиршовата железница.Отбелязването на годишнина от съществуването на Централна гара София е част от събитията, с които ще бъде отбелязана 130-та годишнина от съществуването на Българските държавни железници, наследници на които са Национална компания „Железопътна инфраструктура“ и „Холдинг БДЖ“ ЕАД.", "date": "2018.07.31", "title": "130 години Централна гара София"}
{"url": "http://www.cross.bg/bulgariya-proizvedeno-suyuz-1580429.html", "text": "/КРОСС/ Продължава общественото обсъждане на \"Визия за България\", която бе предложена от БСП на 21 юли. През август ще се проведат поредица от срещи с над 15 професионални организации, браншови съюзи и експерти.Първата ще е със Съюз \"Произведено в България\". Лидерът на БСП Корнелия Нинова, народни представители от левицата и членове на ръководството й ще се срещнат с български производители. Срещата ще започне в 14:30 ч., в сградата на .Съюз \"Произведено в България\" обединява над 1000 български фирми в сферите на хранително-вкусовата промишленост, земеделието, туризма, услугите и др. ", "date": "2018.07.31", "title": "Обсъждането на \"Визия за България\" продължава със Съюз \"Произведено в България\""}
{"url": "http://www.cross.bg/leva-singul-live-1580431.html", "text": "/КРОСС/Лудогорец ще надиграе МОЛ Види като гост в мача-реванш от Шампионската лига в сряда, показват коефициентите на „Еврофутбол\" за краен изход от двубоя - 3.15 за домакините срещу 1.66 за разградския тим. Всички възможности за залог на срещата вижте .Ето още интересни мачове от Лига Европа и приятелския турнир Купа на шампионите в идните дни:Манчестър Юнайтед - Реал Мадрид                    Сингъл, Live, ТОП „1\"- 3.92 „Х\"- 3.56 „2\"- 1.63Тотнъм Хотспър - Милан                                    Сингъл, Live, ТОП „1\"- 2.12 „Х\"- 3.16 „2\"- 2.77Барселона - Рома                                              Сингъл, Live, ТОП „1\"- 2.62 „Х\"- 3.38 „2\"- 2.12Арсенал - Челси                                                Сингъл, Live, ТОП „1\"- 2.06 „Х\"- 3.04 „2\"- 2.41Славия - Хайдук Сплит                                      Сингъл, Live, ТОП „1\"- 2.95 „Х\"- 3.45 „2\"- 1.75Адмира Вакер - ЦСКА София                              Сингъл, Live, ТОП „1\"- 2.45 „Х\"- 3.20 „2\"- 2.10Комплексните познания и за футболните отбори, и за системите на игра в „Еврофутбол\" зарадваха майстор на предвижданията от Монтана, като превърнаха заложените от него  в печалба от Той избра мачове от първенствата на България, Белгия, Германия, Еквадор, Иран и Бразилия, като ги подреди в система 3, 4, 5, 6, 7, 8 и 9 от 9 плюс три твърди знака.                         Друг експерт на прогнозите - от с. Марково (Пловдивско), също реализира впечатляващ доход -  от 4 мача в права колонка, сред които срещи от Австрия, Швейцария, Хърватия и Русия.Техен колега от Раднево взе  със  и система 4 и 5 от 6. Той заложи на  двубои от първенствата на Белгия, Франция, Полша, Ейре и Еквадор.   Към 11.30 часа на 31 юли 2018 г. натрупаната сума в Суперджакпот 15 е , а мачовете, включени в него, ще намерите . Джакпот 13 е на стойност , а срещите от него вижте .                           ", "date": "2018.07.31", "title": "„Еврофутбол“: Лудогорец ще надиграе МОЛ Види в мач от Шампионската лига"}
{"url": "http://www.cross.bg/ognebortzite-postepenno-ovladyavat-pozharite-v-kaliforniya-1580430.html", "text": "/КРОСС/ Огнеборците в Калифорния постигнаха значителен успех в овладяването на горските пожари.20% от най-големия пожар, който бушува в окръг Шаста, вече са овладени в сравнение с едва 5 на сто в неделя.Стихията досега отне живота на най-малко осем души, а десетки хиляди бяха принудени да напуснат домовете си. Унищожени са близо хиляда жилищни и други сгради.Застрашени са още над 5000 постройки.Президентът Доналд Тръмп одобри федерална помощ за пострадалите райони.", "date": "2018.07.31", "title": "Огнеборците постепенно овладяват пожарите в Калифорния"}
{"url": "http://www.cross.bg/osum-nivoto-santimetra-1580432.html", "text": "/КРОСС/ Нивата на реките Вит и Осъм в Ловешка област са се покачили значително след падналите валежи през последното денонощие.Снощи в Тетевен и Рибарица водата е достигнала критичните 300 сантиметра, но след спиране на валежите нивото е спаднало и не се е стигнало до преливане.Тази сутрин нивото на река Вит в Тетевен е било 2 метра, в Ловеч нивото на Осъм се е покачило с 90 сантиметра, а в Троян с близо 80 сантиметра. Най-много дъжд е валял в Черни Осъм - 61 литра на квадратен метър. В останалите части на Троянско и в Тетевенско са измерени количества от 25 до 50 литра на квадратен метър.В Тетевенско, където вчера дъждът активизира свлачища и наводни пътища, обстановката постепенно се нормализира. В града обаче е спряно водоподаването заради замътване на водоизточниците. Без вода продължават да са Ябланица и Луковит и още няколко села в двете общини.", "date": "2018.07.31", "title": "Нивата на реките Вит и Осъм в Ловешка област са се покачили значително"}
{"url": "http://www.cross.bg/ychenitzi-zakon-smartfoni-1580433.html", "text": "/КРОСС/ Френските ученици ще трябва да изключват смартфоните си или да ги оставят вкъщи, когато на 1 септември започне новата учебна година, съгласно приет късно в понеделник закон от депутатите, предаде АФП.Забраната за смартфони, таблети и други свързани с интернет устройства, която се отнася за ученици на възраст до 14-15 години, е изпълнение на обещание, дадено от президента Еманюел Макрон в кампанията за изборите миналата година.Тя бе подкрепена от депутати на неговото центристко „Движение, напред!“ и либерални съюзници, докато от традиционната левица и десница се въздържаха с аргумента, че законът е „козметичен“ и на практика нищо няма да промени.Според него училищата могат да правят изключения от забраната за „педагогически нужди“, дейности извън учебната програма и за ученици с увреждания.Средните училища имат правото да решат индивидуално дали да въведат частично или изцяло забраната за свързани с интернет устройства.Предишен закон, приет през 2010 г., вече наложи забрана за използване на смартфони по време на учебните часове.Министърът на образованието Жан Мишел Бланке заяви, че този закон не се прилагал и му липсвала острота, докато новият вкарвал Франция „в XXI век“. „Той изпраща много ясно послание на френското общество“, както и по света, добави той.", "date": "2018.07.31", "title": "Френският парламент забрани смартфоните в училищата"}
{"url": "http://www.cross.bg/smetki-prihodnata-plashtane-1580434.html", "text": "/КРОСС/ 10 офиса на НАП ще имат нови банкови сметки за плащане на данъци, осигуровки и други публични вземания от 1 август 2018 г. Промяната се налага заради вливането на СИБАНК в Обединена българска банка, в които приходната администрация е поддържала сметки досега.По новите сметки ще се нареждат плащания от граждани и юридически лица с регистрация във всички офиси на НАП в град София, включително регистрираните в „Средни данъкоплатци и осигурители“, както и офисите  София-област, Габрово, Добрич, Кърджали, Монтана, Перник, Русе, Стара Загора и Ямбол.Ползвателите на  електронната услуга за плащане на задължения към НАП, достъпна в  ще могат да продължат да плащат  по електронен път. Запазва се и възможността за плащане без такса на ПОС терминал във всички структури на НАП. Всички клиенти на НАП, засегнати от промените ще получат съобщение по електронната поща, допълват от приходната агенция. Номера на сметки няма да бъдат посочвани в кореспонденцията по имейл от съображения за сигурност.  Информация за новите сметки е  публикувана на сайта на приходната администрация, ", "date": "2018.07.31", "title": "10 офиса на НАП с нови банкови сметки от 1-ви август"}
{"url": "http://www.cross.bg/tyrtziya-gurtziya-pozharite-1580435.html", "text": "/КРОСС/ Гръцки вестници излязоха с шокираща информация, че Турция е предизвикала горските пожари близо до столицата Атина, които отнеха живота на десетки граждани.Базираният в Атина вестник „Елефтери Ора“ написа, че кръгове, близки до гръцкото правителство, разпространяват сценарии, в които Анкара е главно действащо лице. Една от теориите е, че турски шпиони, използвали „руска технология“, са предизвикали пожарите.Друга конспиративна теория пък гласи, че американци са предизвикали пожарите „под фалшив турски флаг“, за да опетнят името на Турция, която „прекалено много се е сближила с Русия“, предаде „Хюриет дейли нюз“.Отношенията между Турция и Гърция са обтегнати. След опита за военен преврат през 2016 година на гръцка земя избягаха турски войници, които гръцкият съд отказа да екстрадира обратно в родината им. В Егейско море често се стига до напрежение между двете съседни страни, а гръцкият военен министър Панос Каменос дори нарече Турция „враг“.Най-смъртоносният пожар в страната започна преди седмица в крайбрежен курорт, намиращ се на близо 30 километра от столицата Атина. Според други конспиративни теории на гръцките вестници „чужди сили“ стоят зад пожара, като целта им е дестабилизиране на Гърция. Огненият ад се разпали в разгара на летния сезон, в който милиони туристи посещават балканската страна.Има и друга, още по-фрапираща теория, според която американската космическа агенция НАСА стои зад пожарите. Електронното издание Attikanea съобщи, че НАСА е използвала лазерни сателити, за да разпали пламъците. Преди това пък гръцки духовник заяви, че огънят е „божествено наказание“, защото премиерът Алексис Ципрас е атеист.", "date": "2018.07.31", "title": "Скандал! Гърция обвини Турция за огнения ад"}
{"url": "http://www.cross.bg/shymen-raneni-hemys-1580417.html", "text": "/КРОСС/Тежкотоварен и лек автомобил са катастрофирали в близост до бензиностанция OMV между Каспичан и Шумен на автомагистрала \"Хемус\", в посока Шумен, съобщиха от пресцентъра на МВР.Според първоначална информация има ранени пътници, но засега не се дават повече подробности за състоянието им.Заради катастрофата се въвежда се временна организация на движението. То се пренасочва през път I-2 Русе-Варна.*Снимката е илюстративна", "date": "2018.07.31", "title": "Тежка катастрофа блокира АМ \"Хемус\", има ранени"}
{"url": "http://www.cross.bg/lombok-tyristite-blokirani-1580418.html", "text": "/КРОСС/ Над 500 туристи и техните водачи, блокирани в планина на индонезийския остров Ломбок, бяха успешно евакуирани.Някои от туристите са слезли по безопасна пътека, която им е била посочена, а други са транспортирани с хеликоптер.Шест души са все още в планината на безопасно място, сред тях няма пострадали, допълниха от националната агенция по бедствията.Силното земетресение, което разтърси острова в неделя, предизвика свлачища и отряза планинските пътища. Говорител на спасителните служби заяви, че туристите са „уморени”, но са в добро здравословно състояние.", "date": "2018.07.31", "title": "Евакуираха над 500 туристи, блокирани в планината на о. Ломбок"}
{"url": "http://www.cross.bg/plovdiv-gradskiya-stulb-1580420.html", "text": "/КРОСС/ Автобус на градския транспорт се удари в електрически стълб, като преди това помете две метални ограничителни колчета на тротоара, съобщи bTV.Инцидентът е станал на централен булевард в Пловдив.По първоначални данни при тръгване от спирка до училище на шофьора му прилошало внезапно и изгубил управлението над превозното средство.В автобуса е имало пътници.За щастие няма пострадали.", "date": "2018.07.31", "title": "Автобус на градския транспор се удари в стълб в Пловдив"}
{"url": "http://www.cross.bg/banov-statytut-nasledstvo-1580421.html", "text": "/КРОСС/ „След 15 август ще бъде решено какъв е статутът на „Царските конюшни”, каза пред журналисти министърът на културата Боил Банов, след като подписа споразумение за разширяване присъствието на културата, изкуствата и културното наследство в образованието.По думите му подписването на това споразумение е изключително важно, защото ако децата се образоват и възпитават от най-ранна възраст в култура, то такива палежи като този на „Царските конюшни” няма да има.„Именно децата ще закупуват такива имоти и ще се грижат за тях. Трябва да започнем да ги учим що е то културно наследство, колко е важно за съществуването ни и бъдещето”, каза Банов.„Към този момент „Царските конюшни” са под закрилата на Закона за културното наследство. Именно тя ще даде статута на културна ценност, а този статут сам по себе си е едно отношение на държавата към културни обекти. Той няма да промени границите и режимите”, каза министърът.На въпрос какъв ще бъде статутът на конюшните, Банов каза, че вероятно ще бъде от национално значение. „Това е високо значение с високи охранителни мерки”, подчерта той.По повод собствеността на сградите Банов коментира, че тя е много объркана във времето.\r\n „Толкова е отдавана, преотдавана на различни собственици, на учреждения. Някои не са си вадили актове, други са. Тази намеса на тези агресивни собственици, които разделиха земята от имотите, също допълнително усложнява нещата”, обясни Банов.", "date": "2018.07.31", "title": "Боил Банов: След 15 август ще се реши статутът на „Царските конюшни”"}
{"url": "http://www.cross.bg/dimitur-myzika-aranzhiment-1580419.html", "text": "/КРОСС/ На 28 Юли се проведе  Националният музикален конкурс „Бургас и морето“ на сцената в летния театър в едноименния град.Песента  на поета Ангел Симеонов, бе отличена с награда за най-добър текст. Композитор е , изпълнител За първи път в историята на конкурса бяхa наградени две песни. Журито оцени с еднакъв брой точки песните „Как искам времето да лети” по музика на Димитър Гетов, текст на д-р Джина Дундова, аранжимент на Димитър Гетов, изпълнена от дъщерята на фолк кралицата Глория – младата Симона Загорова. Другата песен победител е „Неочаквано” по музика  на Димитър Атанасов, текст на Бистра Александрова, аранжимент на Димитър Атанасов в изпълнение на Димитър Атанасов и Гергана Великова. Наградата на публиката отиде за песента „Морско синя любов” по музика на Светослав Лобошки, текст на Ники Комедвенска, аранжимент на Лобошки и в изпълнение на Стефан Илчев.Тази година Националният конкурс „Бургас и морето” бе посветен в памет на големия композитор Тончо Русев. В рецитала се включи цяло съзвездие изпълнители, сред които Мими Иванова и Развигор Попов, Панайот Панайотов,  Росица Борджева, която изпълни „Мила ваканция” и Роси Кирилова, която представи единствената фолклорна песен на композитора „Месечинка”.   ", "date": "2018.07.31", "title": "Поетът Ангел Симеонов с награда на националния музикален конкурс \"Бургас и морето\""}
{"url": "http://www.cross.bg/bulgarski-abych-iliyana-1580422.html", "text": "/КРОСС/ „Създаването на Български културен институт по примера на „Сервантес\" и „Гьоте\" е мащабна идея, за която е необходим национален консенсус. Идеята е неподвластна на предизборни кампании и мандати.\" Това заяви вицепрезидентът Илияна Йотова на среща на „Дондуков\" 2 с ръководството на Асоциацията на българските училища в чужбина (АБУЧ).По думите на вицепрезидента този институт е силен инструмент за културна дипломация, за влияние и популяризиране на българската държава навън, за запазване на българското самосъзнание на сънародниците ни зад граница.След няколкомесечни разговори и срещи с различните институции, ангажирани с темата, вече е създадена експертна група, която разработва концепцията за Български културен институт. От ръководството на АБУЧ приеха с готовност поканата на Илияна Йотова да се включат с идеи. Създаването на такъв институт среща широка подкрепа сред интелектуалната общност в България.В последните месеци са проведени над 30 срещи с учени, университетски преподаватели, писатели, поети, представители на различни творчески организации. От АБУЧ се присъединиха към общото мнение, че е по-добре да се създаде специален закон за тази институция.Идеята за създаване на Български културен институт не е нова. Тя е записана в приетата през 2014 г. стратегия за българите в чужбина. Предложено е институтът да носи името на патриарха на българската литература Иван Вазов.Все още липсва целенасочена държавна политика за българските училища зад граница. На думи всички заявяват подкрепа, но на практика тя липсва. Това споделиха от ръководството на АБУЧ. „Със сигурност знаем, че стоите зад гърба ни\" - с тези думи председателят на асоциацията Ирина Владикова се обърна към вицепрезидента и й благодари за патронажа на 11-ата годишна конференция на АБУЧ, която се проведе миналата седмица.Успехите, предизвикателствата, които срещат в работата си, и идеите за справяне с тях споделиха с Илияна Йотова от ръководството на АБУЧ. Сред обсъдените теми бяха необходимостта от улесняване на регламента за приемане на наши сънародници в българските висши учебни заведения, проблемът с лекторатите по български език в чуждестранните университети и командироването на преподаватели от България, промяната на ДДС за учебници и книги.„Съществува голяма пробойна между неделните училища и лекторатите по български език. Учениците нямат мотив да продължат образованието си в тях, тъй като не получават документ за владеене на български език\", отбеляза вицепрезидентът. Илияна Йотова изрази тревога, че във все повече университети в големи европейски градове е прекъсната традицията за  изучаване на български език.Вицепрезидентът е категорична, че владеенето на български език трябва да бъде задължително изискване при даването на гражданство. „Българското гражданство не означава само един документ, освен право, той е и задължение към държавата\", отбеляза Илияна Йотова. От АБУЧ споделиха практиката в други държави, където освен по езика се полага и изпит по история. На определен период от време получилите чуждо гражданство отново се подлагат на изпити. ", "date": "2018.07.31", "title": "Вицепрезидентът: Създаването на Български културен институт е мащабна идея, за която е необходим национален консенсус"}
{"url": "http://www.cross.bg/madona-malavi-detza-1580450.html", "text": "/КРОСС/ Поп иконата Мадона обяви благотворителен проект за деца сираци в Малави по повод 60-ия си рожден ден. Мадона иска да събере и дари 60 хиляди долара в помощ на децата. Набирането на средства ще става през личната ѝ страница във „Фейсбук” до края на август. За първите 24 часа вече са събрани над 10 хиляди щатски долара.Средствата ще отидат за образование и здравни грижи за сираците. Мадона има осиновени четири деца, родени в африканската държава. Преди година откри и втората по големина детска болница в Малави.  ", "date": "2018.07.31", "title": "За рождения си ден: Мадона набира средства за деца сираци в Малави"}
{"url": "http://www.cross.bg/otkriti-godini-amazoniya-1580403.html", "text": "/КРОСС/ Специалисти от Археологическия и етноложки музей към Университета в Сао Пауло, Бразилия, са установили, че ловци и събирачи на плодове в югозападната част на Амазония са станали фермери преди повече от 6000 години, т.е. значително по-рано, отколкото се смяташе досега, съобщи сайтът \"Лента\". Археолози са изследвали артефакти, намерени близо до водопада Теотонио в река Мадейра - един от притоците на Амазонка. Изяснено е, че инструментите били използвани за приготвяне на храна. Освен това са открити признаци за отглеждане на селскостопански култури, включително маниока, тиква, фасул, както и гуава и представител на семейство кариокарови. Находките датират отпреди 7-12 хиляди години. През февруари американски археолози откриха в Гватемала следи от над 60 000 неизвестни дотогава на учените съоръжения на цивилизацията на маите. По мнението на специалистите, наличието на много напоителни канали, пътища, крепости и пирамиди навежда на мисълта, че в древността в изследваните сега територии е имало десетки големи градове.", "date": "2018.07.31", "title": "Следи от древна цивилизация бяха открити в Амазония"}
{"url": "http://www.cross.bg/gurtziya-godini-rastezh-1580460.html", "text": "/КРОСС/ Международният валутен фонд призова Гърция да бъде „реалистична“ по отношение на икономическите си цели и за пореден път изрази отдавна съществуващата загриженост, че страната може би ще има нужда от допълнително облекчаване на дълговете, предаде БГНЕС.МВФ приветства споразумението, постигнато от Атина с Европейския съюз през юни за намаляване на тежестта на държавния дълг през следващите 5 до 10 години, но заяви, че това може да е недостатъчно предвид потенциалната политическа опозиция за по-нататъшни реформи.Министрите на Еврозоната се съгласиха да удължат падежа с 10 години за основните части от общия дълг на Гърция, планина, която е повече от два пъти по-голяма от годишната икономическа продукция на страната.От своя страна, Гърция се ангажира с първичен бюджетен излишък - без да се отчита изплащането на дългове - от 3,5% от БВП до 2022 г. и 2,2% през 2060 г. със среден икономически растеж от 3% годишно.Годишният доклад на МВФ за гръцката икономика и устойчивостта на дълга обаче отново оспорва тези \"много амбициозни предположения\" и заяви, че те ще бъдат трудни за поддържане в продължение на много години и ще изискват сложни нови съкращения на разходите, включително пенсиите.От МВФ предвиждат, че Гърция може да постигне среден икономически растеж от около 1% и първичен излишък от най-много 1,5% от БВП, което ще бъде около половината от договорените с властите в Eврозоната нива.Много членове на борда на МВФ \"предупредиха, че дългосрочната устойчивост остава несигурна и подчертава необходимостта от реалистични предположения за целите на първичния баланс и прогнозите за растеж\", се казва в изявление.Според настоящата програма с Eврозоната гръцкият дълг се очаква да спадне до 178% от БВП до 2023 г., според оценките на фонда.Гърция в момента дължи на МВФ около 10 милиарда евро, които се очаква да изплатят напълно до 2024 г. ", "date": "2018.07.31", "title": "МВФ призова Гърция към „реализъм\" за икономиката си"}
{"url": "http://www.cross.bg/ryse-putya-masa-1580423.html", "text": "/КРОСС/ Свличане на земна маса причини катастрофа край Русе снощи, предаде кореспондент на bTV в региона.Инцидентът е станал малко след 4 ч. тази сутрин на пътя между селата Божичен и Басарбово.Двама души са ранени. Те са откарани в болница в Русе в тежко състояние.По първоначални данни при падналия снощи порой на пътя се е свлякла кална маса. Предполага се, че в тъмнината водачът не е успял да реагира и колата е поднесла, след което се е ударила в крайпътно дърво.", "date": "2018.07.31", "title": "Свлачище причини катастрофа край Русе"}
{"url": "http://www.cross.bg/pesni-byrgas-steni-1580424.html", "text": "/КРОСС/ Сцената на Летен театър Бургас на 11 август е домакин на концерта „Невидими стени“ 2018  на  Б.Т.Р.Концертът с около 26 песни е с безкомпромисен звук и визия. Б.Т.Р. в състав - Атанас Пенев -  вокали, Славчо Николов - китари, вокали, Иван Калфов - бас-китара, Илиян Диков – барабани ще забият повечето песни от последната си тава „Невидими стени“ и най-популярните песниот 25 годишната си история. Седмица след самостоятелния си концерт в Бургас, родната рок банда и \"Гласът на рока\" - Глен Хюз ще бъдат едни от хедлайнерите на „Варна Мега рок“ фестивал. Репертоарът им ще е изцяло от хитове на „Дийп Пърпъл“. Б.Т.Р. и Глен Хюз имат около десет съвместни концерта, първият е през 2002г.\n\t\t\t\t\t                        ", "date": "2018.07.31", "title": "Б.Т.Р.с концерт „Невидими стени“ 2018  в Летен театър Бургас (видео)"}
{"url": "http://www.cross.bg/sustezanie-medala-sreburni-1580457.html", "text": "/КРОСС/  Повод за гордост – ученици се завърнаха от състезание в Чехия с 9 медала. Две златни, пет сребърни и две бронзови са отличията, които децата спечелиха на 16-тата международна олимпиада по лингвистика.България зае второ място в индивидуалното състезание с точка по-малко от победителите, а в отборното състезание учениците ни заслужиха четири сребърни медала.„Задачите бяха на доста непознати за европейците езици. Например на мемберкоркре или шаванте. Езици, които не сме чували”, каза състезателят Георги Йотов.", "date": "2018.07.31", "title": "Ученици с 9 медала на състезание по лингвистика в Чехия"}
{"url": "http://www.cross.bg/toplofikatziya-instalatziya-sgradna-1580426.html", "text": "/КРОСС/ EVN Топлофикация съветва отново клиентите си в Пловдив да извършат планираните ремонти на своята отоплителна инсталация през лятото. Практиката от последните години показва, че в някои жилищни сгради ремонтите по вътрешните отоплителни сградни инсталации се извършват от живущи чак през есента, като най-често са свързани с дрениране (източване) на инсталациите. В резултат тези сгради не са подготвени за есенно-зимния сезон и не могат да стартират своевременно отоплението при обявяване началото на отоплителния сезон.  За улеснение на своите клиенти EVN Топлофикация предлага над 50 вида услуги по вътрешните отоплителни инсталации като например:подмяна на радиатори, вентилиобезвъздушаванеизточване и напълване на системата и др.Подробен списък с предлаганите услуги е наличен на  Най-новата услуга, предлагана от EVN Топлофикация за топлофицирани сгради в Пловдив, е  През 2015 г. EVN Топлофикация реконструира вертикална сградна инсталация в хоризонтална в 7-етажна сграда в гр. Пловдив. С това средният разход за енергия за сградна инсталация се намали с внушителните 87% – през последните два отоплителни сезона клиентите в сградата заплащат средно по 2 лв. на месец за общи части.", "date": "2018.07.31", "title": "EVN Топлофикация напомня на клиентите си да извършват ремонти по сградните инсталации през лятото"}
{"url": "http://www.cross.bg/reshenieto-reshenie-sdelkata-1580425.html", "text": "/КРОСС/ Изненадващото решение на КЗК от 19 юли т.г. да блокира сделката ЧЕЗ-ИНЕРКОМ, беше атакувано вчера от ИНЕРКОМ пред Върховния административен съд (ВАС). Жалбата беше подадена въпреки предвижданията на някои анализатори, че това може и да не се случи, за да се върви към тихичко приключване на случая. Иначе стъпката е повече от разбираема – особено на фона на решение, чиято основни характеристики са  трудната за възприемане аргументираност и дефицитът на юридическа обоснованост.Така, от юридическа гледна точка стъпките са в рамките на закона - КЗКе компетентният орган, който се е произнесъл, и съответно решението му е обект на обжалване. Тези стъпки обаче са основание отново да погледнем на сделката през призмата на новата ситуация в няколко аспекта. Безспорно обжалването на решението на КЗК от страна на дружеството е силна индикация за сериозните му бизнес намерения в конкретния случай. Същевременно, в ситуация, в която и политици, и компетентни институции се противопоставят на тази сделка, подаването на жалбата демонстрира и своеобразна класа на поведение. Последното, разбира се, формално е без значение, но със сигурност е елемент за отбелязване в контекста на явно усложняващата се картина около взаимоотношенията между ИНЕРКОМ, ЧЕЗи държавата. На фона както на взетото решение на КЗК, което видимо е недостатъчно защитимо в рамките на закона, така и на често необмисленото досега политическо говорене по темата, към посочения по-горе триъгълник на взаимоотношения може лесно да добавим и Чехия. Визираното решение на КЗК без съмнение допринася за тези настоящи и предстоящи усложнения. На този фон и в контекста на очакваното не по-рано от септември разглеждане на жалбата на ИНЕРКОМ от ВАС си струва да се добавят обаче още два акцента. На принципно ниво случаят реално надхвърли взаимоотношенията между две дружества – КЗК волю или неволю ги трансформира във въпроса как държавата може чрез свои институции да демонстрира отношение към бизнеса, като използва формално законосъобразни стъпки, които обаче явно имат проблеми с обосновката им на база на законови изисквания. Лошото е, че в подобна ситуация утре може да изпадне всяка компания, а това едва ли привлича инвеститори.Предстои да разберем как ще се произнесе ВАС по жалбата, но фактът е, че благодарение на тази стъпка от страна на КЗК (респ. държавата) страните по сделката губят освен всичко останало и ценно технологично време. А това със сигурност струва и немалко пари, които в един момент могат да бъдат претендирани. Както вече беше многократно посочвано, изложените в решението мотиви, на които се прави опит да се придаде законосъобразност, изглеждат определено проблемни. Така реалното мотивиране на решението на КЗК остава неясно, но на фона на политическите дискусии изложените съмнения за силно политическия привкус на това решение звучат все по-убедително. Оттук до ангажирането на отговорността на държавата по установения от закона ред май е само въпрос на време. В допълнение, в конкретен план правят впечатление и проявите на иновативен подход от страна на КЗК с цел придаване на някаква обоснованост и законосъобразност на решението. Странните факти, с които се прави неубедителен опит в това и в други отношения, вече бяха анализирани в детайли, вкл. и от експерти в областта на конкуренцията – бяха посочени конкретни случаи на неизпълнение или неточно изпълнение на закона, на противоречия и явни грешки в мотивите и др. Допълнително, извън обосновката съобразно компетенциите на КЗК, институцията търси възможност да аргументира решението си и с позиции по въпроси, които трудно могат да бъдат причислени към тези компетенции – напр. националната сигурност, която според КЗК можела да бъде засегната, ако сделката ЧЕЗ-ИНЕРКОМ се реализира.Ясно е, че ВАС не може да се произнесе бързо, вкл. и предвид летните отпуски, но е важно и да не се произнесе прибързано, като същевременно се отчита и заложената от страните по сделката времева рамка. Извън времевия фактор на фона на решението на КЗК очакванията към ВАС за справедливост естествено нарастват. Каквото и да бъде решението на съда, да се надяваме, че то ще бъде добре аргументирано единствено в рамките на закона.", "date": "2018.07.31", "title": "Конкурентна жега пред вас"}
{"url": "http://www.cross.bg/ypravlenieto-kolev-nyama-1580414.html", "text": "/КРОСС/ Заради проблемите в управлението на България и постоянните скандали правителството няма да изкара целия си мандат. Социологът Кольо Колев прогнозира, че кризите и скандалите за управляващите ще продължават, но не може да каже кога точно ще бъдат следващите извънредни парламентарни избори.\"На пръв поглед управлението изглежда стабилно, но виждате непрекъснато напрежение и искри, които имат. Парламентарното мнозинство се крепи на два гласа. Това е много нестабилно. До едно време ще може да се крепи, но няма да е особено дълго, защото непрекъснато се пораждат тези скандали\", коментира социологът Кольо Колев пред Bulgaria ON AIR.Според него големият проблем на управлението е, че при кризите и напрежението, като тези свързани с майките на деца с увреждания, се чака намесата на премиера Бойко Борисов.\"Всичките тези неща показват, че няма институции. Трябваше да има институция, която да се занимава с това да вземе решение. Тук се разчита на едноличната воля някой силен\", каза още Колев.Политологът Румяна Коларова също е на мнение, че са нужни рокади във властта и че има проблем с институциите.\"До края на годината това трябва да стане и то трябва да стане по логиката на учебникарската политология. Това е неизбежно. Друг е въпросът е кой, как и защо\", подчерта още тя.Според нея ГЕРБ плаща цена за управлението си с \"Обединените патриоти\", но печели поне някаква стабилност, а единствената алтернатива е БСП, но тя не е желана от хората, каза Румяна Коларова.", "date": "2018.07.31", "title": "Ще има ли промени в правителството?"}
{"url": "http://www.cross.bg/obrashtenie-leva-kraya-1580413.html", "text": "/КРОСС/ В края на юни парите в обращение са над 15,768 млрд. лева, като за период от една година те са се увеличили с 10,93%, или с 1,553 млрд. лева.Това показват данните от емисионно-касовата дейност на Българската народна банка (БНБ), цитирани от Инвестор.БГ.От централната банка напомнят, че през предходния едногодишен период (юни 2016 г.– юни 2017 г.) нарастването беше по-високо както в процентно отношение (12,30%), така и като абсолютна стойност (1,557 млрд. лева).Експертите на БНБ пресметят, че през периода април-юни парите в обращение са се увеличили с 521,3 млн. лева, или с 3,42% в сравнение с края на март. Нарастването им е с 0,36 процентни пункта по-ниско от отчетеното за същия период на миналата година. Най-висок месечен прираст (1,68%) в рамките на второто тримесечие на 2018 г. парите в обращение отбелязват през юни.В края на миналия месец делът на банкнотите в общата стойност на парите в обращение е 97,50%, като през второто тримесечие е намалял с 0,01 процентни пункта спрямо края на март.Средната по стойност банкнота в обращение в края на второто тримесечие възлиза на 34,90 лева, което представлява намаление с 0,05 лева спрямо края на март и увеличение с 1,05 лв. спрямо края на 2017 г.За едногодишен период стойността се е повишила с 1,60 лева, или с 4,82% вследствие на по-високия в сравнение с останалите купюри темп на нарастване в паричното обращение на броя банкноти от 50 и 100 лева и продължаващата постепенна замяна на двулевовата банкнота с монета, посочват от БНБ в „Прегледа на емисионно-касовата дейност на БНБ за периода април-юни.Към 30 юни делът на разменните монети в стойността на парите в обращение е 2,45%, като през второто тримесечие е нараснал с 0,01 пр. п. спрямо края на първото тримесечие.Средната по стойност разменна монета в обращение в края на юни 2018 г. се запазва на ниво от 0,16 лв., колкото беше и в края на 2017 г. В БНБ отчитат, че за едногодишен период стойността расте с 0,01 лв. в резултат от продължаващото навлизане в обращение на монетата с номинална стойност 2 лева.За периода април-юни в Националния център за анализ на БНБ са задържани общо 252 броя неистински български банкноти, циркулирали в паричното обращение. Спрямо първото тримесечие на 2018 г. фалшивите книжни пари са със 108 броя повече.Относителният дял на задържаните през второто тримесечие подправени банкноти спрямо общия брой на книжните пари в обращение към края на юни възлиза на 0,000057%. В общия брой на задържаните фалшиви банкноти най-голям е делът на купюрата от 20 лева (68,25%), което представлява 0,000134% от общия брой на  намиращите се на пазара такива купюри.В структурата на задържаните фалшиви банкноти, циркулирали в паричното обращение, с по-малки дялове са тези от 50 и 10 лева, съответно с 21,83% и 8,33%.За периода април-юни са задържани и четири броя фалшиви столевки, но не са хванати неистински банкноти от 2 и 5 лева.В централната банка са регистрирали и задържали общо 127 броя подправени монети, от които 6 броя от 2 лева, 22 броя от 1 лев и 99 броя от 50 стотинки.През второто тримесечие на тази година на териоторията на страната са хванати 183 броя евро, 101 броя щатски долари и 68 броя банкноти от други чуждестранни валути.В края на юни в обращение са 440,4 млн. броя банкноти, които са с 15,1 млн. броя, или с 3,54% повече в сравнение с края на март. За същия период общата им стойност нарасна с 3,41% (507,6 млн. лева), достигайки към 30 юни 15,375 млрд. лева.С най-голям дял (29,16%) в общия брой на банкнотите в обращение в края на второто тримесечие на тази година е купюрата от 20 лева, като към 30 юни в обращение са 128,4 млн. броя такива купюри. С най-малък дял (5,48%) в броя на банкнотите в обращение е двулевовата банкнота.Спрямо края на март 2018 г. в структурата по брой на банкнотите в обращение настъпиха следните промени: дяловете на купюрите от 2 и 100 лева намаляха съответно с 0,58 и 0,21 пр. п., а тези на купюрите от 5, 10, 20 и 50 лева нараснаха съответно с 0,03, 0,29, 0,28 и 0,19 пр. п.За едногодишен период (юни 2017 г. – юни 2018 г.) банкнотите в обращение се увеличиха с 23,9 млн. (5,73%) като брой и с 1,501 млрд. лева (10,82%) като стойност.Спрямо края на юни в структурата по брой на банкнотите в обращение дяловете на купюрите от 2 и 20 лева намаляха съответно с 2,34 и 1,06 пр.п., а на тези от 5, 10, 50 и 100 лева нараснаха съответно с 0,16, 0,31, 2,21 и 0,72 пр.п.Запазва се тенденцията от предходните периоди за изпреварващ годишен темп на нарастване в наличнопаричното обращение на броя на купюрите от 50 и 100 лева в сравнение с останалите видове.Увеличаването в обращение на тези купюри има основен дял и при годишното нарастване както на броя, така и на стойността на банкнотите в обращение. В края на юни общата стойност на намиращите се в обращение банкноти от 50 лева е 6,154 млрд. лева, което им отрежда най-големия дял (40,04%) в структурата по стойност на книжните пари в обращение, а с най-малък дял (0,31%) е стойността на двулевовите банкноти.В края на юни в обращение са 2,350 млрд. броя разменни монети, които са с 37,8 млн. броя, или с 1,63% повече в сравнение с тези в края на март. За същия период общата им стойност нарасна с 13,7 млн. лева, или с 3,69% и в края на юни достигна 386 млн. лева. На годишна база се запазва тенденцията към увеличаване броя на намиращите се в обращение разменни монети от всички номинали. За едногодишен период общият им брой в обращение нарасна със 157,3 млн. (7,17%), а стойността им – с 52,6 млн. лева (15,76%).В налично паричното обращение с по-бърз темп нараства броят на монетите с високи номинали (50 стотинки, 1 и 2 лева).В централната банка пресмятат, че за една година броят на монетите от 50 стотинки се е увеличил с 9%, или с 9,5 млн., а от 1 лев – с 8,51%, или с 11,4 млн. Още по-значително е нарастването на годишна база в паричното обращение на броя на монетите от 2 лева – с 60,64%, което представлява увеличение с 15,1 млн. броя. В края на юни 2018 г. общият брой в паричното обращение на монетите с номинална стойност 2 лева достигна 40 млн.При останалите номинали нарастването на годишна база е в границите от 5,82% за монетите от 1 стотинка до 6,75% при монетите от 5 стотинки. Най-голям дял (29,59%) в общия брой на разменните монети в края на второто тримесечие на тази година имат монетите от 1 стотинка, като към 30 юни в обращение са 695,5 млн. броя монети с този номинал. С най-малък дял (1,70%) е броят на монетите с номинална стойност 2 лева.Спрямо края на март 2018 г. в структурата по брой на разменните монети в обращение намаляха дяловете на монетите от 1, 2, 10, 20 и 50 стотинки съответно с 0,08, 0,03, 0,04, 0,03 и 0,01 процентни пункта.За същия период дяловете на монетите от 1 лев и 2 лева расте съответно с 0,04 и 0,15 процентни пункта. Броят на монетите с номинална стойност 5 стотинки в обращение им отрежда 11,01% дял, колкото беше и в края на март.Динамиката по стойност на разменните монети в обращение също запази тенденцията си към растеж от последните няколко години. Основен принос за общото им нарастване по стойност имат разменните монети от 1 лев и 2 лева.Общата стойност на монетите от 1 лев в обращение в края на юни е 145,1 млн. лева, което им отрежда и най-големият дял (37,59%) в структурата по стойност на разменните монети в обращение. С най-малък дял (1,80%) е стойността на монетите от 1 стотинка.Спрямо края на първото тримесечие на тази година в структурата по стойност на разменните монети в обращение с 1,44 процентни пункта расте делът на монетите от 2 лева, което доведе до намаление на дяловете на останалите номинали от 1, 2, 5, 10, 20 и 50 стотинки и от 1 лев съответно с 0,04, 0,07, 0,07, 0,17, 0,27, 0,32 и 0,50 процентни пункта.Измененията в структурата по стойност на разменните монети в обращение за едногодишен период са главно под въздействието на навлизащата в обращение двулевова монета, която отново е единствената с нарастващ дял (с 5,79 процентни пункта) в съвкупната стойност на намиращите се в обращение разменни монети. Респективно това доведе до намаление на дяловете на всички останали номинали от 1, 2, 5, 10, 20 и 50 стотинки и 1 лев съответно с 0,17, 0,27, 0,29, 0,64, 0,99, 0,92 и 2,51 процентни пункта.", "date": "2018.07.31", "title": "Парите в обръщение са се увеличили с близо 11% в края на юни"}
{"url": "http://www.cross.bg/kino-sofiya-blok-1580415.html", "text": "/КРОСС/ Проектът \"Блок кино\" и тази година ще радва софийски квартали с безплатни прожекции на български игрални филми в междублоковите пространства. Специалната селекция на филмите в програмата е дело на кинокритичката Катерина Ламбринова. \"За три години, откакто се провежда \"Блок кино\", сигурно сме показали над 100 български филма на различни места в София. В четвъртото издание сме подготвили още 30 заглавия. При съставянето на програмата се съобразяваме с нагласите на публиката и в същото време се стремим да предложим качествено кино. Филмите са нови или от близкото минало, но получили награди от фестивали\", отбелязва в ефира на Радио София Катерина Ламбринова. Вчера в кв. \"Княжево\" бе прожектиран пълнометражният филм \"Маймуна\" (реж. Димитър Коцев-Шошо) и късометражният \"Нощите на един самотен вестоносец\" (реж. Андрей Кулев). Днес в парка \"Света троица\" (район \"Илинден\") ще бъдат показани филмите \"Слава\" и \"Скок\". Предвидени са още заглавията \"Безбог\", \"Стоичков\", \"Георги и пеперудите\", \"Урок\", \"Вездесъщият\" и други. Началният час на прожекциите е 20.45. ", "date": "2018.07.31", "title": "\"Блок кино\" представя български филми в квартали на София"}
{"url": "http://www.cross.bg/fyuri-kobrata-pylev-1580416.html", "text": "/КРОСС/ Промоутърите на Кубрат Пулев и братовчеда на Тайсън Фюри - Хю, не се договориха и Международната боксова федерация (IBF) насрочи търг за тяхна бъдеща среща. Резултатите от наддаването ще бъдат ясни на 9 август, а спечелилият ще има право да разпредели печалбата и да определи мястото на сблъсъка, пише сайтът Пулев и Фюри ще излязат един срещу друг, за да определят основния претендент за титлата в тежка категория на IBF, която е притежание на шампиона Антъни Джошуа. Пулев вече два пъти участва в такива търгове и ги печели. Джарел Милър и Дилиън Уайт обаче отказаха да се бият с българина на негова родна земя, каквото е желанието на Кобрата.Най-вероятно той отново ще настоява, при успех в наддаването, мачът да се проведе в България. 23-годишният Хю има 22 мача в кариерата си и само 1 загуба - от Джоузеф Паркър през 2017 г.Кубрат е доста по-опитен и има 25 победи и 1 загуба - от Владимир Кличко през 2014 г. Ако Кобрата успее да преодолее Фюри, то той ще има втора възможност да се бие за титлата в тежка категория срещу Антъни Джошуа. През 2017 г. той трябваше да излезе срещу британеца в Лондон, но се оттегли заради контузия.", "date": "2018.07.31", "title": "Кобрата и Фюри не се разбраха. Ще има търг"}
{"url": "http://www.cross.bg/snimki-konkyrsa-mozhete-1580448.html", "text": "/КРОСС/ България е сред трите най-активни държави след първите две седмици от конкурса.Над 3000 кадъра на наши сънародници са качени на страницата на регионалното издание на престижния конкурс за мобилна фотография, заснета с Huawei устройства, NEXT IMAGE AWARDS, в който можете да участвате до 20 август на адрес Две седмици след началото му България е на трето място сред 20 държави от Централна и Източна Европа и Скандинавските страни по брой на изпратените в него снимки. Конкурсът безспорно разкрива любовта на българите към фотографията, нашата визуална култура, намираща отражение в безброй аранжирани и неочаквани ситуации, улавяни във всеки един момент с мобилното ни устройство, и желанието ни да ги споделим със света в една красива форма на мобилна комуникация. Ето някои интересни впечатления и препоръки от екипа на Huawei България, който преглежда снимките, качвани в конкурса.Залезите са един от най-честите пейзажи в категориите Good Night и Nature, и засега най-застъпената тема в конкурса като цяло. Почти агресивната игра на огнените цветове или нежността на пастелно розовото небе на здрачаване водят до безброй уловени вариации на красотата на това природно явление, което всички обичаме. Внимавайте само за прекалено изгорено слънце, което „пробива\" снимката.Цветята са друга колоритна тема, широко застъпена в конкурса. Красивият боке ефект, поддържан в новите модели на компанията, вдъхновява за кадри с детайлно цвете в близък план на красив артистично размит фон. Подобна композиция имат макро снимки на колоритни насекоми и винаги впечатляващите водни капки върху различни повърхности.                    Може би най-изразителната категория Faces се радва на огромно разнообразие от лица в широк спектър от настроения и възрасти - от трогателни снимки на запазила любовта си възрастна двойка до хитрите усмивки на малките палавници. Светлината в очите и релефът на лицето, изваян или изсечен от времето, са обект на  впечаляващи достойни за изложба снимки. Опитвайте и в черно бяло - монохромните кадри могат да са ненадминати в изразяването на характера на едно лице.За красотата на българската природа е говорено много, и тя е уловена и в много пейзажи, заснети с Huawei. Има и много снимки от места извън страната, посетени от сънародниците ни. В природата има 4 основни елемента - земя, вода, въздух и огън, и въздействието на снимките на подсъзнателно ниво се усилва, ако комбинирате поне два от тях. Три е магическото число тук, търсете го. И още един трик - малък одушевен обект усилва още повече въздействието на пейзажа, например кон в планината, човешки силует в далечината, или дори вашата собствена ръка, влязла в кадър. Освен своебразния портретен щрих (портетите не е задължително да са на хора), тези елементи внасят и усещане за мащаб - високите борове са по-внушителни, ако поставите човек под тях.И за финал малко общи съвет и препоръки, които вероятно сте срещали на много места, но спазването им би увеличило още повече шансовете за победа на изпратените снимки. Изправяйте хоризонта. Мозъкът ни има усет за неща, които „не са наред\", и кривият хоризонт е един от тях. Също така центърът на снимката е сляпо петно за възприятията ни, не поставяйте водещия си обект там, освен ако не е лице. Симетриите и естествените рамки са печеливш подход, особено в категорията Check-In. И не забравяйте да сложите име и описание на снимката си - те са част от историята, която тя разказва, и биха накарали повече хора да я забележат, харесат и така да ви дадат преднина в класирането.                       Конкурсът HUAWEI NEXT IMAGE AWARDS е създаден да покаже разнообразието от добри фотографии и да провокира нашето въображение и търсене на различните форми на красотата. В него има награди на професионално жури, и награди на публиката, парични, предметни, имиджови и приключенски - 22000 евро награден фонд, Huawei Matebook X, P20 и P20 Pro, публикации в National Geographic, и фото екскурзия с National Geographic в Италия. Но най-вече - удоволствието да споделяш своя свят чрез снимки. Гореща новина от последните дни е и добавянето на търсачка по потребителско име, за да намирате и споделяте лесно снимките си.За популярността и престижа на конкурса свидетелстват някои от участниците в него. Един от тях е фотографът Темелко Темелков, който участва в надпреварата с профилното име Temel. По-долу можете да видите негови снимки, както и такива на други двама участници - DenislavDanielov и lyubo91.Ако и вие желаете да покажете фотографските си умения на публика от цял свят, можете да се регистрирате за участие в Next Image Awards до 20 август на адрес. По-долу можете да видите някои от българските фотографии, участващи в Next Image Awards с профилите, регистрирани в конкурса.  Приятно снимане и успех! ", "date": "2018.07.31", "title": "HUAWЕI NEXT IMAGE AWARDS: Залези и цветя са най-често сниманите от българите обекти в глобалния конкурс"}
{"url": "http://www.cross.bg/predizvikatelstvo-slezesh-sotzialnite-1580409.html", "text": "/КРОСС/ Ново опасно предизвикателство набира популярност в социалните мрежи. След \"Синия кит\" и яденето на препарат за пране, този път то включва движеща се кола, съобщава Bulgaria ON AIR.Да слезеш от автомобила си, докато той е в движение. И да затанцуваш на песента на Дрейк \"In my feelings\", след което да успееш отново да се качиш зад волана. Предизвикателството заля социалните мрежи от Съединените щати до Индия. И не подмина никоя възраст.Редица известни личности откликнаха на идеята. Сред тях е и българската гимнастичка Цветелина Найденова.Това, което за някои е забавна игра, обаче бързо може да прерасне в инцидент. От по-безобидните – като например да ти откраднат чантата – до по-рискованите – като автомобилът ти да се заключи без шофьор зад волана.И ако за зрителя провалите могат да изглеждат смешни, то за потърпевшите те могат да са трагични.Засега данни за загинали няма, но ранени има. Затова професионалистите призовават за здрав разум. Полицията в редица държави вече предупреди шофьорите да не повтарят опасното поведение.\n\t\t\t\t\t", "date": "2018.07.31", "title": "Ново онлайн предизвикателство: Да слезеш от колата в движение!? (видео)"}
{"url": "http://www.cross.bg/evro-litur-benzin-1580408.html", "text": "/КРОСС/ Българите харчат за литър бензин 5,46% от дневната си надница, която е близо 21 евро. Това показва изследване на агенция Bloomberg, което сравнява цените на масовия бензин А-95 в 61 държави по целия свят.Средната номинална цена на бензина, продаван у нас, през второто тримесечие на 2018 г. е 1,14 евро за литър. Това е най-ниското ниво, отчетено сред всички държави членки на Европейския съюз.Въпреки това обаче спрямо доходите ни, горивото ни излиза скъпо. Средно българският шофьор използва 93,17 литра годишно, което изяжда 1,39% от заплатата му, изчислява агенцията.Близо до нас са румънците, където литър бензин струва 1,21 евро. При средна надница от 27,77 евро на ден, за литър гориво те харчат 4,37% от нея. Средно румънецът използва 83,25 литра годишно, което изяжда 1% от заплатата му.В Гърция литър бензин струва 1,65 евро, като местните отдават 3,52% от дневния си доход за него.За сравнение в най-развитата икономика – Германия, бензинът струва 1,47 евро за литър. При среден дневен доход от 112,36 евро, обаче цената му не е проблем за германците, коментира BloombergНай-скъпо в ЕС е горивото в Норвегия и това при положение, че край бреговете на скандинавската държава се добива нефт. Средната цена на един литър газ е 1,74 евро. Със среднодневен доход от 188,24 евро, тя отнема едва 0,92% от заплатата на норвежците.Най-евтино в световен мащаб е горивото в държавите, които добиват петрол.В Иран литър бензин струва 24 евроцента, във Венецуела – 37 евроцента, в Саудитска Арабия – 47 евроцента, а в Русия – 62 евроцента.Общо в света цените на бензина са се покачили около 6% средно през последните три месеца и с 15% през изминалата година, отчита агенцията.", "date": "2018.07.31", "title": "Бензин, дизел... Колко харчим? Колко плащаме? "}
{"url": "http://www.cross.bg/teteven-kraii-valezhi-1580407.html", "text": "/КРОСС/ Мъж се удави в придошлите води на река Вит край Тетевен вчера следобед, съобщи Bulgaria ON AIR.Мъжът излязъл за риба със свой приятел, но силната вода от дъждовете го повлякла.Силните валежи отново потопиха района на Тетевен. На 30 юли там паднаха около 25-30 л/кв.м само за няколко часа. Валежите тогава затвориха за часове главния път към Ябланица и връзката със село Черни Вит. Под вода останаха къщи и търговски складове.Вчера беше отменено бедственото положение, обявено преди около седмица заради предишните обилни валежи. Щетите от пороите бяха оценени на над 6 милиона лева.Само преди седмица при наводненията в Тетевен загина и друг мъж. Той бил под връх Червен край града.36-годишният човек оставил колата си до къща за гости и тръгнал пеша за града. Опитал да прекоси буйна вада, при което тя го отнесла. Тялото му бе открито няколко часа по-късно.", "date": "2018.07.31", "title": "Пак жертва край Тетевен: Мъж се удави във Вит"}
{"url": "http://www.cross.bg/lift-kraya-pirin-1580410.html", "text": "/КРОСС/ Върховният административен съд отмени промените в Плана за управление на Национален парк \"Пирин\", приети от кабинета в края на 2017 година. Делото беше образувано по жалби на \"WWF Световен фонд за дивата природа\" и на \"Асоциация на парковете в България\".Икономистът Красен Станчев не е изненадан въобще от решението на ВАС да отмени промените в Плана за управление.Два от трите основни аргумента на \"зелените\" бяха оборени от съда. Съдът обаче направи грешка с тълкуването на определени членове в закона. Има физическо и процедурно несъответствие. Ако наистина се цели опазването на околната среда, то трябва да има лифт, защото алтернативният транспорт вреди много повече\", уточни анализаторът в \"България сутрин\".По думите му това, което мобилизира хората да ходят на протести в защита на Пирин, не е основателно.\"Има няколко принципни неща, които може да се случат - ще има обжалване, което сигурно няма да издържи. Доста е вероятно да бъде прието решението на Министерския съвет от края на миналата година. Ако това не стане, ще бъде назначена екологична оценка и процесът ще продължи\", допълни Станчев.Екологът Петко Цветков е на точно противоположното мнение - съдът не трябва да допуска да се унищожава българската природа при разрешаването на строеж.\"Решението, което Министерския съвет взе в края на миналата година, не дава възможност пряко за строеж на нова писта. Многократно е казвано, че според новия план, освен втори лифт, се планира да се построят още 200 км писти и съоръжения\", категоричен е Цветков пред Bulgaria ON AIR.Според него не трябва да се взима решение на парче.\"Далеч в годините ние сме настоявали за следното - ние нямаме проблем относно втори лифт, ако е необходим. Въпросът е, че никога концесионерът не извади статистика дали има недостиг на места в първия лифт. Нека да се увеличи капацитетът на първия. Не се предприемат облекчаващи процедури за клиентите\", подчерта екологът.", "date": "2018.07.31", "title": "Ще го има ли, няма ли: Вторият лифт в Пирин?"}
{"url": "http://www.cross.bg/muzh-se-samovzrivi-v-belgiya-1580458.html", "text": "/КРОСС/ Мъж почина, след като се самовзриви на празен стадион в белгийския град Вервие. Това съобщи заместник-кметът Хасан Айдън, съобщава БГНЕС. каза Айдън пред Франс прес.Заместник-кметът допълни, че мъжът е европеец на около 50-годишна възраст и е бивш военен.При експлозията няма други жертви. Властите смятат, че най-вероятно става въпрос за самоубийство.", "date": "2018.07.31", "title": "Мъж се самовзриви в Белгия"}
{"url": "http://www.cross.bg/yrina-rymuniya-chyma-1580412.html", "text": "/КРОСС/Вълча урина ще спира набезите на дивите прасета от Румъния, които са преносители на заразата от африканска чума по свинете. Северната ни граница ще бъде третирана с ампули с животинската течност, за да не се допусне проникване у нас на епидемията, върлуваща на около 60 км отвъд Дунава, съобщи експерт от аграрното министерство.Вълчата урина е естествен репелент без химически примеси, който прогонва животните, тъй като те получават сигнал за заплаха от гладни хищници. На българските власти ще са необходими над 2660 ампули, които да се активират против африканската чума. Ефектът на всяка ампула продължава три месеца.Все още не е публично оповестена цената, която държавата ще плати за капсулите с вълча урина. Не е ясно и коя фирма ще получи поръчката за доставка. В интернет този естествен репелент се търгува на дребно по около 35 лева за 100 милилитра.До момента имаме изградени 11 км телена ограда по сухоземната граница с Румъния, съобщи междувременно земеделският министър Румен Порожанов в събота. „Забити са коловете и на още 8 км“, увери той. След оперативно заседание в Шабла за преглед на мерките срещу африканската чума по свинете министърът каза още, че оградата вече се подсилва и със спираловидна режеща тел тип „Бруно“. Препоръката за монтиране и на този вид тел била направена от експерти и от министрите на последното заседание на правителството. На най-рисковите места и по протежение на пътеките на движение на дивите животни ще бъде поставен и втори ред „Бруно“. Изграждането на оградата към момента става едновременно от 3 места – Кайнарджа, Дуранкулак и Кардам. 480 души от шестте държавни горски предприятия, от регионалните управления по горите във Варна, Русе и Шумен и Изпълнителна агенция по горите са ангажирани на място с изграждането на телената преграда срещу дивите прасета от Румъния.", "date": "2018.07.31", "title": "Спираме с вълча урина румънските диви прасета на границата"}
{"url": "http://www.cross.bg/makedoniya-sustoi-referendymut-1580395.html", "text": "/КРОСС/ Разходите за организирането и провеждането на референдума за името на Македония, който ще се състои в края на септември, ще надхвърлят 3,5 млн. евро.Средствата ще бъдат осигурени от държавния бюджет чрез преразпределяне на фондовете, реши македонския парламент. Решението беше взето без дебати с 64 гласа „за” и нито един „против” или „въздържал се”.Преди това депутатите гласуваха референдумът за новото име да се състои на 30 септември. Допитването ще има консултативен характер, а въпросът ще бъде „Дали сте за членство в ЕС и НАТО с приемане на договора между Република Македония и Република Гърция”.Референдумът бе насрочен в отсъствие на депутатите от опозицията, които напуснаха залата преди гласуването.", "date": "2018.07.31", "title": "Референдумът в Македония ще струва 3,5 млн. евро"}
{"url": "http://www.cross.bg/abadzhiev-znaeli-danail-1580397.html", "text": "/КРОСС/ 15-годишното момче, което  в столичния кв. „Надежда”, е било системно тормозено онлайн, разкри неговият адвокат Ивайло Абаджиев в студиото на „Тази сутрин”.Нападателят се казва Данаил Бейгберди, роден е в България, но е от ирански произход. „В продължение на цялата учебна година той е бил тормозен от свои съученици – вербално и с колажи с негова снимка и на хора, изпълняващи хомосексуални действия. Наричали са го „педераст”, „джихадист” и други от сорта”, поясни Абаджиев.", "date": "2018.07.31", "title": "Момчето, наръгало свой съученик с нож, било системно тормозено онлайн"}
{"url": "http://www.cross.bg/dnes-bogorodichni-zagovezni-1580400.html", "text": "/КРОСС/ Днес са Богородични заговезни.След този ден започват пости, които продължават две седмици и свършват с големия християнски празник Успение на Пресвета Богородица на 15 август.Днес се прави трапеза с обредна пита, която се чупи, а не се реже.Ядат се местни и животински продукти. ", "date": "2018.07.31", "title": "Днес са Богородични заговезни"}
{"url": "http://www.cross.bg/zhivot-deiistviya-demonstratziya-1580401.html", "text": "/КРОСС/ ъздушни спасителни действия ще демонстрират днес представители на Спешната помощ, Българския червен кръст и на телефон 112  за опазване на човешки живот при катастрофа. Ще бъдат показани и действия по оказване на първа долекарска помощ и нуждата от координиране на дейностите между наземни и въздушни екипи, обясни Петранка Недялкова от Столичната организация на БЧК:\"Целта на всички е да обединят усилията си в една кауза - спасяването на човешкия живот. Чрез тази демонстрация ще стане ясно, че когато действията на всички са в синхрон може да се спаси човешкият живот много по-ефективно.\"Демонстрацията ще се проведе в близост до Националния исторически музей.", "date": "2018.07.31", "title": "В София ще се проведе демонстрация на въздушни спасителни действия"}
{"url": "http://www.cross.bg/zemyata-mars-kilometra-1580402.html", "text": "/КРОСС/ В нощта на 31 юли срещу 1 август Марс ще се приближи максимално до Земята.Средното разстояние между Земята и Марс е 225 млн. километра, но днес в 22:45 ч. българско време Червената планета ще бъде на 57 милиона и 600 хиляди километра от нас.Този момент ще бъде видим от Северна и Южна Америка, а вероятно в първите минути на 1 август и от българските любители-астрономи.", "date": "2018.07.31", "title": "Тази вечер Марс ще бъде максимално близо до Земята"}
{"url": "http://www.cross.bg/rysiya-tyrtziya-briks-1580404.html", "text": "/КРОСС/   „Това е по-лошо и от престъпление, това е грешка“, твърди началникът на Наполеоновата полиция Жозеф Фуше, след като разбира за екзекуцията на бурбонски принц по нареждане на Наполеон. Бързото правосъдие на Наполеон е трябвало да нанесе удар на неговите съперници – победа – но вместо това антагонизира останалата част от Европа.Срещата на върха в Хелзинки беше победа за Путин, докато ударните вълни от примирението на Тръмп пред руския президент се разпространяват и от двете страни на Атлантика. Путин най-вероятно е напуснал Хелзинки мислейки си, че току що е отбелязал още една голяма победа срещу американския си колега. „Мисията е завършена!“ Но дали е така? Дали упадъкът на Запада и демонтирането на водения от САЩ либерален световен ред, така желано от Путин, и нетърпеливо улеснено от Тръмп, ще бъде добре за Русия? Беше ли периодът на Западна доминация след Студената война толкова вреден за Русия, колкото Кремъл казва на гражданите си и на останалата част от света? И какво ще дойде на негово място?Дългоналагана теза на Кремълския наратив е, че Западът е експлоатирал местните проблеми на Русия и оттеглянето ѝ от световната сцена през 90-те години на XX век. Според руската версия на събитията, Русия е била твърде слаба, за да отхвърли потъпкването на нейните интереси от Запада и безмилостната геополитическа експанзия за сметка на Русия. След като руската вътрешна политика се стабилизира и икономиката се възстанови при управлението на Путин, Кремъл започна да се изправя пред Запада в защита на своите интереси. От гледна точка на Москва, тя не е имала избор освен да се вкара в две войни – в Грузия и в Украйна – за да спре яростната атака на Запада.Но наистина ли епохата на водената от САЩ Западна доминация беше толкова лоша за Русия? Няма спор, че 90-те години бяха ужасно десетилетие за нея, но за това Западът имаше малко вина. Всъщност именно Западът играеше ролята на източник на крайно нужната финансова помощ за Русия, когато икономиката ѝ се разпадна. Отпускането на милиарди долари, за да спаси Русия, беше един от ключовите приоритети на политиките на Западните правителства за повече от десетилетие. Западните съветници, широко клеветени заради предполагаемите си фалшиви съвети към руското правителство, изиграха ключова роля за създаването и изпълнението на крайно нужните икономически реформи.Далеч от перфектна, техническата помощ на Запада се изплати за Русия дори преди цените на петрола да започнат да се покачват към края на века и да повдигнат руската икономика. Икономическото чудо на Путин щеше да бъде невъзможно без тези реформи и без финансовата и техническа помощ на Запада.И това не е всичко. САЩ изхарчиха много милиарди долари, за да преместят в Русия и да подсигурят останките от Съветския ядрен арсенал, разпръснат сред няколко републики на бившия СССР. Щеше ли Русия да е по-подсигурена, ако Украйна на югозападната ѝ граница и Казахстан на югоизточната ѝ граница, бяха запазили контрола си върху ядрените оръжия, разположени на тяхна територия? Споразумението от Будапеща, което принуди Украйна да предаде третия по големина ядрен арсенал в света, и което Русия наруши когато анексира Крим, нямаше да бъде възможно без активното участие на САЩ и техните съюзници.Разширението на НАТО е друга важна Западна цел, която се предполага че е нарушила руските и интереси и по този начин е предизвикала безброй руски възражения. Тези възражения бяха фокусирани върху НАТО като военен алианс, със заплахата за руската сигурност произлизаща от растящата физическа близост до руската територия и предполагаемото изключване на Русия от европейските решения за сигурност, заради статута ѝ на нечленка.Това е твърде спорно. При всички случаи разширението на НАТО беше придружено от демонтирането на способностите му за конвенционална война в европейския театър. САЩ и техните съюзници, нетърпеливи да максимизират „мирния дивидент“ на периода след Студената война и разсеяни с контингенти далеч извън Европа, бяха ефективно превърнали НАТО в демилитаризирана зона, която не представлява никаква заплаха за инвазия в Русия, но предоставяше безпрецедентно ниво на стабилност и сигурност за Централна Европа. Колко танка имаха САЩ в Европа през 2014 година? Нула.Трудно е да се открие друг период в руската история, когато западната ѝ граница е била толкова подсигурена и освободена от заплахата за инвазия, колкото между 1989 година, когато Берлинската стена беше премахната, и 2014 година, когато Русия нахлу в Украйна. Колкото до обвинението за изключването на Русия от вземането на решения за европейската сигурност, то не може да бъде взето насериозно. Имайки предвид територията, историята и мрежата от отношения с всички големи европейски сили, възможно ли е наистина да се игнорира Русия?Настоящото тъжно положение на Западния алианс наистина ли е причина за празненство в Москва? Както ще дойде след това? По-добре ли служи на руските интереси политическа парализа в САЩ и Германия, разделен Европейския съюз, и Полша и Унгария завладени от ксенофобия и национализъм? Това прави ли Русия по-подсигурена? По-просперираща? Ако не Западът, който друг щеше да дойде на помощ на Русия в края на Студената война с великодушието и щедростта изразена от правителства, целящи да имат дългосрочно партньорство с Русия – Китай?Това не са въпроси само от исторически интерес. Докато Китай излиза като алтернатива на Запада и виден партньор на Русия, и Западът е в безредие, руските критици на Запада трябва да се запитат, какво е щяло да бъде, ако той не беше насреща, когато страната им имаше нужда от това, и как ще изглежда всичко, ако Китай измести Запада като глобалния лидер.Обединението на страните, което почти случайно получи названието БРИКС, разширява все повече своето влияние. В този клуб, който включва и Русия, желае да влезе и Турция. Има ли Анкара (член на НАТО) шанс да се присъедини към БРИКС и какъв ще бъде глобалният геополитически ефект в такъв случай, пише руският вестник .Президентът на Турция Реджеп Тайип Ердоган обяви желанието си да се присъедини към страните в БРИКС, където са още Бразилия, Русия, Индия, Китай и Южна Африка, съобщи в неделя турският вестник „Hurriyet“.„С тези пет страни сме част от Г20. Бих искал да се разгледат необходимите стъпки, които ще ни позволят да се присъединим към обединението и да заемем своето място в БРИКС“, заяви Ердоган. „Ако ни приемете в тази платформа, то тя ще носи името БРИКСТ (BRICST)“, добави той. Според него, членовете на БРИКС са „посрещнали топло“ това предложение. „Особено Китай заяви, че се застъпва за разширение. Видях, че те разглеждат възможността за участие на други страни в тази платформа. Те не са против“, заяви турският президент. По неговите думи, има огромен потенциал за партньорства в сферата на икономиката, инвестициите и проектите за развитие.Турция, разбира се, далеч не е единствената страна, която желае да стане част от БРИКС и проявява голям интерес за работа в съюза. Желание за присъединяване към БРИКС още преди няколко години изяви Аржентина, а тя е втората по-големина икономика в Южна Америка.Въпреки това, дотук всичко остава на мястото си. Има ли Турция шанс да бъде приета в този клуб? Фактът, че Ердоган беше поканен на десетата ежегодна среща на върха на БРИКС в Йоханесбург, говори в полза на такава възможност.От друга страна президентът на Русия Владимир Путин, по време на срещата на БРИКС заяви, че разширение на организацията засега не се планира. И все пак той не отхвърли напълно подобна възможност. „Сега трябва да увеличим формално числото на членове на БРИКС, докато не планираме, защото форматите показват своята ефективност“, заяви Путин. „Но това не означава, че организацията е закрита и че вратите ѝ са затворени. Просто този въпрос не се решава на момента. Нужно е да се го направим както трябва“, добави той.В интерес на истината, дори няма ясно разбиране на правилата и процедурите, как БРИКС може да приеме нови членове, какви изисквания се налагат върху новия член, какви задачи му се възлагат.В крайна сметка какво е БРИКС? Преди 17 години, това беше просто абревиатура създадена от анализатора Голдман Сакс, за да обозначи петте развиващи се икономики, които растат много по-бързо от Западните икономики и следователно са обект на интерес за инвеститорите. По-късно, тези страни превърнаха спекулативното обединение в някакво подобие на реален съюз. Неговата геополитическа цел – да се създаде многополюсен свят, който да се противопостави на еднополюсния световен ред, воден от САЩ. Това не е история на вътрешната икономика на всяка страна, а опит от развиващите се страни да се появят на световната сцена, да диверсифицират чуждестранните икономически отношения и да привлекат допълнителни инвестиции.В противовес на Международния валутен фонд (МВФ) и Световната банка (СБ), благодарение на които САЩ и ЕС усилват своето финансово състояние в други страни, БРИКС е създал свои собствени структури – банка за развитие и обединение от валутни резерви. Те искат, от една страна, да инвестират в чуждестранни проекти, които да са печеливши за тях, а не за Западния свят, и по този начин да увеличат собственото си влияние върху тези страни. От друга страна е и намаляването на зависимостта от доларовата икономическа система.Вписва ли се Турция в този клуб по интереси? Икономически Турция изглежда доста привлекателна. По размер на БВП тя заема 17-то място в света – 848 милиарда долара. По този показател турската икономика отстъпва на другите страни от БРИКС. Китайската икономика – втора в света след тази на САЩ, е с БВП от повече от 12 трилиона долара. Индия е с БВП от 2.6 трилиона долара, Бразилия е с 2 трилиона долара, а Русия е с 1.5 трилиона долара. Въпреки това, влизайки в БРИКС, Турция няма да се превърне в аутсайдер веднага.Първо, икономиката на Южна Африка – още един член на БРИКС, е много по-малка и слаба. Второ, по БВП настроен на паритет на покупателната способност на гражданите, Турция надминава не само Русия, но и Китай. Например, турският БВП на глава от населението е 27 хиляди долара, на Русия – 25.7 хиляди долара, на Китай – 16.2 хиляди долара. Този показател се счита за по-релевантен за оценяване на нивото на икономическо развитие.Турция също лесно се вписва във формалния признак на обединението БРИКС. „Икономиката на Турция е една от най-бързо растящите икономики в света, въпреки политическите събития в последните години и географската близост на страната до горещите точки“, заяви Владимир Рожанковский, експерт към Международния финансов център.В допълнение, Турция е секуларна държава с доминиращо мюсюлманско население, което изпъква на фона на обграждащите го религиозни ислямски държави и монархии.„В геополитически план Турция не може да бъде заменена от нито една друга страна в региона, поради което приемането на Турция в блока на държави с руско-китайския вектор – това е сериозен геополитически шок за Европа и САЩ“, добави Рожанковский.„Турция претендира за водеща роля както в тюркския, така и в ислямския свят. И шансовете за превръщане в главния силов център на ислямския свят за Турция е много по-висок, отколкото за Саудитска Арабия или шиитски Иран“, счита директорът на атлантическия департамент „Алпари“ Александър Разуваев. „Налице е тенденция – Западът постепенно губи контролния пакет акции в глобалната икономика, а единството на страните в НАТО е все по-илюзорно. Възможно е скоро Берлин и Париж да съжаляват много, че не са приели навреме Турция в ЕС“.За самия БРИКС, в частност за Китай и Русия като формообразуващи страни, влизането в този клуб на нови страни-членки със силни икономики е извънредно изгодно, убеден е Рожанковский. Това ще помогне за укрепването на клуба както геополитически, така и финансово.Самата Турция очаква да бъде сред победителите в случая на колапс на глобалната доларова зона. Тогава страните от БРИКС ще имат всички възможности да се превърнат в център на регионални монетарни зони, където Турция желае да играе водеща роля в тюркския свят, смята Разуваев. Но той отбелязва за възможния сблъсък на Турция с Русия по отношение на геополитическите интереси на Казахстан и Киргизстан (които са част от Евразийския съюз с Русия).Дотук отношенията между Русия и Турция, дори без членство в БРИКС, са на приятелско ниво, а от неотдавнашните охлаждания, практически не е останала и следа. Анкара скоро ще се превърне в нова транзитна страна за руски газ към Европа (ако вторият клон на „Турски поток“ бъде построен). „След сделката с Турция за доставки на комплекси С-400, Русия започна да разглежда Турция като един от най-атрактивните потенциални пазари за оръжия. Турция е и една от малкото държави, които, въпреки натиска на Вашингтон, отказаха да наложат санкции върху Русия. Към момента нямаме какво да делим с Турция“, отбеляза Разуваев.Президентът на Франция Еманюел Макрон беше скептичен относно диалога на Брюксел с Вашингтон. И това охлади потока на възторжени коментари по повод срещата на президента на САЩ Доналд Тръмп с председателя на Европейската комисия Жан-Клод Юнкер. Всъщност Тръмп склони Европа по два много чувствителни въпроса. А в отговор предложи съживяване на споразумението, от което Европейският съюз по-рано се беше отказал, пише руският вестник Френският президент по време на пресконференция в Испания заяви, че „добър търговски дебат може да бъде проведен само в балансирана атмосфера, основана на принципа на реципрочност, в който няма никаква заплаха. В този контекст има няколко въпроса и опасения, които трябва да уточним“, заяви той.„Настоящата ситуация не позволява и аз не подкрепям сключването на търговско споразумение със САЩ, подобно на Трансатлантическото споразумение за свободна търговия (TTIP)“, заяви Макрон. Най-вероятно е прочел финалният документ на срещата между Тръмп и Юнкер на 25 юли във Вашингтон. А той казва, че целта на „митническата“ политика е да елиминира всички безмитни бариери, с други думи всякаква форма на протекционизъм. А това би прекратило субсидиите на ЕС за европейските фермери, отраслите на много индустрии, което би направило много европейски стоки неконкурентноспособни.В такъв случай за какво може да се радва? Стигна се до там, финансовият министър на Франция Брюно льо Мер пред „AFP“ да поиска „разяснения“ относно мерките, предприети от американския президент и Европейската комисия. „Добра бизнес дискусия може да се проведе единствено на ясни основи и не може да се провежда под напрежение“, заяви той. Този френски тон контрастира с изявленията на Берлин, който приветства резултата от една „конструктивна“ среща. Но в Германия също има съмнения относно това.В същото време много любопитно интервю даде известният немски американист Йозеф Бромъл от германския Съвет по международни отношения за телевизионния канал „n-tv“.Той отбеляза, че Еврокомисията се е съгласила на две немотивирани отстъпки пред САЩ, съгласявайки се да закупи соята, която Китай отказа, и да увеличи вноса си на скъпия втечнен природен газ от САЩ, който поддържа нерентабилните им компании. Това е „косвено благоприятно“ повишение на рейтинга на Тръмп и неговата партия преди изборите за Конгрес през ноември, отбелязва Бромъл.Ясно е, че това е жертва в името на сигурността, продължава авторът, и Тръмп откровено шантажира тази Европа. „Ако Тръмп настоява от нас да харчим повече за отбрана, тогава, разбира се, той има предвид да купуваме американски оръжия, Ф-35 Lockheed Martin, вместо Eurofighter. Това също е част от жертвата“, пише той.Бромъл обясни и позицията на германския канцлер Ангела Меркел: „САЩ губят по-малко в търговската война, защото не зависят толкова много от износа, както ние германците“. Но да се умиротворява Тръмп е безсмислено, смята той. Търговският дефицит на САЩ с Европа не е възникнал, защото Европа търгува нечестно, а защото Америка дълго и твърдо живее отвъд своите средства, финансирайки своето развитие като натрупва дългове. И поддръжката на тази дългова пирамида за сметка на всички нови инвестиции в американските дългови облигации е основния принос на европейците в американската икономика, пише експертът: „По време на финансовата криза от 2007/2008, германските инвеститори отново загубиха много пари. Това не беше лоша сделка за САЩ“.Според анализатора ЕС трябва да следва примера на Китай, който престана да отпуска кредити на икономиката на САЩ, вместо това инвестирайки в своята програма „Един пояс – един път“. За ЕС е нужно и създаването на работни места за европейските младежи, а не финансирането на американските реформи. Това би било най-ефективният отговор на атаките на Тръмп, който, според Бромъл, вярва единствено в силата и само на нея би реагирал. Разсъжденията на немския експерт изненадващо съвпадат с мислите на противниците на либералните икономисти в Русия.„Правда.ru“ цитира водещият научен сътрудник към Центъра за френски изследвания в Института за Европа Сергей Фьодоров, който пише: „Макрон е огорчен от неприкрития каубойски натиск върху Евросъюза и липсата на отстъпки. Макрон и неговият финансов министър прокарват идеята, че Европа не трябва да бъде под американски контрол“, заяви експертът пред „Правда.ru“. Особено Франция, която е чувствителна към въпроси свързани с износ на земеделски стоки и продукти. Фьодоров вярва, че Европа трудно ще координира позициите си, защото те зависят от консенсуса между 27-те страни-членки на ЕС.„Европа е настроена на компромис със САЩ, тъй като за нея американският пазар е много важен. Затова Макрон направи отстъпка, показвайки че САЩ са „нашият чуждестранен военнополитически и търговски партньор“. Затова Франция и Европа ще търся компромис със САЩ по тези въпроси, но Европа ще се уповава на това и няма да свежда глава пред всички американски предложения, особено ако звучат като ултиматум“, обобщи експертът в интервю за „Правда.ru“.", "date": "2018.07.31", "title": "Основните теми в руския печат"}
{"url": "http://www.cross.bg/fenovete-vidi-lydogoretz-1580406.html", "text": "Феновете на МОЛ Види предрекоха неприятен и преждевременен край за любимия си тим в Шампионската лига.Запалянковците не са големи оптимисти за предстоящия реванш с Лудогорец от втория квалификационен кръг на надпреварата.Според 66% от гласувалите в анкетата на feol.hu, тимът им ще напусне турнира. Само 23% са на мнение, че отборът има сили да достигне груповата фаза - било в същия турнир или в Лига Европа.Едва 11% пък считат, че техните любимци ще успеят да достигнат до елиминациите напролет. ", "date": "2018.07.31", "title": "Феновете на МОЛ Види вярват в успеха... на Лудогорец"}
{"url": "http://www.cross.bg/karakachanov-mareshki-vreme-1580405.html", "text": "/КРОСС/ „Този господин с жълтите панталонки намекна, че злоупотребявам с прахообразни лекарства. Аз съм си направил тест за наркотици и ще съдя Веселин Марешки”, каза министърът на отбраната Красимир Кракачанов в студиото на „Тази сутрин”.Той уточни, че е посетил ВМА, където са му направени тестовете. Резултатите са отрицателни.Преди дни лидерът на „Воля” Марешки обяви в студиото на предаването, че „ВМРО е Троянският кон на ДПС в коалицията” и поиска оставката на Каракачанов в ефир.„Въпросното лице с жълтите гащи говори глупости. Той ми скъсваше телефона преди време с идеята да направим по-голям блок, за да може да се намъкне в правителството. Както се казва – те не го пускат на село, той пита за попската къща. Той е решил да се легитимира”, каза Каракачанов по повод коментарите на Марешки.Министърът на отбраната отрече да е близък с ДПС и припомни, че изваждането на ДПС от управлението  на страната е главна цел на коалицията.„Марешки е патеричка, вижте го как гласува – когато като Патриоти казваме, че нещо няма да подкрепим, веднага се появява Марешки и гласува „за”. Сега същият този човек говори за опитомена опозиция – това е смешно”, каза Каракачанов.Той призова Марешки да „изживее последното си лято” и отново се закани, че за всички обидни квалификации ще го съди.„Проблемът в Обединените патриоти е, че там има стари напрежения от преди шест-седем-осем години, които избуяват от време на време, когато между партньорите няма нормален диалог”, каза Каракачанов.Той добави, че след разговори всички различия били изгладени и „бяха канализирани в правилното русло”.„Моя грижа е да се опитвам да балансирам и стабилизирам коалицията”, допълни той.Каракачанов е категоричен, че ОП трябва да се явят заедно на изборите – както на европейските, така и на местните.", "date": "2018.07.31", "title": "Красимир Каракачанов: Марешки да „изживее последното си лято”"}
{"url": "http://www.cross.bg/bolyarovo-proba-vtora-1580393.html", "text": "/КРОСС/ Дългоочакваната втора проба за чума по животните в странджанското село Болярово ще бъде взета тази сутрин, съобщи bTV.Още от 18 юли има заповед на Агенцията за безопасност на храните за евтаназия на животните в стопанството в Болярово, което отказа да допусне това, заради съмнения, че изследванията се манипулират.Днес ветеринари ще вземат втора проба, на която подлежат и всички стопанства в 10 килоемтровата зона около огнищата на зараза. Започват изследванията и в разширената зона, която включва още 10 села от община Болярово и община Елхово.За целта са изпратени ветеринари от цялата страна. На терен работят 4 екипа по трима души.", "date": "2018.07.31", "title": "Взимат втора проба за чума в Болярово днес"}
{"url": "http://www.cross.bg/evdokim-tyaloto-nego-1580384.html", "text": "/КРОСС/ Светият праведен Евдоким се родил в Кападокия (област в Мала Азия.) в семейството на благочестивите родители Василий и Евдокия. По време на царуването на Теофил (византийски император, 829-842 г., бел.ред.) той служел във войската и се отличавал с добродетелен живот, като усърдно съблюдавал всички заповеди на Бога и пребъдвал в пост и въздържание, а също и в молитви и съкрушение за греховете си. Като се занимавал прилежно с четене и изучаване на божествените книги, той оказвал щедра помощ и давал милостиня на просяци, бедни, сираци и вдовици, облагодетелствал църкви и манастири, и като проявявал изобилно към всички милост, съблюдавал непорочно девствената си чистота. Той бил толкова целомъдрен, че не си позволявал нито да беседва с жени, нито да ги гледа. Дори не допускал до себе си жени, освен майка си, която единствено почитал синовно и с която беседвал. Във всички разговори се пазел от празнословие и пустословие, като предпочитал мълчанието пред многословието. Странял от тези, които се отдавали на празнословие. Лъжи, клевети и всякакво осъждане не само не изричал, но дори не желаел да слуша, като украсявал живота си с всякакви добродетели. Сред слухове, смутове и светска суета той изглеждал като лилия сред тръни или злато в огън, ни най-малко неповредено от светски съблазни и страстни влечения.Заради своите добродетели той бил обичан и уважаван от всички, известен бил и на царя, който го поставил за началник на Кападокийския полк и го изпратил в Харсианската страна, за да управлява народа. Като упражнявал властта, той водел управлението с доброта и пълна справедливост, така че в живота си бил праведен пред Бога и хората. За тайните му добродетели никой не може да знае, нито да каже, освен всезнаещият Бог, Който изпитва сърцата и мислите, на Когото този праведен мъж работил с всичкото си сърце и душа.Заради своите добродетели той бил обичан и уважаван от всички, известен бил и на царя, който го поставил за началник на Кападокийския полк и го изпратил в Харсианската странa (Харсианската област се намирала в Мала Азия, в западната част на Кападокия, бел.ред.), за да управлява народа. Като упражнявал властта, той водел управлението с доброта и пълна справедливост, така че в живота си бил праведен пред Бога и хората. За тайните му добродетели никой не може да знае, нито да каже, освен всезнаещият Бог, Който изпитва сърцата и мислите, на Когото този праведен мъж работил с всичкото си сърце и душа.Когато напълно Му угодил, той се преставил с мир на млади години: бил само на 33 години. Върху него се изпълнили думите от Писанието: \"Достигнал съвършенство в кратко време, той е навършил дълги години; защото душата му е била угодна Господу...\" (Прем.4:13-14).Макар и да не достигнал седините на старостта, но в съвършенството на добродетелния си живот надминал много старци, понеже богоугодната старост не се измерва с броя на годините: за благородни бели коси служи мъдростта, а за старческа възраст - чистият живот на добродетелния мъж. Ако някой достигне такава възраст, за него не е необходимо да пребъдва дълги години в суетния и нищожен свят и той желае \"да се освободи и да бъде с Христа\" (Фил. 1:23).Като достигнал такава възраст, свети Евдоким починал, макар и да бил млад на години. Той угодил на Бога и Бог го възлюбил, затова бил грабнат, \"да не би злоба да измени разума му, или коварство да прелъсти душата му\" (Прем. 4:11). За това, как е станала кончината му, съобщили присъстващите на нея. Когато, лежейки на болничния одър, се приближил към смъртния си час, той събрал домашните си и им завещал с клетва след отхождане на душата му да не го оглеждат, да не умиват тялото му, да го погребат в дрехата и обувките, които носел, и така да го положат в гроба. След това, като заповядал на всички да излязат и затворят вратата, той се помолил с молитва, която някои чули през вратата. В нея той просел кончината му да не бъде видима за никого, както и животът му, скрил в себе си тайни подвизи, не бил известен на никого. Като възблагодарил на Бога за всичко, той произнесъл накрая: \"В Твоите ръце, Господи, предавам духа си\", напуснал тялото и преминал при Господа. Домашните му го погребали така, както им завещал.Господ, Който желаел да прослави Своя угодник и да покаже след кончината му в каква святост е живял, дал на прославените му мощи чудесна благодат, чрез която от тях се получавали изцеления от всякакви болести. Един мъж на име Илия, който имал в себе си нечист дух и силно страдал от него, гонен и мъчен от беса, дошъл при гроба на праведника скоро след преставянето и погребението на свети Евдоким. Едвам нозете на Илия докоснали гроба, веднага, като че опарен от огън, нечистият дух високо извикал, и като хвърлил човека на гроба, излязъл от него и избягал, гонен от молитвите на праведника. Като видели това, хората започнали да носят своите болни и да ги слагат на този гроб. И всички бързо получавали изцеление. Заради всичко това почели свети Евдоким, като направили надгробна плоча и запалили кандило. Славата за чудесата му се разпространили навсякъде и много хора започнали да прииждат при него. Страдащите от различни болести получавали изцеление или чрез помазване с елей от кандилото, или чрез поставяне върху болните места на пръст, взета от гроба. Една жена донесла детето си, което имало парализирани ръце, неподвижни, сякаш безжизнени. Едвам помазала с елей от кандилото на светеца ръцете на детето и то веднага оздравяло и започнало да ги движи нормално. Подобно на това, било донесено друго дете, с парализирани нозе, което не можело нито да ходи, нито да стои. Когато помазали безжизнените му нозе с елей от кандилото, детето веднага оздравяло и започнало да ходи, да скача, като възхвалявало Бога. Една жена, която имала на тялото си мъчително възпаление, дошла и като взела земя от гроба на светеца, я размесила с вода, а по-добре да кажем - със сълзи, и я наложила върху възпаленото място като целебен пластир. В същия ден тя оздравяла напълно. Славата за чудесата на свети Евдоким стигнала и до Цариград, където още живеели родителите му, които се преселили тук от Кападокия. Майка му дошла от Византия в Харсианската страна и като видяла гроба на сина си и множеството народ, стекъл се тук, за да получи изцеление, паднала на гроба, обгръщала го и със сълзи говорела:- О, мое скъпо чедо! Светлина за очите ми! Откъде ти е тази велика чудодействена сила? Откъде тази целителна благодат? Наистина ти е дадено това от Бога заради твоите тайни добродетелни трудове, с които си угодил на своя Владика! Блажена съм сред майките, понеже се сподобих да бъда родителка на такъв син и вече не ридания, а духовни песнопения принасям за тебе като Божий приятел, живеещ с Бога.Като казала и други думи с радостни сълзи, майката наредила да снемат камъка, да разкопаят земята и да отворят ковчега. Когато всичко било извършено, всички видели тялото на светеца, никак не изтляло. Лицето му било светло като живо, а устата - в естествената си красота. Макар светецът и да бил вече от 18 месеца в земята, ни най-малко не се бил изменил и бил като жив, току-що заспал. Голямо благоухание излизало от него. Изнесли раката с мощите на повърхността. Когато майката пожелала да облече сина си в нови дрехи, се случило там да бъде един пришелец, монах на име Иосиф, добродетелен мъж в сан презвитер. Той вдигнал тялото на светеца от раката. То било като живо - ръцете и нозете свободно се сгъвали. Монахът свалил дрехите от тялото и обувките от краката без всякакво затруднение, понеже ръцете сами се поддавали на събличането и нозете на събуването. Като облекли тялото в новите одежди, отново благочинно го положили в раката.Майката пожелала да вземе и отнесе със себе си във Византия чудотворното тяло на своя възлюбен син:- Тази звезда възсия от моята утроба - казвала тя, - нека се върне при мен, в моя дом!Но жителите на тази страна се събрали и не й дали тялото, като казвали така:- Макар тази звезда да възсия от твоята утроба, но у нас завърши залезът й и у нас отново още по-ясно възсия с чудеса. Макар от тебе да израсна тази добра лоза, но у нас тя принесе сладките плодове на целебната благодат. Ако Бог беше пожелал чудесните мощи на угодника да бъдат на друго място, то не можеше ли той, докато беше още жив, да се върне там, откъдето дойде при нас? О, добра майко! Не се противи на Божиите съдби и не ни завиждай за нашия дар. Достатъчна ти е славата, че си родила такъв светец!При тези думи майката замълчала и след като прекарала няколко дни при гроба на сина си, простила се с всички и се върнала у дома. Споменатият йеромонах Йосиф станал пазител на мощите на светия угодник и известно време останал при него, но после, като намерил удобно време, тайно през нощта взел мощите на праведника и заминал с тях за Цариград.По време на пътуването също ставали чудеса: както откраднатото миро, макар и да е скрито, не може да се укрие по причина на силното благоухание, така и мощите на свети Евдоким, тайно взети, не могли да бъдат скрити по причина на изходящата от тях благодат на изцеления.Ако някъде по пътя се срещал болен, той получавал изцеление. Една бесновата жена се приближила до прославената рака и бесът веднага закрещял в нея, изобличавайки носения праведник и говорейки хули за него, но тозчас бил поразен от невидима сила, хвърлил жената и избягал от нея.Игуменията на Мантинийския манастир боледувала и имала тайна голяма скрита рана на тялото си. Тя никак не можела да се излекува от нея и силно страдала. Като срещнала мощите на светеца, тя се докоснала до честната рака, долепила се до тялото на светеца и шепнешком му казала като на жив за недъга си. Получила изцеление в същия миг.Йосиф донесъл честните мощи на свети Евдоким във Византия и ги предал на родителите му. Те се зарадвали неизразимо. И не само те, но и целият град много се радвал на донасянето в него на чудотворните мощи.** Въз основа на свидетелствата на гръцките пролози се предполага, че кончината на преподобни Евдоким е била на 31 юли, а пренасянето на мощите на 6 юли. Руският поклонник (хаджия) Антоний, който е бил през 1200 г. в Цариград, казва: \"При стълба от страна на манастира на Богородица лежи новият Евдоким в сребърен гроб като жив\". Бел. ред.Родителите скоро обковали честната рака на светия свой син със сребро и я положили в построената от тях църква \"Пресвета Богородица\", като славели и благодарели на прославяния в Троица Бог Отец, Син и Свети Дух, на Когото и от нас да бъде слава сега и винаги, и во веки веков. Амин.Жития на светиите, преведени на български език от църковно-славянския текст на Чети-минеите на св. Димитрий Ростовски", "date": "2018.07.31", "title": "Св. праведен Евдоким Кападокийски"}
{"url": "http://www.cross.bg/pozharite-dyshi-lipsata-1580394.html", "text": "/КРОСС/ Няколко стотин души се събраха снощи в гръцката столица Атина на бдение в памет на жертвите в пожарите, пламнали преди седмица.Проявата беше спонтанна и организирана в социалните мрежи. Участниците ѝ заявиха, че нямат политически цели.По последни данни в пожарите загинаха 92 души, а 25 са безследно изчезнали. ", "date": "2018.07.31", "title": "Бдение в памет на загиналите при пожарите в Атина"}
{"url": "http://www.cross.bg/bulgariya-stava-otkriva-1580385.html", "text": "/КРОСС/ 431 г. - Провежда се изборът на папа Сикст III.904 г. - Арабски пирати завладяват втория по значение град на Византийската империя - Солун.1009 г. - Папа Сергий IV става 142-и папа.1498 г. - По време на третата експедиция, до Западното полукълбо, Христофор Колумб открива остров Тринидад.1547 г. - Анри II става крал на Франция.1741 г. - Императорът на Свещената Римска империя Карл VII нахлува с войска в Горна Австрия и Бохемия.1790 г. - Издаден е първият американски патент - за производство на калиев карбонат.1825 г. - Ханс Кристиан Оерстед открива алуминия.1877 г. - Руско-турска война (1877-1878): В битката при Стара Загора войските на Сюлейман паша превземат и опожаряват града.1891 г. - Състои се първа аудиенция на Стефан Стамболов при султан Абдул Хамид II.1893 г. - Проведени са избори за VII Народно събрание, спечелени от Народно-либералната партия на Стефан Стамболов.1919 г. - В Германия е приета Ваймарската конституция, според която страната става република и Райхстага се премества във Ваймар.1932 г. - Нацистката партия печели повече от 38% от гласовете на парламентарните избори в Германия.1936 г. - МОК решава следващите летни олимпийски игри да се проведат през 1940 г. в Токио, което не случва поради войните.1938 г. - Царство България, Гърция, Турция, Югославия и Румъния подписват пакт за неагресия.1941 г. - Холокост: По заповед на Адолф Хитлер, нацисткият райхсмаршал Херман Гьоринг издава писмена директива на генерала от СС Райнхард Хайдрих за изготвянето на „общ план за административните материали и финансовите разходи, необходими за желаното окончателно решение на Еврейския въпрос.\"1954 г. - Италианска експедиция, водена от Ардито Десио, покорява за първи път връх К2 в Хималаите.1961 г. - Създава се външнозастрахователно дружество „Булстрад\" - първото акционерно дружество в България.1964 г. - Програма Рейнджър: Американската лунна сонда Рейнджър 7 предава първите близки снимки на Луната, които са 1000 пъти по-ясни от тези на земните телескопи.1969 г. - С посещението на папа Павел VI в Уганда е осъществена първата папска визита в Африка.1971 г. - Програма Аполо: Астронавтите от Аполо 15 за пръв път използват ръчно управляемо превозно средство, наречено Лунар Роувър, за придвижване по повърхността на Луната.1979 г. - Министерският съвет на Народна република България излиза с разпореждане за организирането и провеждането на международната детска асамблея „Знаме на мира\" в София и за изграждане на монумента „Знаме на мира\".1991 г. - Президентите на САЩ и СССР Джордж Буш и Михаил Горбачов подписват договора Старт за съкращаване на ядрените арсенали.1997 г. - Приет е настоящият герб на България, изработен по проект на Николай Гогов и Георги Чапкънов.2006 г. - Фидел Кастро обявява, че предава временно властта в Куба на брат си Раул Кастро по здравословни причини.", "date": "2018.07.31", "title": "31 юли в историята"}
{"url": "http://www.cross.bg/tema-zashto-stydioto-1580391.html", "text": "/КРОСС/ -Тема: Защо съдът отхвърли правителствения план за Пирин?Тема: Кой има интерес от пожара на „Царските конюшни\" и защитиха ли институциите културното ни наследство? В студиото Арман Бабикян и Тихомир БезловТема: Как се стигна до тежкия инцидент, при който момче намушка връстника си? Версията на адвоката на извършителяТема: Опитомени ли са Обединените патриоти и колко всъщност са обединени? В студиото Красимир КаракачановТема: Гладна стачка в Български пощи. На живо: Защо служителка поиска оставката на ръководството?Тема: Защо се стигна до смъртта на родилка в Плевен. И укрива ли се информация от близките?Тема: Защо родител на дете с увреждане предложи Бойко Борисов да го гледа за ден?Тема: Стари песни на нов глас. Албумът „Към\" 20 години по-късно. Специален гост Стефан ВълдобревТема: След като баща на дете с уврежания повери сина си на грижите на премиера, се търси отговор на въпроса  \"Какво си казаха момчето в инвалидна количка и Бойко Борисов?\".Тема: Починала родилка и бебе в кома след планирано секцио. Нещастен случай или лекарска грешка?Тема: Паметници на културата за продан. След пожара в \"Царските конюшни\" -  има ли скрити интереси към апетитни имоти? Коментар на Петър Стоянович.Тема: Съдът срещу втори лифт в Банско. Какво ще последва за курортите? В спор по темата влизат Владимир Каролев и Петко Ковачев.Тема: Заплашена ли е страната ни от западнонилската треска? В студиото говори главният държавен здравен инспектор д-р Ангел Кунчев. ", "date": "2018.07.31", "title": "Теми и гости в ефира днес"}
{"url": "http://www.cross.bg/vyatur-otdelni-dyha-1580396.html", "text": "/КРОСС/ Днес атмосферата над страната ще се задържи неустойчива. Преди обяд на отделни, а в следобедните часове отново на много места ще има краткотрайни валежи с гръмотевици.Има условия за градушки.В отделни райони на Западна и Централна България ще има значителни валежи. Ще духа слаб северен вятър.Максималните температури ще са предимно между 26° и 31°, в София – около 26°.Над Черноморието ще бъде предимно слънчево. Отново в следобедните часове ще има временни увеличения на облачността и на отделни места, главно по северното крайбрежие ще превали и прегърми. Ще духа слаб до умерен вятър от север-североизток.Максималните температури ще са 28°-30°. Температурата на морската вода е 25°-26°. Вълнението на морето ще бъде 1-2 бала.Над планините също ще се развива купесто-дъждовна облачност и ще има краткотрайни валежи с гръмотевици. Ще духа до умерен североизточен вятър.Максималната температура на височина 1200 метра ще е около 21°, на 2000 метра – около 16°.", "date": "2018.07.31", "title": "И днес на много места ще превали"}
{"url": "http://www.cross.bg/chasa-provede-zala-1580387.html", "text": "/КРОСС/ От 10.00 часа министърът на културата Боил Банов и министърът на образованието и науката Красимир Вълчев ще сключат Споразумение за сътрудничество за осъществяване на мерки и дейности между институциите в системата на предучилищното и училищното образование и държавните, регионалните и общинските музеи и художествени галерии в страната. Документът ще бъде подписан в експозиционната зала на Национален политехнически музей – София.***От 11.30 часа в СБАЛАГ „Майчин дом“ министърът на здравеопазването Кирил Ананиев ще участва в официалното откриване на първата за България лаборатория за неинвазивна скрининг диагностика за вродени хромозомни болести на плода, както и на реновирания самостоятелен Медицински център към лечебното заведение.***От 13.00 часа министърът на вътрешните работи Валентин Радев ще даде редовния си месечен брифинг в сградата на МВР.***От 09.30 часа в заседателна зала в сградата на ВСС ще се проведе заседание на Съдийската колегия на Съвета. ***От 10.00 часа заместник-министърът на отбраната Анатолий Величков ще участва в тържествената церемония за връчване на дипломите на „Випуск 2018“ на Военна академия „Г. С. Раковски”.***От 11.00 часа кметът на Столична община Йорданка Фандъкова ще провери ремонтните дейности на бул. „Христофор Колумб“ при новия мост между ул. „Продан Таракчиев“ и Източната тангента. ***От 11.00 часа в Националния пресклуб на БТА ще се проведе втора открита дискусия за проблемите в адвокатурата. Модератор на дискусията е адв. Светлозар Николов.***От 11.00 часа пред Националния исторически музей ще се състои демонстрация на въздушни спасителни действия, извършени в синхрон между държавни институции, неправителствени организации и частния сектор, обединени от една кауза – опазването на човешкия живот.***От 12.00 часа ръководството на ПП АБВ ще даде пресконференция в централата на партията на ул. „Врабча“ 23.***От 09.00 часа в заседателната зала в „Културен дом на нефтохимика“ ще се проведе редовното заседание на Общински съвет – Бургас. ***От 13.30 часа в заседателната зала на Община Бургас кметът Димитър Николов ще връчи сертификати, грамоти и награди за ученици и студенти, обучавали се в лятна IT академия. ***От 17.00 часа в Морската градина ще се проведе информационна кампания „Вашите права“. ***От 15.00 часа в Регионална библиотека „Христо Ботев“ ще се проведе работилница за творческо писане за деца от 10 до 19 години.***От 11.30 часа заместник -министърът на туризма Ирена Георгиева ще участва в кръгла маса за обсъждане на проекта за 12 винено-кулинарни дестинации в Габрово. Събитието ще се проведе в Ритуалната зала на Община Габрово.***Пред паметника на Стефан Караджа през целия ден ще бъдат полагани цветя по повод 150 години от неговата смърт. ***От 09.30 часа в Регионалния исторически музей ще се проведе музейно възпоменателно събитие от Образователна програма „Род, родословие, родина“ по повод 150 години от смъртта на Стефан Караджа.***От 11.00 часа в Карнобат ще бъде направена първа копка за новата сграда на противопожарната служба в града. ***От 10.30 часа в пресцентъра на финалния комплекс на Гребната база ще се състои пресконференцията за Световното първенство по гребане за мъже и жени за резултатите от последната инспекция за готовността на Пловдив за Световното първенство по гребане през септември. ***От 16.00 до 18.00 часа общинският съветник от ГЕРБ– Пловдив Иван Вичков ще приема граждани в офиса на паюртията в район „Тракия” в блок 91. ***От 18.00 часа в СБАЛАГ „Селена“ ще се състои лекция на акушерки и консултанти по кърмене на тема „Кърменето е най-добрият старт за всяко дете“.***От 10.00 часа в Регионалния пресклуб на БТА в Плевен кметът на Община Червен бряг инж. Данаил Вълов ще даде пресконференция. ***От 10.00 до 12.00 часа в къща музей „Гео Милев“ ще се проведат литературни занимания за деца от 5 до 9 години.***От 10.00 до 12.00 часа в Детски отдел на библиотека „Родина“ ще се състои програма „Чета и играя – знам и мога“. ***От 11.00 часа в зала 2 на Община Стара Загора ще се проведе заключителна пресконференция по проекта „Заедно за независим живот“.***От 10.30 часа на паметниците, посветени на Освобождението на Стара Загора, ще бъдат поднесени цветя и венци. ***От 21.00 часа в Мемориален комплекс „Бранителите на стара Загора“ ще се състои спектакъл в три части - „Моление за Стара Загора“. ***От 18.30 часа на площада пред сградата на Община Царево еврокомисарят по цифровата икономика и общество Мария Габриел ще даде началото на „Световен симпозиум по мановия мед – 10 години по-късно”.***От 21.00 часа на площад „Освобождение“ ще бъде прожектиран българския игрален филм „Врагове“. Събитието е част от „Пътуващо лятно кино с БНТ1“.", "date": "2018.07.31", "title": "Предстоящи събития в страната за 31 юли"}
{"url": "http://www.cross.bg/vestnik-gurtziya-dopulva-1580392.html", "text": "/КРОСС/ „Висш съд спря плана за нови ски писти на Банско“, това е водещото заглавие на днешния брой на вестник „Сега“. Изданието коментира, че природозащитните организации са спечелили ключова битка срещу усилията на кабинета да отпуши строителството в Пирин. Върховният административен съд отмени на първа инстанция решението, с което кабинетът промени в края на миналата година Плана за управление на Пирин, за да отвори нови територии за застрояване и най-вече за изграждане на втори лифт, уточнява „Сега“.„Пощенски служители започнаха гладна стачка“. Това е съобщил за вестник за „Дума“ лидерът на синдиката „Защита“ Красимир Митов. Началото ѝ е положила една служителка, а поетапно ще се присъединят нейни колеги. Недоволството е заради отнети ваучери за храна и намален размер на допълнителното възнаграждение за придобит трудов стаж. Служителите искат подобряване на условията на труд и премахване на вноската за присъединяване към КТД, чрез която са принуждавани да членуват в други синдикати. „Стачката ще продължи, докато не бъдат отстранени нарушенията и не бъде сменено ръководството, което умишлено води дружеството към фалит, заявиха от синдиката\", уточнява „Дума“.„Чиновниците ходят на почивка като плащат за нощувка средно по 20 лева на човек и въпреки това станциите на министерствата са празни“. Това пише в доклад на Световната банка, цитиран от вестник „Труд“. Изданието обяснява, че към ведомствата има 172 бази, които носят загуба от 22 млн. лева годишно. Най-много имоти управляват Министерството на отбраната и МВР. Световната банка препоръчва държавните хотели да са под обща шапка, допълва „Труд“.„В Гърция българите харчат повече от германците“, пише вестник „24 часа“. По данни на Института за анализи INSETE към туристическата камара на Гърция ни изпреварват  единствено турците. Собственици на хотели, магазини и таверни в Северна Гърция са много доволни от българските клиенти, посочва всекидневникът. Рекорд по харчене държат руснаците, които тази година трябва да достигнат 1 милион в Гърция. Те изразходват на ден средно по 71 евро, а общо за престоя - около 605 евро, показва проучването, допълва „24 часа“.„Кръщават археологическият музей и улица в Созопол на проф. Божидар Димитров“, информира в заглавие на първата си страница вестник „Стандарт“. Всекидневникът уточнява, че това трябва да гласуват утре общинските съветници от родния град на починалия историк. Рано сутринта утре ще бъде изпълнено и предсмъртното желание на Божидар Димитров - прахът му да бъде разпръснат в морето край Созопол, допълва „Стандарт“.", "date": "2018.07.31", "title": "Преглед на печата"}
{"url": "http://www.cross.bg/nikolov-predsedatel-rezhisyor-1580388.html", "text": "/КРОСС/ Проф. Васил Николов, председател на Селскостопанската академия Венка Стоянова, депутат от ГЕРБ в 44-ото НС Владимир Каролев, икономист Владислав Прелезов, журналист Димитър Маргаритов, председател на Комисията за защита на конкуренцията Димо Райков, писател Проф. Иван Ничев, режисьор Иван Цонов, помощник треньор на националите по свободна борба Константин Каменаров, журналист Кристина Димитрова, певица Маргарит Николов, режисьор Пенчо Милков, депутат от БСП в 44-ото НС Петко Николов, юрист, председател на Патентното ведомство Станимир Илчев, съпредседател на НДСВ,бивш евродепутатГл. комисар Христо Терзийски, директор на ГД “Национална полиция”Христо Щерионов, главен директор на Главна дирекция“Гражданска въздухоплавателна администрация” на летище СофияЦветелина (Добрева), поп-фолк и фолклорна певица ", "date": "2018.07.31", "title": "Родени на 31 юли "}
{"url": "http://www.cross.bg/dokato-chovek-ne-se-predava-1580390.html", "text": "/КРОСС/ Докато човек не се предава, той е по-силен от съдбата си. Е. М. Ремарк", "date": "2018.07.31", "title": " Докато човек не се предава..."}
{"url": "http://www.cross.bg/mangurov-zarazata-slychaite-1580411.html", "text": "/КРОСС/ Западнонилската треска изисква по-сухо и топло време, а предвид метеорологичната прогноза доц. д-р Атанас Мангъров не очаква заразата да достигне и нашата страна.Според завеждащия детското отделение в Инфекциозната болница в София дъждовното лято у нас пречи на разпространението на заразата, която през годините е достигала дори Румъния и Украйна.\"В 80% от случаите протича безсимптомно. Човек не разбира, че го кара. В 20% от случаите е с температура, отпадналост, болки в мускулите\", обясни доц. Мангъров в студиото на \"България сутрин\".Той подчерта още, че в по-малко от процент от случаите западнонилската треска може да засегне централната нервна система и да има фатален край.Доц. Мангъров допълни още, че комарите са основен преносител на заразата, но към момента няма данни хора у нас, които да страдат от този вид треска.Завеждащият детското отделение в Инфекциозната болница обаче допълни, че към този момент у нас имаме 275 случая на лаймска болест, за която има по-добри условия.\"Когато човек го ухапе кърлеж, би трябвало да изчака един месец, да се изследва и ако има данни да е заразен, да се лекува\", каза доц. Атанас Мангъров пред Bulgaria ON AIR.Той допълни, че между 25 и 30% от кърлежите са заразени с микроба, който причинява лаймската болест.", "date": "2018.07.31", "title": "Дъжд, студ и влага... Пречат на комарите да ни заразяват"}
{"url": "http://www.cross.bg/predi-vladislav-pleven-1580398.html", "text": "/КРОСС/ Продължават проверките за причините, довели до смъртта на родилка в Плевен. След планирано секцио в университетската болница жената изненадващо е починала, а бебето й все още е в кома.38-годишната Маргарита е трябвало да роди първото си дете – момченце, на 26 юли във Втора база на Университетската болница. Ден преди плановото секцио медицинските прегледи показали, че е напълно здрава, разказват близките й.Въпреки това малко след предполагаемото начало на операцията лекарите им казали, че се борят за живота на жената, а бебето ѝ било в кома заради задушаване. От болницата ни обясниха, че няма да коментират случая преди да излязат резултатите от аутопсията.В очакване на първородния си син Владислав и Маргарита се оженили миналата седмица.„Четири дни преди фаталната дата подписахме граждански брак, има медицинско свидетелство, че е напълно здрава”, разказва Владислав Якимов.А ден преди операцията го потвърдили прегледите в болницата, твърди Владислав.На 26 юли в 09:00 часа сутринта близките се събрали да чакат раждането.„Докато чакахме, лекарите излязоха да кажат на останалите хора, че трябва да изчакат, защото има операция секцио, при която има проблем с упойката. В 10 без 10 група лекари извадиха детето ми на ръце, тичайки с изкуствено дишане. Детето ми се е задушило, ако това не е лекарска грешка - тогава е убийство. Страх ме е да го кръстя, още не е записан… прогнози никакви, ако оживее – ще е увреден”, заявява Владислав.Лекарите завели близките да видят какво се случва с бебето, а през това време носилката с Маргарита била готова да я закара в интензивното отделение.„Казаха, че там е издъхнала, а това не е вярно, защото, когато минаваше покрай нас носилката, майка ѝ я докосна и тя беше студена. Ние не видяхме никъде кислородна маска, докато уж се бореха за живота ѝ”, разказва Владислав.Междувременно от прокуратурата в Плевен вече са образували досъдебно производство по случая.„Ще бъдат събрани доказателства за евентуално причиняване на смърт по непредпазливост на лекарите, които са били длъжни да извършат медицинските действия. Това не е нормален ход от едно раждане и затова ще има проверка”, заяви Ваня Савова, административен ръководител на Окръжна прокуратура – Плевен.От болницата обясниха за NOVA, че няма да коментират случая преди да излязат резултатите от аутопсията.", "date": "2018.07.31", "title": "Проверяват причините, довели до смъртта на родилка в Плевен"}
{"url": "http://www.cross.bg/trump-razgovarya-rohani-1580399.html", "text": "/КРОСС/ Доналд Тръмп е готов да разговаря с иранските лидери без предварителни условия.Запитан на пресконференция в Белия дом дали иска да се срещне с иранския президент Хасан Рохани, Тръмп отговори: „Бих се срещнал с всеки. Вярвам в срещите, особено, когато на карта е заложена война”.През последните седмици напрежението между двете страни се изостри, като зачестиха взаимните заплахи.", "date": "2018.07.31", "title": "Тръмп е готов да разговаря с иранския президент Хасан Рохани"}
