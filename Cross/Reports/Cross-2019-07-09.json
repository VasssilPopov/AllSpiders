{"url": "http://www.cross.bg/zatumnenie-chast-merkyriii-1608668.html", "text": "/КРОСС/  Задаващото се лунно затъмнение на 16-17 юли ще се случи по време на ретрограден Меркурий и още по-силно влияе върху емоциите и комуникацията, твърдят астролозите. Това затъмнение е частично, но пак се смята, че оказва влияние върху събитията.В нощта на 16 срещу 17 юли от България ще може да се наблюдава частично лунно затъмнение с начало в 23.02 ч. българско време. Освен от Европа, явлението ще бъде видимо от Африка, Азия, Австралия, Индийския океан, по-голямата част от Атлантическия океан, Южна Америка и Антарктика. Максимална фаза на затъмнението ще можем да наблюдаваме в 24.31 ч. на 17 юли, а края на явлението ще настъпи в 02.00 ч. При максималната фаза лунният диск ще бъде закрит от земната сянка до около две трети от диаметъра си - ще се закрие горната (северната) част на Луната. Затъмнението от земната сянка ще трае 2 часа и 58 минути.Лунното затъмнение влияе на емоциите и бележи кулминация на част от тях. Лунното затъмнение дава и продължителен тласък на мечтите, като може да ги изкриви и да ги превърне в доста отдалечени от реалността. А това понякога е пагубно, защото човек става доста по-асоциален и смята, че е недооценен от околните. Че се някой друг му е виновен. ", "date": "2019.07.09", "title": "Лунно затъмнение в ретрограден Меркурий, слагаме край на нещо в живота си"}
{"url": "http://www.cross.bg/nzok-bili-nacheva-1608654.html", "text": "/КРОСС/ НЗОК дължи 285 млн. лв. на чуждестранни институции. Това е казала заместник-министърът на здравеопазването и председател на Надзорния съвет на НЗОК Жени Начева по време на заседанието на надзорниците, състояло се на 17 юни. Стенограмата е публикувана на интернет страницата на НЗОК.Задълженията са основно към Австрия, Великобритания и Германия и за сумата е изготвен график за обслужването и погасяването им. Просрочените задължения в края на 2018 г. към чуждите фондове за лечение на българи в чужбина са 135 млн. лв., е посочила Начева. По думите й просрочените задължения ще бъдат изцяло заплатени през 2020 г. Над 70 млн. лв. приходи допълнително е събрала НЗОК за миналата година, като 67 млн. лв. от тях са били насочени за плащания за лекарства.При представяне на финансовия отчет на НЗОК за 2018 г. пред надзорниците Начева е пояснила, че от резерва на НЗОК - 114 млн. лв., 8 млн. лв. са били разпределени за специализирана извънболнична медицинска помощ, близо 63 млн. лв. са били за лекарства и 39 млн. лв. са били за болнична медицинска помощ. За здравноосигурителни плащания са били пренасочени и над 3 млн. лв. от капиталовите разходи, както и 800 хил.лв. от средствата за издръжка.НЗОК има несъбрани вземания в размер на 2 954 000 лв. от притежатели на разрешителни за употреба, за които са сключени договори за представянето им и не са издължени. Тези вземания трябва да се направят тази година. ", "date": "2019.07.09", "title": "НЗОК дължи 285 млн. лева на чуждестранни институции"}
{"url": "http://www.cross.bg/byagane-pamplona-dvama-1608652.html", "text": "/КРОСС/ В днешното бягане пред бикове в рамките на фестивала Сан Фермин са пострадали двама души, съобщават здравните служби в Памплона, Испания, цитирани от БТА. За разлика от предишните дни във вторник няма хора, прободени от животните. По традиция шестте бика бяха пуснати в осем часа сутринта местно време.Днешното бягане - най-бързото досега, продължи малко над две минути. От началото на гонките в неделя четирима души - двама американци и двама испанци, бяха прободени от бикове, припомня агенцията.Томас Белсунеги, заместник-директор на регионалната болница, съобщава, че мъж, който в днешното бягане е счупил лошо глезена си, ще остане хоспитализиран. Бегач, който е ударил главата си в земята, се очаква да бъде изписан скоро.Фестивалът Сан Фермин в Памплона, с който се отдава почит към светеца-покровител на Навара, продължава девет дни и привлича около един милион посетители.", "date": "2019.07.09", "title": "Двама души пострадаха в днешното бягане пред бикове в Памплона"}
{"url": "http://www.cross.bg/yimbuldun-tenis-pipa-1608651.html", "text": "/КРОСС/ От 1 до 14 юли всички погледи са насочени към \"Уимбълдън\". Освен най-старият турнир по тенис в света, той е и един от четирите турнира по тенис от Големия шлем и е единственият от тях, който се играе на трева. Самият „Уимбълдън\" е квартал на английската столица Лондон, съобщава \"Дарик\".Престижният шампионат, както всяка година, привлече редица английски звездни личности, които сякаш използваха събитието като моден подиум.На 8 юли турнирът беше посетен и от сестрата на херцогинята на Кембридж Кейт - Пипа Мидълтън. Тя бе избрала нежна розова рокля на Стела Маккартни.Преди това на Уимбълдън се позабавляваха и самите херцогини - Катрин и Меган.Снимка: Getty", "date": "2019.07.09", "title": "И Пипа Мидълтън се появи със стил на \"Уимбълдън\""}
{"url": "http://www.cross.bg/suveti-bulgariya-svoite-1608663.html", "text": "/КРОСС/ За поредна година EVN България предоставя на своите клиенти съвети, които са полезни и практични през летния сезон, когато клиентите са на почивка или отсъстват за по-дълго от дома си. Някои от полезните енергийни съвети са: Изключете всички електроуреди, които не е необходимо да работят във Ваше отсъствие. Тук следва да се има предвид, че уреди като СОТ, хладилник или фризер, които не винаги е подходящо да се изключват, ще продължат да консумират електроенергия. Изключете от щепсела уреди като телевизор, аудио-уредба и монитор, защото и в режим на stand-by те ще продължат да консумират електроенергия. Електроуредите, които са в режим stand-by, трябва да се оставят включени само при необходимост.Уверете се, че външни хора нямат достъп до контакти, които са част от Вашата ел.инсталация. Запишете показанията на електромера си преди да заминете и сравнете данните при завръщането си. Ако във Ваше отсъствие няма достъп до Вашия електромер, можете да заявите посещение на отчетник на денонощен телефон 0700 1 0007 в удобно време.С цел навременна информираност EVN България съветва битовите клиенти да заявят безплатните SMS и имейл услуги за информация - относно стойността на фактурата и относно просрочени задължения. Заявката на услугите се извършва онлайн на:Дори и когато са в чужбина, клиентите могат да заплащат своите фактури за консумирана енергия лесно и удобно през платформата „EVN Онлайн плюс\":  ", "date": "2019.07.09", "title": "EVN България с полезни съвети за своите клиенти по време на летните отпуски"}
{"url": "http://www.cross.bg/sotza-more-mozutzi-1608665.html", "text": "/КРОСС/  Пишат се разни глупости, че съзнанието ни е промивано по време на соца. Искам да внеса яснота по въпроса. Никой нормален човек не е чел директивите на БКП. Никой нормален човек не е ставал и лягал с мисълта за Тодор Живков. Между другото и никой нормален човек не е бил много недоволен от живота. Понятието наркотици се свързваше единствено с асоциации за чужбина и чужденци.Нивото на образованието и здравеопазването беше в пъти по-високо от днешното. Имахме силна армия. Имахме истинска храна, а не вафли ку-ку-ру-ку. Децата без надзор играехме до 23,30 през лятото пред блока. Учител беше уважавана професия. Когато по телевизията говореха за преизпълнените петилетни планове хората или не обръщаха внимание /99%/ или се подсмихваха. Имаше здрави семейства. Имаше много работещи производствени предприятия, всички изцяло българска собственост. Бяхме 28-ма в света държава по стандарт на живот. Имахме много силно селско стопанство, непрекъснато влакови композиции пътуваха натоварени с български плодове, зеленчуци и консерви за Съветския съюз.Бензинът през годините постепенно се повиши от 20 до 45 стотинки. Въздухът беше в пъти по-чист. Стресът беше в пъти по-нисък, на практика го нямаше. Много двойки се събираха и женеха по любов, а не по сметка. Критерий за приемане във ВУЗ бяха дипломата и оценки от кандидат-студентски изпити, а не дали можеш да плащаш семестриалните такси от над 1000 лева, защото нямаше никакви такси за студентите. Обяд в студентски стол струваше 50 стотинки. Аз съм чел \"Приключенията на Лукчо\", \"Тримата мускетари\", \"Капитани на фрегати\", \"Капитан Немо\", \"Човекът Амфибия\", \"Оцеола\", \"Синовете на Великата Мечка\", \"Соларис\", \"Летище\", \"Бел Ами\", \"Пипи дългото чорапче\", \"Карлсон, който живееше на покрива\", \"Белият зъб\", \"Винету\", Среща с Рама, Денят на Трифидите, Окончателна диагноза, Чоки, Под игото, Записки по българските въстания, \"Баскервилското куче\", По-малката сестра, Сбогом моя красавице, Големият сън, Високият прозорец, Черният обелиск, На западния фронт нищо ново, Повест за истинския човек, Десет малки негърчета, Парадоксът на огледалото, Сирените на Титан и още около 1000 книги, подобни на тези, доколкото една книга може да е подобна на друга. До тук има ли промиване на мозъци?Освен история /в много по-достоверен вид, отколкото се преподава в момента/, география, математика, физика, химия, български език и литература съм учил /и научил!!!/ и немски език, и съм тренирал каяк по времето на соца. И съм мислел основно за приятелите си, съучениците си, родителите си, съседите и училището и квартала си. И за дните си. Също за игри, купони, и море. Та това, че в соца са ни промивали мозъците е някаква популистка легенда, лансирана от хора, които или самите нямат мозъци или искат да внушат, че хората, живели през социализма нямат мозъци. Което е нелепо, абсурдно и невярно.А колкото до мисленето за море и ски - не само мислех, а и всяко лято съм ходил за по 2-3 седмици на море и всяка зима поне за 2 седмици на ски - нещо, което при прехвалената демокрация, която е по-скоро геноцид - аз поне не мога да си позволя този лукс, както и стотици хиляди други хора не могат да си го позволят. Но тук акцентът ми не е  върху сравнението между соца и демокрацията, акцентът ми е върху това, че поколението от соца /моето/ сме по-образовани, с по-широка обща култура, по-сериозни към работата си и по-адекватни. И още нещо за соца - тогава всички бяхме наясно, че на Запад животът е по-богат и хубав, но и бяхме наясно, че западните държави не са приятелски настроени към нас, нещо, което е вярно и до днес, въпреки, че сме в ЕС и НАТО. И това е факт, който мнозина не осъзнават. Нито един западняк, най-малкото пък американец има интерес на някой българин да му е добре.  Въпросните ЕС и НАТО имат интерес да сме им колония /ЕС/ и удобна територия, на която да разположат военните си бази за без пари /НАТО/. Та не знам кой е с промитите мозъци.А сеге пийнете си кафенцето, плиснете си на очичките и започвайте да смятате тази година за 3 дена ли ще ви стигнат парите за море или за седмица.Николай Желязков - Фейсбукsocbg.com", "date": "2019.07.09", "title": "Митове и легенди за промиването на мозъци по време на соца"}
{"url": "http://www.cross.bg/rysiya-bulgariya-ministur-1608664.html", "text": "/КРОСС/ \"Искам да подчертая, че много чужестранни изследователи и до днес не могат да разберат мотивите, които подбуждат балканската политика на Русия. Навярно това не им се удава, защото измерват ситуацията с т.нар. традиционен аршин на тесните държавни интереси и користни помисли. А такъв, приет на Запад, инструментариум явно е недостатъчен, за да бъде разбрана Русия. И най-главното - нашите страни са свързани от някакви неосезаеми, но много здрави връзки.\"Това заяви руският външен министър Сергей Ларвов при откриването в понеделник на изложба, посветена на 140-ата годишнина от установяването на дипломатически отношения между България и Русия. След изказването му на руски отговори българският посланик Атанас Кръстин, който на няколко пъти спомена, че България е член на ЕС, но не и че преди това е станала член на НАТО. Северноатлантическият пакт отсъстваше и от специалното поздравление от външния министър Екатерина Захариева, прочетено от Кръстин.\"Днес връзките на дружба и взаимно уважение, общокултурните, духовни ценности, особената емоционална близост остават здрав фундамент на руско-българското сътрудничество в най-различни области - от политиката и икономиката до културата и туризма\", допълни Лавров.Той изреди в словото си няколко момента от близо век и половина дипломатически отношения като започна със 7 юли 1879 г., когато дипломатическият агент А.П.Давидов връчва акредитивните си писма на българския княз Александър Батенберг. \"Той е направил това първи от всички чуждестранни представители, което допълнително подчертало признателността на българския народ към Русия за освобождаването на страната от османско иго\", каза руският външен министър.След това той говори за княз А.М. Горчаков, дългогодишният външен министър на Русия и водач на руската делегация на Берлинския конгрес. \"Всички ваши грижи трябва изцяло да бъдат посветени на пробуждането на елементите на българския живот и на възможно най-бързото крепване на нейната самостоятелност\", инструктирал той първия посланик в София. \"Така от самото начало руската политика по българското направление е била последователна и открита. А целта ѝ - независима, единна България, остава непреходна\", допълни Лавров.В действителност Горчаков, който напуска поста през 1882 г., е критикуван в родината си за позицията му към българите на Берлинския конгрес, а през 1885 г. Руската империя е недоволна от Съединението на Княжество България с Източна Румелия и това води до първата тежка дипломатическа криза между двете страни.Лавров каза, че \"двустранният диалог е преживявал различни етапи и невинаги е вървял гладко, но в сложни моменти Русия винаги е била до вас\". След това той посочи подкрепата за провъзгласяването на независимостта през 1908г. и как СССР бил \"последователен защитник на интересите на България на Парижката мирна конференция от 1946 г.\" след края на Втората световна война. ", "date": "2019.07.09", "title": "Лавров: Чуждестранните изследователи и до днес не могат да разберат мотивите на Балканската политика на Русия"}
{"url": "http://www.cross.bg/balkani-zapadnite-programa-1608666.html", "text": "/КРОСС/ Българският еврокомисар за цифровата икономика и общество Мария Габриел постави в Брюксел началото на първия Цифров диалог ЕС-Западни Балкани. Той бе анонсиран от комисаря по време на Цифровата асамблея през 2018 г. в София и година по-късно е факт. Диалогът ще бъде ежегодно събитие и ще служи като платформа за отчитане на постигнатото по Цифровата програма за Западните Балкани и очертаване на бъдещите действия.  В първото издание на диалога се включиха ресорни министри и зам.-министри от шестте балкански държави и експерти от Европейската комисия.„Регионалното споразумение за роуминга, което влезе в сила на 1 юли, е едно от важните постижения в рамките само на една година благодарение на съвместните ни усилия. Това споразумение проправя пътя за започване на процес за намаляване на таксите за роуминг между Западните Балкани и ЕС. Разходите за роуминг в региона бяха намалени значително и варират от 65% за изходящи обаждания до 78% за пренос на данни. През януари 2020 г. ще има допълнителни намаления. С политическата декларация на лидерите от Западните Балкани за подкрепа на Цифровата програма за региона, която подписаха преди година в София, беше демонстриран силен политически ангажимент и региона сега е много по-видим на цифровата карта\", заяви при откриването на форума комисар Мария Габриел.Българският еврокомисар отбеляза и други резултати от Цифровата програма за Западните Балкани, важни за подобряване на свързаността на региона с ЕС и особено с България като съседна държава. За подпомагане внедряването на широколентов достъп до интернет бяха предоставени 30 милиона евро от Инвестиционната рамка за Западните Балкани. Вече се изпълняват няколко проекта - миналата година стартира един с Албания, започват проекти също със Северна Македония и Черна гора. Напредва и сътрудничеството по отношение на киберсигурността - в държавите от Западните Балкани тече процес за привеждане в съответствие с европейската Директива за мрежова и информационна сигурност и се работи по партньорството с Европейската агенция за киберсигурност ЕНИСА. Това ще увеличи значително киберсигурността в региона, което е в полза и на ЕС. По време на Европейската седмица на програмирането през 2018 г, в Западните Балкани бяха проведени над 1 000 събития - три пъти повече от предходната 2017 г. Стартъп мрежата за Западните Балкани, чието начало комисарят постави в София през ноември 2018 г., се разгръща и през март представи препоръки за насърчаване на връзките с европейската предприемаческа екосистема. Цифровата програма подкрепя и разгръщането на цифрови иновационни хъбове - днес в Западните Балкани функционират шест центъра, а шестнадесет са в процес на подготовка.Комисар Мария Габриел очерта и няколко ключови области и нови инициативи, в които трябва да се насочи вниманието занапред. Тя обяви, че в края на юли ще бъде представена многонационална програма за изграждане на капацитет за киберсигурност в Западните Балкани. Бюджетът на програмата е 8 милиона евро и ще бъде насочен за засилване на кибернетичната устойчивост на региона, за ефективен отговор на предизвикателствата и рисковете от кибератаки. Изпълнението на програмата се очаква да започне през 2020 г. Други конкретни теми за бъдещи действия, които комисарят открои, са въвеждането на 5G, развитието и използването на изкуствен интелект, блокчейн, разширяването на стартъп мрежите, повече цифрови иновационни хъбове и инициативи за цифрови умения.„Чрез общия ни ангажимент и конкретни действия за прилагането на Цифровата програма за Западните Балкани можем да постигнем още повече за предприятията и гражданите на региона и на ЕС. Предимствата от по-добри обществени услуги, модерна публична администрация, по-добра киберсигурност, по-голяма свързаност в шестте балкански държави означават предимства и за европейските граждани и бизнес\", заяви българският еврокомисар за цифровата икономика и общество Мария Габриел. ", "date": "2019.07.09", "title": "Комисар Мария Габриел: Предлагаме програма за киберсигурност за Западните Балкани"}
{"url": "http://www.cross.bg/indystriyata-intelekt-zhelyazkov-1608667.html", "text": "/КРОСС/ Създаването на Консултативен съвет между правителството, индустрията и експерти от различни сектори, може да ускори създаването на етични правила за развитие на изкуствен интелект и да подпомогне ефективното използване на европейския суперкомпютър в България. Тази идея бе подкрепена от министъра на транспорта, информационните технологии и съобщения Росен Желязков и представители на ИТ бизнеса по време на втората кръгла маса по въпросите на дигиталната икономика, която бе организирана от Американската търговска камара в България.  Министър Желязков призова представителите на бизнеса да участват в обществените обсъждания на стратегическите документи, свързани с развитието на изкуствен интелект - Национална програма „Цифрова България\", Стратегия Индустрия 4.0 и Стратегия електронно управление. „Тук е вашата роля като професионалисти, да направим витални, а не просто кухи поредни стратегии. Тяхното приложение след това ще бъде много ясно артикулирано, тогава когато става въпрос за конкретни пътни карти, проекти и използване на новите финансови инструменти\", добави Росен Желязков. По думите му на национално ниво е стартирана широка дискусия сред различните администрации за ролята и подхода към новите технологии. Като ключови области, в които изкуственият интелект ще има особено голямо значение за момента са определени индустрията, образованието, здравеопазването и публичната администрация. „Важният момент не е толкова технологичният, а регулаторният и възможността за поставянето и дефинирането на ясни цели, така че индустрия и държава да вървят ръка за ръка и да не се създава нито свръх протекционизъм, нито свръх регулация\", бе категоричен министърът.„Политиката на правителството е насочена към намаляване на административните затруднения, свързани с развитието на 5G инфраструктура, както и с ценовата политика, която позволява на индустрията да използва радиочестотния спектър вместо да търси технологични решения за попълване на дефицита\". Това заяви пред участниците във форума министър Росен Желязков. Той информира, че вече е провел срещи с представители на общински администрации и Дирекцията за национален строителен контрол, за да бъдат обсъдени законодателните разпоредби, които ще се прилагат при  разгръщане на базови станции за 5G.  ", "date": "2019.07.09", "title": "Консултативен съвет между правителството и индустрията може да ускори приложението на изкуствен интелект "}
{"url": "http://www.cross.bg/posegnal-zhivota-pazar-1608669.html", "text": "/КРОСС/ Самоубиец от град Нови пазар беше открит месеци след като посегнал на живота си.44-годишният Диян С. бил намерен обесен в общинско жилище. Не е ясно точно кога е посегнал на живота си, но според запознати тялото е престояло няколко месеца в затворен от всички страни дом, личало от стадия на разложение. Спасителен екип е извадил трупа със специални облекла в понеделник.Родителите на мъжа са били починали и той обитавал сам общинската квартира. Най-вероятно е водел по-затворен начин на живот и никой не го е търсил, нито пък го е обявил за издирване. Диян ще бъде погребан за сметка на Община Нови пазар. ", "date": "2019.07.09", "title": "Откриха самоубиец в Нови пазар месеци, след като е посегнал на живота си"}
{"url": "http://www.cross.bg/poruchka-zdraveopazvaneto-obshtestvenata-1608670.html", "text": "/КРОСС/ Министърът на здравеопазването Кирил Ананиев подписа решение за откриване на обществена поръчка с предмет: „Избор на изпълнител за извършване на инженеринг (проектиране, строителство и авторски надзор) на Национална многопрофилна детска болница\". Крайният срок за подаване на офертите е до 20.08.2019 г., 17.30 часа, в деловодството на здравното министерство. Отварянето на постъпилите предложения ще се състои на следващия ден - 21.08.2019 г. в сградата на МЗ.Очакванията на Министерството на здравеопазването са през есента да бъде избран изпълнител и да започне реалното изграждане на Националната многопрофилна детска болница. Срокът за изпълнението на обществената поръчка е до 42 календарни месеца от подписване на договора с избрания кандидат.Предвиденият максимален финансов ресурс на възложителя за изпълнение на всички компоненти в обществената поръчка възлиза на 95 442 000 лв. с ДДС.Припомняме, че поради значимостта и мащаба на проекта, в началото на месец юни т.г. Министерството на здравеопазването изпрати подготвените документи за обществената поръчка на Агенцията за обществени поръчки /АОП/ за осъществяване на предварителен контрол.До поръчката се стигна след работата на две работни групи, в които беше включен максимално широк кръг от експерти и професионалисти от всички области на медицината.  ", "date": "2019.07.09", "title": "Стартират процедурите за изграждането на Национална детска болница"}
{"url": "http://www.cross.bg/yslygi-dostavchik-zayavlenie-1608671.html", "text": "/КРОСС/ Агенция \"Пътна инфраструктура\" (АПИ) подписа днес договор с \"Конкорд Смарт Инфраструктура\" АД за Национален доставчик на услуги за електронно събиране на пътни такси - винетки и тол. Съгласно Общите условия от днес започва 10-дневният срок, в който дружеството трябва да докаже оперативна съвместимост с Електронната система за събиране на пътни такси, каквато е процедурата за всеки един кандидат. Едва след това договорът влиза в сила и може да започне дейност по предоставяне на услуги.До момента АПИ има договор за Национален доставчик на услуги с „Интелигентни Трафик Системи\" ЕАД. С втория регистриран кандидат - \"Телетол\" АД, договорът в частта за продажба на електронни винетки беше прекратен, тъй като фирмата не успя да докаже оперативна съвместимост с електронната система.На 4 юни 2019 г. заявление за регистрация подаде и четвърти кандидат за национален доставчик на услуги - \"Иком\" ООД, който все още е в първия етап от процедурата - да се установи дали отговаря на условията и едва тогава да се впише в регистъра. Дружеството е заявило желание да партнира на АПИ само в събирането на тол такси, не и при продажбата на електронни винетки. Заявлението за регистрация като национален доставчик на услуги е подадено от \"Конкорд Смарт Инфраструктура\" АД на 3 май 2019 г. Решението за вписване на фирмата в Регистъра на Националните доставчици на услуги е от 16 май 2019 г., а на 18 юни 2019 г. Управителния съвет на АПИ взе решение за подписване на договор.Процедурата за кандидатстване и одобряване на националните доставчици на услуги е описана в Закона за пътищата и Наредбата за условията, реда и правилата за изграждане и функциониране на смесената система за таксуване на различните категории пътни превозни средства на база време и на база изминато разстояние. Първият етап е подаване на заявление за регистрация, съгласно изисквания разписани в Наредбата. След като е установено, че лицето отговаря на условията, АПИ одобрява неговото вписване в Национален електронен регистър на националните доставчици на услуги за електронно събиране на такси.Съгласно Наредбата  лицата, които са вписани в регистъра, могат да подадат заявление за извършване на тази дейност. Процедурата за кандидатстване е отворена и всяко лице, което отговаря на условията, може да подаде заявление. Процедурата и изискванията са еднакви за всички кандидати, желаещи да предоставят услуги и да бъдат национален доставчик на такива.", "date": "2019.07.09", "title": "АПИ подписа договор с още един Национален доставчик на услуги за събиране на пътни такси"}
{"url": "http://www.cross.bg/proizvodstvo-grypa-organizirana-1608672.html", "text": "/КРОСС/ На 8 и 9 юли съвместен екип за разследване от служители на ГДБОП, прокурори от Специализираната прокуратура, съдия-следовател и полицейски служители от Франция, извършиха действия по разследването на участници в организирана престъпна група за производство и експлоатация на скимиращи устройсттва.По време на действията в София и Добрич с Европейски заповеди за арест са задържани трима български граждани, за които са събрани доказателства за участие в престъпната група. В Добрич е открита и работилница за скимиращи устройства, които впоследствие са били използвани за нелегално събиране на банкови данни на територията на Франция.При извършените претърсвания и изземвания в жилища и офиси, както и със специални разузнавателни средства, са събрани множество доказателства за участие на тримата в организирана престъпна група.Работата на служителите на ГДБОП по случая започнала в рамките на досъдебното производство на Специализираната прокуратура, образувано през юни 2018 г. на базата на Европейска заповед за разследване. Тя била издадена от съдия-следовател при апелативния съд в Лион във връзка с водено там наказателно производство срещу двама българи, задържани няколко месеца преди това, докато свалят посреднощ скимиращо устройство от автоматична колонка за гориво. Предния ден собственикът  на бензиностанцията забелязал, че на една от колонките е монтиран „скимер\" с микрокамера за записване на въвежданите ПИН кодове за банкови карти и информирал френските власти. Кадрите от видеонаблюдението показали, че двамата мъже са поставяли и сваляли скимиращите устройства.Събраните доказателства дали основания да се предположи, че те са част от по-голяма организирана престъпна група в България.Съвместният екип за разследване на територията на България е сформиран на базата на споразумение между българските и френските съдебни власти.Тримата задържани с Европейски заповеди за арест в София и Добрич ще бъдат предадени на френските съдебни власти за нуждите на тамошното наказателно производство. ", "date": "2019.07.09", "title": "Трима в ареста след акция на ГДБОП,  разкрита работилница за скимиращи устройства "}
{"url": "http://www.cross.bg/sportni-godina-merki-1608674.html", "text": "/КРОСС/ През първото полугодие на 2019 г. 88 са били задържаните след спортни срещи запалянковци. За сравнение за същия период на миналата година задържаните са били 96. Това сочат обобщените данни на Националния център по сигурността на спортни мероприятия при Главната дирекция \"Национална полиция\" за първите шест месеца на годината, съобщиха от пресцентъра на МВР.Според информацията почти двойно са намалели случаите на използване на пиротехника по време на спортни събития. За първото полугодие на 2018 г. те са 459, а за първите шест месеца на тази година са регистрирани 283 случая.Анализът на МВР показва, че намалението до голяма степен се дължи и на промените в Закона за опазване на обществения ред при провеждането на спортни мероприятия, влезли в сила от есента на 2018 г. С тях се въведоха нови мерки, с които се даде възможност за повишаване на ефективността на полицейската дейност.Друг фактор, който е повлиял, е административно-наказателната дейност през първите шест месеца на тази година. Наказани са били 48 лица, наложени са 45 принудителни административни мерки, пет административнонаказателни мерки, 39 глоби и в два случая е наложено наказание \"безвъзмезден труд в полза на обществото\". ", "date": "2019.07.09", "title": "МВР отчита намаляване на проявите на футболно хулиганство"}
{"url": "http://www.cross.bg/neotklonenie-general-toshevo-1608673.html", "text": "/КРОСС/ Районната прокуратура в Генерал Тошево внесе искания за вземане мярка за неотклонение „Задържане под стража\" на двама украинци с българско гражданство, преминали незаконно държавната границаРайонната прокуратура в Генерал Тошево е внесла искания за вземане мярка за неотклонение „Задържане под стража\" спрямо украинските граждани Георгий М. и Владимир С. Двамата притежават и българско гражданство. 24-годишният Георгий и 59-годишният Владимир са задържани от румънските власти на 7 юли тази година в района на село Четатя. По-възрастният от тях представил документ за самоличност от Чехия, който е неистински. Румънските власти са предали двамата мъже, преминали незаконно държавната ни граница при 113-а  пирамида, на граничните власти на България. Справка показва, че 59-годишният Владимир е подсъдим за умишлено убийство, извършено през 2018 г. Обвинителният акт срещу него е внесен в съда от Софийската градска прокуратура. Поради здравословното му състояние мярката му за неотклонение е била изменена от задържане под стража в домашен арест. Въпреки това той напуснал дома си. Осъждан е и за управление на МПС под въздействието на над 1,2 промила алкохол.Срещу 24-годишния Георгий се води дело за причинена средна телесна повреда. До държавната граница в село Лозница двамата мъже се придвижили с таксиметров автомобил. Преди това пристигнали от София във Варна с автобус. След това се придвижили до Добрич. Там наели таксито до село Лозница. Пред разследващите двамата развили версията, че искали да посетят резерват за диви животни в района. След предаването им на българските гранични власти Районната прокуратура в Генерал Тошево ги е привлякла като обвиняеми за незаконно преминаване на границата на Република България и ги е задържала за срок до 72 часа с цел довеждането им в съда. Утре Районният съд в Генерал Тошево ще се произнесе по исканията на прокуратурата за определяне на постоянните им мерки за неотклонение.", "date": "2019.07.09", "title": "Задържаха двама украинци, пресякли незаконно границата ни"}
{"url": "http://www.cross.bg/leva-live-sofiya-1608649.html", "text": "/КРОСС/ ЦСКА София ще стартира с победа тазгодишното си участие в Лига Европа - това определи „Еврофутбол\" за двубоя на „червените\" срещу ОФК Титоград, който е днес от 20.30 часа на стадион „Българска армия\":ЦСКА София - ОФК Титоград тук\t\t\t\t\tСингъл, Live,ТОП „1\"-1.11„Х\"-5.95 „2\"- 15.00Лудогорец гостува на Ференцварош в сряда от квалификациите на Шампионската лига. Левски също гостува, но на Ружомберок в Словакия в четвъртък в среща от първия предварителен кръг на Лига Европа. Ето коефициентите за тях и за други интересни сблъсъци в идните дни:ФК Астана (Каз.) - ЧФР Клуж (Рум.) тук\t\t\t\tСингъл, Live, ТОП „1\"-1.78 „Х\"-2.90 „2\"- 4.10ФК Сараево (Б. Херц.) - Селтик (Шот.) тук\t\t\t\tСингъл, Live, ТОП „1\"-5.50 „Х\"-3.55 „2\"- 1.46Сенегал - Бенин тук\t\t\t\t\t\t\tСингъл, Live, ТОП „1\"-1.32 „Х\"-3.30 „2\"- 6.75Бате Борисов (Блрс.) - Пяст Гливице (Пол.) тук\t\t\tСингъл, Live, ТОП „1\"-1.51 „Х\"-2.92 „2\"- 4.42Ференцварош (Унг.) - Лудогорец (Бълг.) тук\t\t\t\tСингъл, Live, ТОП „1\"-2.37 „Х\"-2.87 „2\"- 2.64Нигерия - ЮАР тук\t\t\t\t\t\t\tСингъл, Live, ТОП „1\"-1.75 „Х\"-2.63 „2\"- 3.88Кот Д'Ивоар - Алжир тук\t\t\t\t\t\tСингъл, Live, ТОП „1\"-3.10 „Х\"-2.66 „2\"- 1.95Ружомберок (Слвк) - Левски София (Бълг.) тук\t\t\tСингъл, Live, ТОП „1\"-2.49 „Х\"-3.15 „2\"- 2.32Мадагаскар - Тунис тук\t\t\t\t\t\tСингъл, Live, ТОП „1\"-4.64 „Х\"-2.95 „2\"- 2.53„Еврофутбол\" определи Еган Бернал за най-вероятен Победител на Тур дьо Франс, след като коефициентът му е 2.60. Освен за шампиона българският букмейкър предлага възможности за залог за Най-добър млад състезател, както и за Най-добър катерач и Класиране по точки. Новак Джокович ще защити титлата си от Уимбълдън според „Еврофутбол\". Сърбинът е с 1.60, докато Федерер и Надал са с по 3.50. При жените фаворит е Серина Уилямс с 2.30. След нея е Симона Халеп с 3.00.Шуменец грабна 11 138,20 лева с 25,40 лева и система 1, 2, 3, 4, 5, 6, 7 от 7 за  срещи от Купата на африканските нации и Копа Америка в понеделник. В събота в Пещера местен взе 7173,18 лева за четири мача в права колонка. В неделя добричлия прибра 7025,48 лева, от които бонус са 2180,32 лева, за 8 мача в права колонка и 2 лева залог на талона. В събота столичанин заслужи 3475,92 лева с 5 лева залог на четири мача в права колонка, тогава в Радомир местен взе 2704 лева с 4 лева и система 2 и 3 от 3.С общо 4065 лева си тръгна софиянец в понеделник с предвиждане за Под/Над 2,5 гола от Спортмакс. Също тогава старозагорец взе 4020 лева за Краен изход. В петък санданчанин заслужи 2582,20 лева за Точен резултат.В Гълъбово и София са най-големите печалби от Надбягвания с коне. В събота 4000 лева отидоха в малкия град с предвиждане за Дубъл, а ден по-късно столичанин взе 1240 лева за Победител/Място.Кърджали, Монтана и София са най-изявените познавачи на Гонки с хрътки. В южния град най-голямата сума е 2400 лева от понеделник за Победител. В Монтана местен грабна 3067 лева с 20 лева залог на 1-3 в събота, а софиянецът прибра 900 лева в понеделник за Победител. ", "date": "2019.07.09", "title": "„Еврофутбол\" –  ЦСКА София ще стартира с победа участието си в Лига Европа"}
{"url": "http://www.cross.bg/repyblika-prokyratyrata-rymuniya-1608648.html", "text": "/КРОСС/ Главният прокурор на Република Румъния Богдан Лику е на посещение у нас, по покана на българския си колега Сотир Цацаров. В състава на ръководената от г-н Лику делегация е и ръководителят на Дирекцията за разследване на организираната престъпност и тероризма /DIICOT/ към Прокуратурата при Върховния касационен съд на Румъния г-н Феликс Банила.Днес, 09.07.2019 г., Сотир Цацаров и Богдан Лику подписаха Споразумение за сътрудничество между Прокуратурата на Република България и Генералната прокуратура на Румъния. Споразумението има за основна цел улесняването на сътрудничеството между прокуратурите на двете съседни страни и създаването на постоянен работещ механизъм за обмен на информация, включително и по конкретни разследвания.Визитата на румънският главен прокурор в София следва посещението на Сотир Цацаров в Букурещ преди месец, когато бе подписан Меморандум за сътрудничество между Прокуратурата на Република България и Дирекцията за разследване на организираната престъпност и тероризма /DIICOT/.Освен срещи с ръководството на Прокуратурата на Република България и в Специализираната прокуратура, програмата на румънските гости включва и среща с Прокурорската колегия на ВСС.", "date": "2019.07.09", "title": "Главните прокурори на България и Румъния подписаха споразумение за сътрудничество"}
{"url": "http://www.cross.bg/dobrev-gerb-mashinnoto-1608656.html", "text": "/КРОСС/ БСП е против отмяната на машинното гласуване. Такива поправки в Изборния кодекс внесоха по-рано от ГЕРБ заедно с Обединените патриоти и ВОЛЯ. \"БСП категорично заявява, че е абсолютно неприемливо да се отмени машинното гласуване за местните избори\", заяви пред медиите зам.-председателят на ПГ на \"БСП за България\" Крум Зарков. Той призова за отпор в защита на демократичната система.Зарков констатира, че гледаме поредния епизод на сериала опраскване на Изборния кодекс\" и предрече, че \"МС ще се покрие и ще каже това е въпрос на НС, а то набързо ще реши този проблем\". Като пример за това посочи, че е насрочено заседание на правната комисия в НС още утре за приемането на промените.\"От днес обратното броене започна - ГЕРБ спират парите за партиите, след това отменят машинното гласуване. Ами да отменим и преференциите тогава\", коментира зам.-председателят на БСП Кирил Добрев. И припомни, че такъв опит бе направен само преди няколко месеца и БСП тогава именно напусна НС.\"Трудно се носи машина на гръб, тежка е, колегите имат опит с чувалите, разбирам ги\", реагира по адрес на ГЕРБ Добрев. Той се зарече, че \"БСП няма да се предаде в своята битка за демокрция, защото нас не ни свързват пари и обществени поръчки, а много други неща\". Въпреки затягането на примката на демокрацията, БСП щяла да се справи, убеден е Добрев. ", "date": "2019.07.09", "title": "БСП е против отмяната на машинния вот"}
{"url": "http://www.cross.bg/borisov-premierut-psyuie-1608655.html", "text": "/КРОСС/ „Европейският съюз значи не само европейски фондове, не само милиарди евро, не само да ти построят инфраструктура - метро, пречиствателни станции, магистрали, жп линии, конкурентоспособност. Значи и отговорност, предвидимост\". Това заяви министър-председателят Бойко Борисов пред българските медии в Босна и Херцеговина, където се провежда Срещата на върха на Процеса за сътрудничество в Югоизточна Европа (ПСЮИЕ).„Европейският съюз значи, че няма значение кой е политикът днес, а да има една и съща политика като държава. Да спрат да се оплакват, да се обърнат към себе си, да се стегнем и да си подредим Балканите\", посочи още премиерът Борисов след изказването си пред държавните и правителствените ръководители на страните-участнички в ПСЮИЕ.Министър-председателят изтъкна преките ползи за България от провеждането на ПСЮИЕ. „Инфраструктура, да има свързаност на Балканите, което е добре за туризма и за бизнеса. Тези формати са важни, но трябва да участват всички\", посочи премиерът Борисов. „Всички колеги започнаха, че Европа ни е виновна, че няма процедури за присъединяване. Три държави има от ПСЮИЕ, които са от ЕС и са представени на ниво държавни секретари, а Косово, което е следващият председател на ПСЮИЕ, не е представено. За какво присъединяване към ЕС може изобщо да става въпрос при такова поведение\", отбеляза българският министър-председател. Той бе категоричен, че всички много искаме да се случат много неща - от магистрали до дигитална инфраструктура, но с такъв манталитет ще тъпчем на едно място.„За съжаление ние, Западните Балкани, трудно се събираме. За съжаление се вглеждаме какво ни разделя, правим си балкански номера, това пред Европейския съюз няма да мине\", заяви по-рано днес премиерът Бойко Борисов по време на изказването си в рамките на Среща на върха на ПСЮИЕ. Пред държавните и правителствените ръководители на страните-участнички в ПСЮИЕ премиерът Борисов акцентира върху усилията, които бяха положени по време на Българското председателство на Съвета на ЕС за европейската перспектива на Западните Балкани и за поставянето й отново като темата в центъра на дневния ред на ЕС.Пред лидерите в Босна и Херцеговина, министър-председателят Борисов специално се обърна към премиера на Сърбия Ана Бърнабич по повод репликирането на сръбския вицепремиер и външен министър Ивица Дачич по адрес на думи на премиера Борисов в Познан. „Какво точно иска Ивица Дачич? Ти беше на брифинга в Познан, кое от моето изказване не е вярно?\", риторично запита българският премиер сръбския си колега Бърнабич. „Ана, ако имаше нещо неприемливо, защо не реагира още в Познан? Аз мога да съм доста неприемлив, мога да съм и недипломатичен, но от това най-малко Сърбия ще има полза и още по-малко сръбският и българският народ\", посочи премиерът Борисов.„Имаме много добри отношения, няма нужда от напрежение. Сложихме точка\", така премиерът на Сърбия Ана Бърнабич отговори на запитвания от медиите дали е сложен край на този въпрос.„Трябват смели политици - не става едно вкъщи, друго навън. И ние имаме спорове с Република Северна Македония, но със Заев направихме много, за да ги преодолеем. Комисиите ни работят, историците могат да спорят, политиците трябва да решават споровете. Балканският манталитет в ЕС не върви - там искат резултати\", заяви българският министър-председател на форума в Босна и Херцеговина.Борисов отбеляза, че благодарение на Договора за добросъседство, Република Северна Македония рязко се отличи. „Дръпна напред. РСМ има шанс и перспектива да успее, просто не трябва да се подвежда по тези медии, които там бълват антибългарската пропаганда. Техният президент даде действително добър пример как се говори\", каза още премиерът Борисов в Босна и Херцеговина.  ", "date": "2019.07.09", "title": "Премиерът Борисов в Босна и Херцеговина: ЕС значи и отговорност, и предвидимост"}
{"url": "http://www.cross.bg/svoite-pravitelstvo-kletva-1608657.html", "text": "/КРОСС/ Членовете на правителството на Кириакос Мицотакис положиха в президентския дворец клетва пред президента на Гърция Прокопис Павлопулос и пред атинския архиепископ Йеронимос, съобщава БГНЕС.След края на церемонията новите министри се отправиха към своите министерства, за да поемат официално функциите от своите предшественици.Първото заседание на новоизбраното гръцко правителство ще се състои в сряда преди обяд. ", "date": "2019.07.09", "title": " Гръцкото правителство положи клетва"}
{"url": "http://www.cross.bg/borisov-bulgariya-zaharieva-1608658.html", "text": "/КРОСС/ Министърът на външните работи Екатерина Захариева проведе среща със сръбския си колега Ивица Дачич, съобщиха от МВнР.Двамата разговаряха в словашкия курорт Високи Татри, където участват в неформалната среща на министрите на външните работи от Организацията за сигурност и сътрудничество в Европа.Екатерина Захариева подчерта пред Дачич, че изказването на премиера Борисов в Познан е съвсем коректно политически и юридически, че реакцията му е  била категорично неприемлива за България и не помага на приятелските ни двустранни отношения. Фактът, че 23 държави от ЕС, една от които е България, са признали Косово, не може  да попречи на двустранните ни отношения, а България винаги е подкрепяла Сърбия в европейската й интеграция, бе категорична Захариева.„Очевидно има погрешна интерпретация на думите на Борисов - най ме изненада това, което обявиха нашите медии. Както анализирахме с министърката, премиерът Борисов всъщност отговаря на питане дали Борел ще е пристрастен, защото Испания не признава Косово. Това съществено за мен променя контекста на изявата му - каза Дачич. - Сътруднича си с Борисов от много години бях изненадан от интерпретациите на думите му в нашите медии. Изчистихме всичко това с министър Захариева. Искаме с България добри отношения, приятелски, съюзнически и стратегически, защото това е в интерес на двете страни и двата народа. Благодарни сме на България за помощта в европейската интеграция. България може да разчита на Сърбия. Впечатлението в България бе, че нападам Борисов, но всъщност съм реагирал на нещо, което Борисов не е казвал. Тъй като не съм днес в Сараево, там бяхме заедно със Захариева, искам да кажа, че тази тема е затворена и както Бойко е казал: Да вървим напред!\" ", "date": "2019.07.09", "title": "Ивица Дачич пред Екатерина Захариева: Реагирал съм на думи, които Борисов не е изричал "}
{"url": "http://www.cross.bg/godini-polyana-kypel-1608661.html", "text": "/КРОСС/ Районните организации на БСП в „Изгрев\", „Красна поляна\", „Връбница\", „Надежда\", „Студентски\" и „Овча купел\" издигнаха своите кандидати за районни кметове. Кандидатът на социалистите в „Изгрев\" е д-р Делян Георгиев. Той е на 33 години и е лекар в Спешна медицинска помощ - София. Баща е на 3 деца.Районната организация в „Красна поляна\" реши да подкрепи Георги Миланов, издигнат от Инициативен комитет „Бъдеще за Красна поляна\". Миланов е на 43 години, предприемач в сферата на телекомуникациите.Във „Връбница\" БСП издига Владимир Петров, който е на 35 години и е магистър по „Финанси и счетоводство\".В „Надежда\" БСП ще разчита на адвокат Стоян Цветков, на 44 години. В район „Студентски\" социалистите издигат 27-годишния юрист Георги Йорданов. В момента е докторант по „Политология\".БСП - Овча купел ще подкрепи издигнатия от инициативен комитет Ангел Маринов. Той е юрист, експерт по национална сигурност, на 56 години. ", "date": "2019.07.09", "title": "БСП – София издигна първите кандидати за районни кметове"}
{"url": "http://www.cross.bg/myasto-ognishte-gylyantzi-1608659.html", "text": "/КРОСС/ Около 200 прасета на стопаните в плевенското село Брест, община Гулянци, ще бъдат унищожени, където днес беше установено ново огнище на африканска чума по свинете. Резултатите от пробите са положителни, потвърди кметът на Гулянци Лъчезар Яков:\"От нас се изисква да осигурим място, в което да се заравят евтаназираните прасета, и организация по транспортирането, по изкопаването. Сега в момента са сложили вече КПП-та. На входно-изходните артерии и на населеното място от страна на полицията, за да се ограничи разпространението на тази болест. В 3-километровата зона няма друго населено място, което да касае унищожаването на животните в това населено място. Утре започва евтаназирането на прасетата\". ", "date": "2019.07.09", "title": "Ново огнище от африканска чума  откриха в Плевенско "}
{"url": "http://www.cross.bg/stoki-leva-razlichni-1608660.html", "text": "/КРОСС/ Полицията във Варна е иззела фалшиви стоки за повече от 750 000 лева от търговски обекти в курорта \"Златни пясъци\" и в града, съобщиха от областната дирекция на МВР.Специализирана полицейска операция е за установяване и документиране на престъпления против интелектуалната собственост. При проверките в търговските обекти са установени различни стоки - обувки, чанти и аксесоари, на различни търговски марки без необходимата документация за изрично съгласие от страна на притежателя на съответните марки. Иззетите стоки са на обща стойност 762 500 лева. ", "date": "2019.07.09", "title": "Фалшиви стоки за над 750 000 лева иззеха в \"Златни пясъци\""}
{"url": "http://www.cross.bg/otcheti-ystroiistva-otchet-1608662.html", "text": "/КРОСС/ От 2 юли 2019 г. за лицата, използващи фискални устройства за отчитане на продажби на стоки/услуги в търговски обекти, отпада задължението за водене на книги за дневните финансови отчети, в които всеки ден се съхраняват дневните отчети на фискалните устройства. Задължението остава за бензиностанциите, използващи електронни системи с фискална памет (ЕСФП).За лицата, за които отпада това задължение, е предвидено при работа с касови бележки от кочан да водят специален регистър за ползваните касови бележки от кочан, в който да вписват началния и крайния номер на издадените касови бележки за деня и общия оборот, изчислен въз основа на всички тях, както и текст, указващ причината за работа с бележките от кочан. Регистърът се съхранява в търговския обект.Също така е предвидено да отпадне и задължението за отпечатване на дневни финансови отчети от фискалните устройства, като това облекчение не се отнася за лицата, използващи ЕСФП. Това улеснение ще стане възможно след като фърмуерите на устройствата бъдат актуализирани с функционалност за автоматичното генериране на дневен финансов отчет. С последните промени в наредбата е въведено изискване всяко фискално устройство, включително вградено в автомат на самообслужване, да генерира автоматично пълен дневен финансов отчет с нулиране и запис във фискалната памет и в КЛЕН за всеки ден (за всеки 24 часа), през който в устройството са регистрирани продажби/сторно или служебно въведени операции, в случай че през последните 24 часа такъв отчет не е отпечатан от задълженото лице.В тази връзка е регламентирано задължение за производителите/вносителите на фискални устройства в срок до 30 октомври 2019 г. да представят за функционално изпитване фискални устройства с коригирана версия на фърмуера, осигуряваща изпълнение на изискването за автоматично генериране на дневен финансов отчет.До привеждане на въведените в експлоатация фискални устройства в съответствие с новите изисквания, но не по-късно от 31 март 2020 г., задължените лица са длъжни да отпечатват дневен финансов отчет с нулиране и запис във фискалната памет и в КЛЕН за всеки ден (за всеки 24 часа), през който в устройството са регистрирани продажби/сторно или служебно въведени операции.Считано от влизане в сила на наредбата, търговците вече нямат задължение за използване на книга за дневните финансови отчети, но имат задължение за отпечатване на отчетите до реализиране на функционалността за автоматично генериране на дневен финансов отчет, но не по-късно от 31.03.2020 г. Така отпечатаните отчети, по желание на лицето, могат да продължат да се съхраняват в книгата за дневните финансови отчети на фискалното устройство за 2019 г., която може да се използва и като регистър за ползваните касови бележки от кочан.  В случай че дневните финансови отчети не се съхраняват в книгата (в търговския обект), лицето следва да ги съхрани по подходящ начин в нормативно определените срокове и при поискване от органи по приходите да ги предостави.Регламентирана е и възможност за извършване на промени във фърмуера на устройството и подмяната на версията му чрез използване на втори канал, осигуряващ отдалечен достъп до фискалното устройство. Тази промяна ще позволи автоматично и дистанционно да се  обновява версията на фърмуера на фискалното устройство от производителите/вносителите/сервизните организации, което ще улесни изпълнението на нормативните изисквания.По отношение на лицата, използващи ЕСФП за отчитане на продажби/зареждания на течни горива, в наредбата е предвидена възможност за работа в авариен режим, в случаи на бедствие по смисъла на Закона за защита при бедствия и след издадена заповед от министъра на финансите или оправомощено от него лице. Този ред позволява да се осигури непрекъсваемост на работата на обектите в извънредни ситуации, като данни за реализираните обороти по време на аварийния режим следва да се предадат в НАП след възстановяване на нормалната работа на ЕСФП. ", "date": "2019.07.09", "title": "НАП: Отпадат книгите за дневни отчети на фискалните устройства"}
{"url": "http://www.cross.bg/lama-dalaii-konferentziya-1608650.html", "text": "/КРОСС/ Далай Лама обясни публично защо наскоро критикува остро президента на САЩ Доналт Тръмп. Той направи това при откриването на конференция на философи и педагози от десетки страни, включително Русия и Съединените щати, предаде БГНЕС.„Напоследък бях критичен към американския президент. Не ми хареса изявлението му, че на първо място е Америка. Такава страна не трябва да гледа само за себе си. Това е ограничено мислене\", заяви Далай Лама на първата международна конференция „Образованието през третото хилядолетие \"в резиденция си в град Дхарамсала.Световноизвестният духовен лидер припомни и \"социалистическата система\" на СССР. „Мотивацията беше отлична. Но човекът, който трябваше да донесе тези велики идеи в живота, нямаше морал и имаше ограничена нагласа\", казва Далай Лама. ", "date": "2019.07.09", "title": "Далай Лама обясни защо критикува Тръмп"}
{"url": "http://www.cross.bg/manolova-mashinite-glasyvane-1608675.html", "text": "/КРОСС/ Машинното гласуване разобличи кражбата на вот и това е истинската причина да се иска неговата отмяна. Това заяви омбудсманът Мая Манолова, след като от ГЕРБ внесоха промяна в Изборния кодекс, която предвижда да не се гласува с машини на предстоящите местни избори. Манолова определи като несъстоятелни голяма част от аргументите на вносителите на промените.Манолова посочи, че в 310 секции на последните избори от 3000 възможни с машини са гласували повече от 50 на сто от избирателите, а в други 340 секции между 40 и 50 на сто от избирателите.Като \"абсолютно неверен аргумент\" тя визира твърдението, че машинният вот не е намалил недействителните гласове.\"При гласуването с машина е невъзможно подаването на недействителна бюлетина - такава опция не съществува. С машинното гласуване броят на недействителните гласове става нула\", посочи Манолова.Третият аргумент за скъпия машинен вот Манолова обори като посочи, че не машините, а ЦИК е оскъпила вота. Тя визира наемът на машини от страна на ЦИК и то на цена, на която реално те могат да бъдат закупени.\"По признание на фирмата, която предостави машините на европейските избори, наемът е в размер на 70 процента от цената на машината. Подозирам, че наемът е сто процента от цената на машините, така че виновникът за скъпия машинен вот е ЦИК\", коментира Манолова.„Истинската причина за отмяна на машинното гласуване е фактът, че машините разобличиха кражбата на вот. Машините разобличиха нечестното съставяне напротоколи от СИК и доказателството за това е на сайта на ЦИК\", заяви Манолова.Омбудсманът Мая Манолова заяви, че в 1129 секции има неотчетени преференции, в други 80 секции имало неотчетени гласове за партии и това е видно от протоколите на сайта на ЦИК.Тя прогнозира, че след машинното ще бъде посочено и електронното гласуване със същите аргументи. Омбудсманът припомни, че след дебат с неправителствени организации на 28 юни, още на 1 юни е изпратила до ЦИК писмо с препоръки как машинното гласуване да бъде успешно.\"Очевидно усилието да спасим машинния вот и чрез него честността на изборите се оказа напразно за властта\", коментира Манолова. \"Истинският мотив е, че машините не ядат кебапчета и не взимат по петдесет лева\", каза още тя. ", "date": "2019.07.09", "title": "Манолова: Машините разобличиха кражбата на вот, те не ядат кебапчета и не взимат по 50 лв. "}
{"url": "http://www.cross.bg/korab-deteto-pyerto-1608653.html", "text": "/КРОСС/ Бебе на годинка загина, след като дядо му го изпуснал през прозорец на 11-ия етаж на круизен кораб, предаде 24 часа. Семейството на детето е от американския щат Индиана. Плавателното средство  се намирало на пристанището в Пуерто Рико, когато дядото показал внучка си през прозореца. В този момент обаче момиченцето се изплъзнало от ръцете на мъжа.Други пасажери на круизния кораб чули ужасяващия вик на майката на детето. Бебето е паднало от около 46 метра височина директно върху бетонената настилка на кея в Пуерто Рико. Малко по-късно момиченцето е починало в болница. Полицията разследва случая. Все още обаче не са взети показания от членовете на семейството, тъй като те са в шок от инцидента.", "date": "2019.07.09", "title": " Дядо изпусна малкото си внуче от 11-ия етаж на круизен кораб"}
{"url": "http://www.cross.bg/zayavi-obyavi-pres-1608676.html", "text": "/КРОСС/ Париж обяви климатично извънредно положение, подобно на още много градове по света и на парламентите на Великобритания и Ирландия, предаде Франс прес.Трябва да изпълним целите на Парижкото споразумение от декември 2015 г., заяви Селия Блауел, високопоставен служител на парижкото кметство, която отговаря за политиката в сферата на околната среда.Парижкото кметство заяви, че е взело решение за създаването на \"Академия за климата\", която ще има за цел безплатно да предоставя на младите хора информация по въпросите, свързани с околната среда.градоначалничката Ан Идалго и обкръжението й увеличават броя на екологичните проекти, отбелязва Франс прес. Кметството започна акция по озеленяване на столичните улици и площади и съобщи, че ще създаде \"градски гори\", за да противодейства на климатичните изменения и неблагоприятните последици от замърсяването.Френският президент Еманюел Макрон също заяви наскоро, че положението с климата е извънредно и обяви в края на април, че създава специален съвет за екологична защита, припомня Франс прес. ", "date": "2019.07.09", "title": "Париж обяви климатично извънредно положение "}
{"url": "http://www.cross.bg/gradina-borisovata-sofiya-1608677.html", "text": "/КРОСС/ На 10 юли БСП - София организира обществено обсъждане на плана за Борисовата градина с участието на автора на проекта арх. Атанас Ковачев.Столичните социалисти считат, че е необходимо максимален брой софиянци да се запознаят с идеите на проектантския екип и да дадат своите предложения за развитието на Борисовата градина, защото този парк е от общоградско значение.Дискусията ще се състои от 18.00 часа в залата на Градския съвет на БСП - София на ул. „Леге\" №10, етаж 1. ", "date": "2019.07.09", "title": "БСП – София организира обсъждане на плана за Борисовата градина с автора на проекта"}
{"url": "http://www.cross.bg/intzident-chetirima-letishteto-1608647.html", "text": "/КРОСС/ Четирима души бяха ранени при инцидент на букурещкото международно летище \"Хенри Коанда\", съобщават румънските медии, цитирани от БТА.Автобус, в който не е имало пътници, и микробус на транспортна фирма са се сблъскали на платформата на летището. В резултат на катастрофата са пострадали четирима служители на летището, които са откарани в болница в стабилно състояние.Въздушният трафик не е бил засегнат от инцидента, съобщиха представители на национална компания \"Летища Букурещ\". ", "date": "2019.07.09", "title": " Четирима ранени при инцидент на летище в Букурещ"}
{"url": "http://www.cross.bg/otnosheniya-zhelyazkov-bulgariya-1608640.html", "text": "/КРОСС/ Министърът на транспорта, информационните технологии и съобщенията Росен Желязков валидира пощенска марка по повод 140 години от установяването на дипломатически отношения между България и Русия.„Има дълбока традиция в маркоиздаването, свързана с братските и приятелските отношения между двете държави\", каза министърът по време на церемонията. Той припомни, че преди 5 години беше пуснато в употреба филателно издание, посветено на 135-ата годишнина на дипломатическите отношения между двете страни, а миналата година бе отпечатана марка по повод 140-годишнината от Руско-турската война.Министър Желязков подчерта, че марките са израз както на вековните формални дипломатически отношения, така и неформалните връзки. „Това намира отражение в графичното изображение на марката - преплетените флагове на България и Русия, които са символ на минало, настояще и бъдеще между нашите народи\", каза още министърът. ", "date": "2019.07.09", "title": "Министър Желязков валидира пощенска марка по повод 140 г. дипломатически отношения между България и Русия"}
{"url": "http://www.cross.bg/dostup-subira-plazh-1608631.html", "text": "/КРОСС/ Зрители на БТВ сигнализираха за ограничаване на достъпа до плажа „Черноморец-юг\", известен като „Тополите\". Той се намира между вилна зона Червенка, гр. Черноморец и къмпинг Градина. Според тях, единственият път, по който може да се стигне с автомобил до плажа, е затворен с бариера, на която събира такса от 4 лв., за да се  премине. Таксата се събира от години и туристите са свикнали да я плащат. Дори бариерата вече я няма, но колите спират и си плащат. Причина за таксата е, че земята е частна - има табели, че пешеходният достъп не е ограничен, но се заплаща за преминаване на автомобил. Хората си мислят, че това е част от плажната концесия, но се оказа, че няма общо. Проверка направиха от НАП-Бургас.Няма нарушения за този обект. Фискалното устройство е съобразено с последните изисквания, издават се касови бонове. При проверката се установи, че моментният оборот отговаря на броя на паркираните автомобили, каза Христо Узунов от приходната агенция.Инспекторът на НАП допълни, че подобни проверки има по цялото Южно Черноморие. За първата седмица на юли са инспектирани 650 обекта. Установяваме тенденция - три пъти повече проверки, три пъти по-малко нарушения, посочи данъчният и допълни, че не са получавали сигнали за импровизирания паркинг.Министерството на туризма контролира концесионерите на морските плажове дали се грижат правилно за него. За нас е важно до морския плаж да има  осигурен пешеходен достъп. За нас няма проблем. Кой събира такси за коли и защо, ние не отговаряме, защото е далече от границите на морския плаж, заяви Николай Вълчев от Министерство на туризмаСнимка Фейсбук", "date": "2019.07.09", "title": "Нов сигнал за ограничен достъп до плаж в близост до Черноморец"}
{"url": "http://www.cross.bg/natzionalniya-biznesa-fond-1608639.html", "text": "/КРОСС/ На 10 юли в София ще се проведе заключителната среща за разясняване на новите правила на Десетата конкурсна сесия на Националния иновационен фонд Експерти от Микрофинансиращата институция „Джобс\", част от Групата на Българската банка за развитие, ще представят своите продукти за кредитиране на бизнеса при улеснени условия. От Българската стартъп асоциация също ще запознаят бизнеса с дейността си.Новите правила на Десетата конкурсна сесия на Националния иновационен фонд бяха разяснени на бизнеса в страната по време на специална информационна кампания. Тя стартира на 1 юли в Монтана и се проведе съвместно с Българската стартъп асоциация и Микрофинансиращата институция „Джобс\" към Българската банка за развитие. Трите организации запознаха с работата си представителите на бизнеса от 9 града в страната - Монтана, Габрово, Велико Търново, Пловдив, Стара Загора, Бургас, Варна и Русе. Информационната кампания ще бъде закрита на 10 юли, сряда, от 13 ч. в хотел \"Балкан\" в София.Наличният финансов ресурс за Десетата конкурсна сесия на Националния инвестиционен фонд е 4.5 млн. лв. Те се отпускат като безвъзмездна държавна финансова помощ за проекти в областта на научноизследователската и развойната дейност.От BESCO имат амбицията да са мост между държавата и стартъпите. Представителната организация вече обединява над 400 стартиращи  компании.Експертите от МФИ „Джобс\" пък представят пред фирмите своите кредитни продукти  с гаранционно покритие, реализирани с помощта на съответните гаранционни механизми от страна на Европейския Инвестиционен Фонд. За тях могат да кандидатстват стартиращи микро- и малки предприятия,  включително и земеделски производители.", "date": "2019.07.09", "title": "Заключителна среща на Националния иновационен фонд"}
{"url": "http://www.cross.bg/kantora-imoti-sdelki-1608644.html", "text": "/КРОСС/ Акция на прокуратурата се провежда в центъра на София, съобщава \"24 часа\". Полицаи пазят входа на нотариална кантора на кръстовището на бул. \"Евлоги и Христо Георгиеви\" и \"Граф Игнатиев\". Отпред има и кола на прокуратурата, което означава, че разследващите търсят документи в нотариалната кантора. Засега от държавното обвинение отказват информация.По информация на \"24 часа\" се разследват сделки с църковни имоти на една от епархиите. Сигналът за прехвърлянето на имотите е от представители на Св. Синод. Става дума за престъпна група, която е искала да овладее апетитна сграда в центъра на София с фалшиви документи. Нотариалната кантора, в която се провежда акцията, вероятно има връзка с разследваните сделки на имоти. ", "date": "2019.07.09", "title": "Прокурори влязоха при нотариус, разследват сделки с църковни имоти за милиони"}
{"url": "http://www.cross.bg/godini-suoruzheniya-stroitelni-1608645.html", "text": "/КРОСС/ Минималните гаранционни срокове за изпълнени строителни и монтажни работи, съоръжения и строителни обекти да бъдат увеличени с 1 до 3 години. Това предвижда проектът на Наредба за изменение и допълнение на Наредба № 2 , който Министерството на регионалното развитие и благоустройството публикува за обществено обсъждане.Така например, ако минималният гаранционен срок за строителство на автомагистрала в момента е 5 години, с промените в наредбата се предлага той да бъде увеличен на 7 години. За изпълнен републикански път от І и ІІ клас сега срокът е 3 години, с измененията се предвижда да стане 5 години, а за ІІІ клас път от РПМ - 4 години, като сега е 3. За реконструкция и основен ремонт на пътища от републиканската пътна мрежа минималният гаранционен срок в момента е 2 години, с проекта на наредба се предлага увеличаването му на 3 години.Удължаването на сроковете се отнася не само за автомагистрали, скоростни пътища и пътища І,ІІ и ІІІ клас от републиканската пътна мрежа, но и за останалите пътища и улици, за хидроизолационни, топлоизолационни, звукоизолационни и антикорозионни работи на сгради и съоръжения; за всички видове строителни, монтажни и довършителни работи; за вътрешни инсталации на сгради и при основен ремонт и реконструкция; за пречиствателни съоръжения и депа за твърди битови отпадъци; за преносни и разпределителни проводи (мрежи) и съоръжения към тях на техническата инфраструктура; за основен ремонт и реконструкция на железопътни линии, самолетни писти и съоръжения за тях, хидроенергийни, хидромелиоративни, водоснабдителни, пристанищни и брегоукрепителни съоръжения и системи.Завишаването на минималните гаранционни срокове цели по-стриктно изпълнение на задълженията от страна на строителите и лицата, упражняващи строителен надзор за изпълнението на строежите в съответствие с издадените строителни книжа и с изискванията на Закона за устройство на територията /ЗУТ/, както и с правилата за изпълнение на строителните и монтажните работи и с материали, изделия и продукти в съответствие с основните изисквания към строежите, и за спазване на технологичните изисквания за влагането им.Предложеният проект е разработен и в изпълнение на Решение на Министерския съвет за приемане на мерки за трансформация на модела на административно обслужване, в резултат на което да се подобри предоставянето на административни услуги на бизнеса и гражданите.В проекта на Наредба е уредена и възможността, издаденото разрешение за ползване или удостоверение за въвеждане в експлоатация или отказът за издаването им, да бъдат връчвани на възложителя или упълномощено от него лице не само лично, но и чрез лицензиран пощенски оператор, при поискване от страна на заявителя.Предлага се още възложителят да представя информация за идентификатор на обекта на кадастъра, подлежащ на въвеждане в експлоатация.Предвидено е и стандартизиране на изискваните документи за издаване на удостоверение за въвеждане в експлоатация и служебното снабдяване с някои от тях. ", "date": "2019.07.09", "title": "МРРБ предлага 7 години минимална гаранция за нова магистрала и 3 години – при ремонт"}
{"url": "http://www.cross.bg/riba-hrana-prodykti-1608646.html", "text": "/КРОСС/ Състоянието на рибните запаси в Световния океан е драматично, показва доклад на Организацията по прехрана и земеделие на ООН (FAO). Една трета от тях са подложени на свръхулов, а годишната консумация на риба се повишава два пъти по-бързо от нарастването на населението на Земята.Днешният Ден на рибната зависимост алармира, че Европейският съюз вече е изконсумирал всичките си рибни ресурси за 2019 г. и до края на годината ще разчита единствено на внос на риба и морски продукти, за да задоволи потребителското търсене. Данните показват, че Европа е зависима от риба повече откогато и да било в своята история - днес потребяваме много повече морска храна, отколкото можем да уловим в своите води или да отгледаме в рибни ферми. А развиващите се страни са основен износител на риба за ЕС. Прогресивно рибата и рибните продукти попадат в обхвата на най-търгуваните храни в глобален мащаб. През 2017 г. търговията с риба достигна нов връх на стойност от 152 млрд. долара.По отношение на консумацията на риба на глава от населението, Португалия (55.3 кг), Испания (46.2 кг), Литва (44.7 кг), Франция (34.4 kg) и Швеция (33.2 кг) имат най-високи нива на потребление в ЕС. Заедно тези пет страни представляват около една трета от потреблението на риба в блока. Всеки европейски гражданин консумира средно 22.7 кг морски продукти всяка година. Статистиката сочи, че България е на предпоследно място в ЕС по консумация на риба след Унгария. Въпреки това страната ни е изчерпала своите рибни запаси още на 1-ви юни.Някои държави като Хърватия, Холандия и Ирландия все още успяват да задоволят консумацията си на риба на годишна база. В други страни обаче, където се наблюдава по-голяма зависимост от морска храна от чужди води, Денят на рибната зависимост идва още по-рано: Австрия (17 януари), Словения (15 февруари), Словакия (18 февруари). През 2019 г. европейският Ден на рибната зависимост вече настъпва с около месец по-рано в сравнение с 2000 г. А преди тридесет години Европа е успявала да задоволи търсенето на риба от домашни води до септември и дори октомври, припомня природозащитната организация WWF.170 млн. тона риба годишно вече не са в състояние да изхранват световното население. Около 3.2 млрд. души на планетата, повечето от които в развиващите се страни, разчитат именно на морската храна за своята прехрана.\"Независимо дали става въпрос за местни или вносни морски продукти, нека да се стремим към устойчив избор. Купувайки сертифицирана риба, ние не само помагаме на океаните и рибните запаси да се възстановят, но и подкрепяме поминъка на хората, които зависят от рибата като източник на храна и доходи\", съветва Константин Христов от WWF.Повече от 4.6 млн. риболовни съдове, две трети от които в Азия, всеки ден излизат в морето в търсене на риба. За над 800 милиона души по света рибата е начин на живот. Малко известен факт е, че голяма част от заетите във вторичния сектор на преработка, транспорт и продажба всъщност са жени, работещи наравно с мъжете, за да изхранват своите семейства.Затова ако искаме да консумираме риба и за в бъдеще, да запазим разнообразието на морска храна и да дадем възможност на местните общности да живеят от ценните ресурси, които им предоставя природата, нека да обърнем световните политики, нужди и потребление в устойчива посока. За тази цел WWF разработи първия по рода си наръчник за избор на морска храна. Рибният буквар 0.2 дава полезни свети как да пазаруваме морска храна от магазина без да вредим на живота в океана. ", "date": "2019.07.09", "title": "До края на годината ЕС ще разчита само на внос на риба и морски продукти"}
{"url": "http://www.cross.bg/mihov-valentin-klybove-1608630.html", "text": "/КРОСС/ След срещата на собствениците на най-големите футболни клубове с министър-председателя Бойко Борисов, те си обещаха честна игра през новия сезон. На срещата присъстваха и главният прокурор Сотир Цацаров и министърът на вътрешните работи Младен Маринов. Срещата, новия футболен сезон и какво да очакваме от него коментира в Сутрешния блок на БНТ Валентин Михов, бивш президент на Футболния съюз и член на Изпълкома на БФС. Не е лошо държавата да е близко до футбола, защото футболът е игра за всички, а мерилото за футбола е публиката, отбеляза Михов. И беше категоричен, че когато говорим за корупция и за съдии, трябва да сме безкомпромисни към всички и към всеки. Преди години е имало случай, при който отбор от първия ешелон е уличен в корупция и отстранен, решението е било тежко, припомни Валентин Михов. Но подчерта, че решението е било взето след представяне на факти, уличаващи в подкуп. За виновните трябва да има наказания, ако действително са виновни - фактите са много важни да ги има черно на бяло, каза още Михов. Според члена на Изпълкома на БФС в България дори и да искаме да корумпираме някого във футбола, няма средства за това. Българският футбол все още съществува благодарение на тези собственици на клубове, подчерта Валентин Михов.", "date": "2019.07.09", "title": "Валентин Михов: Българският футбол съществува благодарение на собствениците на клубове"}
{"url": "http://www.cross.bg/varna-nova-obyavi-1608629.html", "text": "/КРОСС/ Снимка на зрител на NOVA показа паркирани автомобили на плажа „Паша дере\" на Варна. Кадърът е заснет на 30 юни. „Почти всяка неделя сме там и всеки път е така. Не съм подавала сигнали, защото, според мен, в Община Варна работят достатъчно служители, които посещават този плаж, така че са наясно със ситуацията\", каза Изабела Агопян в ефира на „Здравей България\". По думите й плажът е добре поддържан, тъй като се почиства от туристически дружества и доброволни организации.Областният управител на Варна Стоян Пасев призова да се подават сигнали за нарушения и до Общината. Няма как да знаем за всички случаи, защото ивицата е доста дълга, а само на територията на община Варна е около 30 км, каза той. Пасев обяви, че има подаден сигнал от снощи до Общината и днес ще има проверка на място. Той обяви, че има и втори сигнал за разположени палатки на пясъка отново на същия плаж.Снимка/ NOVA", "date": "2019.07.09", "title": "Зрител на NOVA показа паркирани автомобили на плажа „Паша дере” на Варна"}
{"url": "http://www.cross.bg/gerb-izborniya-samo-1608632.html", "text": "/КРОСС/ Отменят машинното гласуване преди местните избори. Това намерение защитиха от ГЕРБ на извънреден брифинг в парламента по повод подготвени от тях поправки в Изборния кодекс. Промените ще бъдат осъществени в преходните разпоредби на Изборния кодекс - на първо време конкретно за местния вот наесен.Това обявиха депутатите от управляващата партия пред медиите в НС, като направиха уговорката, че засега само от БСП са против поправките.Промените се правят заради сигурността на гласуването, не само заради по-скъпия машинен вот, който излиза по 60 лв. на глас срещу 77 стотинки на хартиен вот, обясниха управляващите.\"Ако оставим машините, рискуваме да се опорочи целият изборен процес. Масово да има обжалване\", прогнозира депутатът от ГЕРБ Александър Ненков. ", "date": "2019.07.09", "title": "Отменят машинното гласуване за местните избори по настояване на ГЕРБ"}
{"url": "http://www.cross.bg/novi-zhelyazkov-obyasni-1608625.html", "text": "/КРОСС/ Работим сериозно по отношение на всички фактори, които водят до източването на БДЖ. Въвеждат се нови системи за контрол и наблюдение. В тестови период е новата билетоиздаваща система, т.е. оттук нататък ще могат да се закупуват билети онлайн, което ще намали възможността да се купуват превозни документи без каквато и да е отчетност, каквито практики имаме. Това каза министърът на транспорта Росен Желязков в ефира на „Здравей, България\".Министърът потвърди, че до 2023 г. ще бъде изградена линията София-Бургас. До края на годината ще започне и процедурата за нови мотрисни влакове.„С инфраструктурните промени в БДЖ не само ще се пътува за 3 часа, а ще се пътува много по-комфортно, по-чисто и по-достъпно. НКЖИ изпълнява всички проекти, които са релевантни към трасето София-Бургас. Те са на различни лотове - София-Елин Пелин, Елин Пелин-Костенец, Костенец-Септември, Пловдив- Бургас и т.н. Те са на различна фаза на изпълнение. Има изградени участъци, има и такива, които още са в процес на изграждане с висока степен на изпълнимост и има и такива, които заради обжалвания в съда имаме очакването до края на септември да приключат всички процедури. Лимитът на програмния период за изграждането на железопътната инфраструктура в тези участъци е до края на 2023 г. От страна на подвижния състав, което е ангажимент е на „БДЖ - Пътнически превози\" до края на тази година започва процедурата за доставянето на нови мотрисни влакове, а в момента се водят интензивни преговори с „Шкода\" за модернизация на съществуващите локомотиви, така че да се достигне тяхната оптимална скорост от 160 км/ч. Разговаряме с „Дойче банк\" за нови вагони. Става въпрос за вагони втора употреба, които се използват в немските железници, защото един пътнически вагон от немските железници излиза по-евтино от ремонта на съществуващ български влак. Средната цена за една седалка във влак е 25 хил. евро. Нашата амбиция е да осигурим 4000 нови седалки\", обясни Желязков.По думите му железниците са най-екологичният, най-ефективният и в бъдеще най-финансираният и субсидиран транспорт, който и като европейска политика ще бъде развиван.Не би трябвало да се очаква радикална промяна в цената на железопътния транспорт, обяви министърът. „Въпросът е в рамките  на 3-годишната бюджетна прогноза субсидията към БДЖ няма да търпи радикална промяна и затова се разчита на по-добрата усвояемост на европейските средства. В това число за новия програмен период ще се търсят варианти за субсидиране и финансиране за тяговия състав също с европейско финансиране\", добави той.Желязков коментира и случая със задържан български бус в Германия с 66 неизправности, но според издадените документи от техническия преглед състоянието му е било пригодно за управление. „Следващата седмица очакваме информация за случая от колегите от Германия. Това надали е изолиран случай. Затова и контролът върху пунктовете на Годишни технически прегледи се затяга. В момента има производства за отнемане на 17 разрешителни\", обяви той.\"В рамките на обществено обсъждане е законопроект за пътните превозни средства, където по съвсем различен начин ще бъдат ангажирани и регулаторната и сертификационна дейност на тези пунктове. В това число и на сервизите. Важно е да има по-малка човешка намеса. Затова информационните системи, които се изграждат и ще бъдат интегрирани една с друга няма да допускат човешка намеса и няма да има възможност да се договаря привидна изправност на превозно средство\", обясни министъръти уточни, че вероятно през есента ще влезе законът в Народното събрание.По отношение на концесията на Летище София транспортния министър обясни, че до 12 юли трябва да приключи работата на комисията. „След това ще дам оценка по законосъобразност и след това комисията ще се произнесе\", обясни той. „При всички случаи ще е преди да тръгна за Брюксел, където ще имам разговор с новите колеги по пакет „Мобилност\"\", коментира още Желязков.Транспортният министър обясни, че за да има успех по исканията срещу пакета \"Мобилност\" е необходимо да се привлекат още страни. ", "date": "2019.07.09", "title": " Росен Желязков: В тестови период е новата билетоиздаваща система на БДЖ"}
{"url": "http://www.cross.bg/turnovo-saksii-masa-1608636.html", "text": "/КРОСС/Специализираната полицейска операция за противодействие на отглеждането и разпространението на наркотични вещества е проведена вчера на територията на В. Търново и Г. Оряховица. Операцията е осъществена от служители на сектор «Противодействие на криминалната престъпност» в ОДМВР - В. Търново и колегите им от РУ - В. Търново, под наблюдението на прокуратурата. Извършени са претърсвания на имоти във В. Търново, Г. Оряховица, селата Шемшево, Беляковец и Самоводене, както и на два леки автомобила, всички ползвани от 45-годишен мъж от областния град. В хода на процесуално-следствените действия в жилище в областния град полицейските служители открили инсталация за отглеждане на марихуана, торове, почвена смес, 90 саксии със засети растения от рода на конопа и 1200 грама сушаща се листна маса, която при полеви наркотест е реагирала на канабис. В стопанска постройка към имот в с. Шемшево е намерена и иззета втора инсталация, 200 саксии със засети растения, с тегло на листната маса 35 кг и 1300 грама изсушени глави тревиста маса.Обитателят на имотите е задържан с полицейска мярка до 24 часа. По случая е започнато досъдебно производство, а работата по документирането му продължава под ръководството на Районна прокуратура - В. Търново. ", "date": "2019.07.09", "title": "Разбиха две миниоранжерии за канабис във Велико Търново и Г. Оряховица"}
{"url": "http://www.cross.bg/slyzhba-spasitelna-godishna-1608635.html", "text": "/КРОСС/ Екип на Планинска спасителна служба издирва 50-годишна жена, изчезнала в гористата местност на град Драгоман. Това съобщи Агенция \"Фокус\", която се позовава на информация от Планинската спасителна служба (ПСС)към Българския червен кръст.Жената се е изгубила в понеделник. Сигналът за изчезването й и за нуждата от включването на спасителите от ПСС е подаден снощи около 21.00 часа. в акцията по издирването на жената участват служители на Главна дирекция „Пожарната безопасност и защита на населението\" заедно със спасители от ПСС с две кучета. ", "date": "2019.07.09", "title": "50-годишна жена изчезна в гората край Драгоман"}
{"url": "http://www.cross.bg/muzh-ybi-zhena-si-s-nozh-i-opita-da-se-samoybie-1608634.html", "text": "/КРОСС/ 37-годишен мъж е намушкал съпругата си с нож след битов скандал. Жената е починала. Нападението е извършено в нощта срещу вторник във врачанското село Гложене.Още миналата седмица извършителят набил половинката си на улицата. Наложила се намеса и на полицията.След като убил жена си, мъжът опитал да сложи край и на своя живот, но си нанесъл само прободни и порезни рани.Семейството има две малки деца, каза кметът на Гложене Петко Петков. ", "date": "2019.07.09", "title": "Мъж уби жена си с нож и опита да се самоубие "}
{"url": "http://www.cross.bg/huawei-awards-mesta-1608637.html", "text": "/КРОСС/ Верен на своя откривателски дух, Huawei и тази година ще продължи да насърчава своите потребители да излязат от комфортната си зона и да се впуснат в пътешествие към непознатото. Тазгодишният летен регионален  е под надслов „Неоткритата красота\" (#undiscovered). Kонкурсът дава възможност на талантливи любители на фотографията от Централна, Източна и Северна Европа да покажат най-добрите си снимки и видеоклипове, заснети с Huawei в 6 различни категории. Гласуването за най-добрите творби ще продължи до 18 август на официалния сайт на конкурса . Внимателно подбрано жури, включващо експерти и популярни фотографи от цял свят, ще определи най-добрата творба.Природата и нейната непредсказуемост винаги са вдъхновявали хората, които са се опитвали да запечатат нейната уникалност, но светът е пълен с невероятни места. С проекта си „Неоткритата красота\" Huawei ни показва, че красотата е навсякъде около нас и благодарение на телефони като Huawei P30 Pro запечатването на ценните мигове е само на една ръка разстояние. Единственото, от което любителите имат нужда, за да уловят незабравимия момент в снимка или видео, е смартфон като Huawei P30 Pro и своето въображение.\n\t\t\t\t\tСтрастта към търсенето на красиви непопулярни места и показването на вече познати такива в нова светлина е причината и за партньорството на Huawei с TripAdvisor - един от най-големите международни сайтове за споделяне на информация и отзиви за пътешествия. Платформата за любителите на пътуванията позволява лесно да откриеш страхотни нови места и да ги споделиш със света, което съвпада идеално с концепцията на Huawei InFocus Awards 2019.Huawei винаги е вярвал, че фотографията и видеографията трябва да са достъпни за всеки, който има усет към детайла и желанието да открива нови и красиви неща. Със своята P серия и най-вече флагмана P30 Pro, Huawei отговаря на нуждите на любителите на мобилната фотография и им позволява да създават наистина впечатляващи снимки и видеа, които не отстъпват по нищо на професионалистите. Това в допълнение с дългосрочното партньорство с реномирания производител на камери Leica и четворната камера на P30Pro въвежда нови правила в мобилната фотография.Фотографският конкурс на Huawei е в своя разгар и всеки в България може да участва. Страната ни предлага много скрити кътчета, които са познати на малцина. Открий тези места и ги запечатай със своя смартфон Huawei. Големият победител в конкурса ще получи модерния лаптоп Huawei MateBook 13, смарт часовника Watch GT и 10 хиляди евро, както и ваучер за 250 долара за Trip Advisor. Снимката му ще бъде представена и за седмица на официалната страница на TripAdvisor в Швеция, Полша, Дания, Австрия, Норвегия, Финландия, Чехия, Гърция, Унгария, Израел, Сърбия, Словакия и Турция.Победителите във всяка категория ще получат Huawei MateBook 13, Watch GT, Huawei P30 Pro, 2000 Евро и Trip Advisor ваучер за 250 долара. Завършилите на второ място в различните категории ще получат Huawei P30 Pro, а тези на 3-то - Huawei P30.Победителят от категорията „награда на публиката\" ще получи Watch GT и Huawei P30 Pro.Пълната информация за можете да намерите на     ", "date": "2019.07.09", "title": "„Неоткритата красота“ е мотото на фотографския конкурс на Huawei за лято 2019"}
{"url": "http://www.cross.bg/trubata-varna-dvizhenieto-1608633.html", "text": "/КРОСС/ Трафикът ще се извършва двупосочно в тръбата за София; причината - планирано учение - симулация на катастрофа и пожар в съоръжениетоНа 10 юли /сряда/ от 9 ч. до 15 ч. ще бъде спряно движението в тръбата за Варна на тунел „Ечемишка\" на АМ „Хемус\". Трафикът ще се извършва двупосочно в тръбата за София. Ограничението се въважда поради провеждането на планирано съвместно учение на служители на ГДПБЗН,  Агенция „Пътна инфраструктура\", Държавна агенция „Безопасност на движението по пътищата\", Областна администрация и общините на територията на София област, Центъра за спешна медицинска помощ, Българския Червен кръст, доброволци. Целта е повишаване на готовността за действие на силите и средствата от Единната спасителна система за реагиране при бедствия и извънредни ситуации.Сценарият предвижда симулация в тунела на тежка пътна катастрофа между лек и товарен автомобил и последващ  пожар на около 200 от изхода на съоръжението в посока Варна. Шофьорите на двата автомобила загиват на място, а пътнически микробус, преминаващ покрай пожара, катастрофира на около 120 м след него. Следва и верижна катастрофа между 5 леки автомобила на 400 м от изхода на тунела в посока Варна. В превозните средства има пострадали и затиснати пътници.  По време на учението ще се проведат действия за гасене на пожара и спасяване на хората. На пострадалите ще бъде оказана първа медицинска помощ, психологическа подкрепа на място и транспортиране до болнично заведение. Ще бъде създадена временна организация за регулиране на движението в района на произшествието, управление на светофарната уредба, вентилационната система, очаква се в симулацията да участват над 50 души и специализирана техника.За обучението в София пристигат експерти от Швейцария, които са едни от най-добрите в Европа при справянето с кризисни ситуации в тунели. ", "date": "2019.07.09", "title": "Спират движението в тръбата за Варна на тунел „Ечемишка“ на 10 юли"}
{"url": "http://www.cross.bg/pensionerut-avtomobila-bila-1608638.html", "text": "/КРОСС/ 76-годишен жител на Волгоград отмъсти на длъжностните лица, които го глобиха заради оранжерия, която не е била изградена според нормите, като разби 12 от елитните им автомобили на паркинг в близост до градската администрация, съобщават световните издания. Пенсионерът бил един от първите, които били глобени по новия закон. Установено било, че на собствения му участък има оранжерия, построена без необходимите документи и нарушаваща редица норми. По-специално, възрастният мъж отглеждал зеленчуци в големи количества, без регистрация и без да плаща данъци.Пенсионерът решил да отмъсти болезнено на чиновниците след неуспешен опит да обжалва глобата. Той прикрепил червен флаг със сърп и чук към шофьорската врата на автомобила си „Газ М-21\" „Волга\" от 1959 г. До мястото на водача поставил високоговорител, по който скандирал революционни лозунги срещу бюрократите. Към обяд, когато около административната сграда се били натрупали повече от дузина вносни всъдеходи и други луксозни автомобили на местни служители, той се приближил с волгата и започнал на таран да разбива колите.„Той крещеше, че властимащите са станали съвсем нагли и скоро ще поискат пари и за въздуха. Сякаш, като че ли искаше завръщането на съветската власт. Ние гледахме от прозореца и беше наистина страшно - ускоряваше, врязваше се в джиповете и се чуваше силен звук, а колата му бе посмачкана, но се движеше\" - разказва един от местните жители, който живее наблизо. В резултат на инцидента са пострадали дванадесет скъпи чуждестранни автомобила, някои от които са се преобърнали от силните удари. Най-малко четири автомобила не могат да бъдат възстановени.Очевидци съобщават, че преди да пристигне полицията, самите чиновници се опитвали да спрат сами пенсионера, единият от тях дори извадил пистолет и изстрелял няколко изстрела, но без ефект. Пенсионерът се отказал едва след 20 минути, когато колата му била блокирана от камион до стената на сградата. Както се отбелязва, неговата „Волга\" е оцеляла след повече от две дузини сблъсъци и до последно била в движение, само с леко смачкана броня.Първоначално лекарите искали да хоспитализират възрастния мъж, но полицията и служителите настоявали за незабавно задържане и прехвърляне в полицейското управление за разпит. Пенсионерът може да бъде осъден на до 15 години затвор, голяма глоба и компенсации за всички пострадали ", "date": "2019.07.09", "title": "Руски пенсионер помля за отмъщение 12 луксозни общински джипа с Волга, модел 59 година"}
{"url": "http://www.cross.bg/liniya-manastir-dragalevskiya-1608619.html", "text": "/КРОСС/ Всяка събота и неделя и празничен ден до 27-ми октомври тази година ще върви нова автобусна линия - 166. Началната спирка е Зоопарка, а рейсът върви по маршрута на автобусна линия № 93 до спирка \"Разклона за лифт Драгалевци\". След това продължава по маршрута на автобусна линия № 66 до отклонението за лифт \"Витошко лале\" и по отклонението до площадката пред лифтовата станция двупосочно. Автобусите ще спират на всички съществуващи автобусни спирки по маршрута.В тази връзка председателят на ПП МИР и съпредседател на \"Политическа група 5\" в Столичния общински съвет инж.Симеон Славчев предлага постоянната комисия по транспорт и туризъм към Столичния общински съвет да вземе решение за целогодишен транспорт в делничните и празничните дни до Природен парк Витоша и Драгалевския манастир. Той настоява за преработка на разписанието на линия 63 в делник за зимно разписание да се уеднакви интервала на движение в час пик сутрин и следобед, както и да се уеднакви интервала между 9.00 и 16.30ч., като се запази общият брой километри, а броят ангажирани водачи се променя от 7 на 6 човека. Общинският съветник иска и интервалът на движение от и до Златните Мостове да бъде 120 мин. в часовия пояс 9.00- 16.00ч., като така ще се намалят разходите на транспортния оператор и ще се увеличи приходът на общината. \"С промените, които предлагам ще се осигури ежедневен достъп до планината, зимните спортни съоръжения и целогодишно и ежедневно работещите обекти на Витоша за всички граждани в пенсионна възраст и работещи, които почиват в делнични дни както и туристи и гости на София\", отбеляза председателят на ПП МИР. Друга идея на инж. Симеон Славчев е да се коригира разписанието на автобус 93 в делник, зимноразписание от 2 на 1 коли, като по този начин 365 дни в годината линията със социална функция ще работи по едно и също разписание, също както функционира такова за линия 123. Спестените 155 километра са достатъчни за пускането на линия 66 от 8.00 до 16.30ч. с 4 курса и интервал 130 мин. \"С промяната се запазват километрите, но дружеството ангажира един вместо двама водачи и съответно се намаляват разходите и се увеличават приходите на общината от билети. Осигурява се и достъп до Драгалевския манастир, до който няма делничен транспорт\", заяви още общинският съветник и посочи, че предложенията идват по сигнали на граждани, свързани с транспорта до Витоша и Драгалевския манастир. \"С предлаганите от мен промени в разписанието не само, че няма да се натовари автотранспорта с допълнителни разходи, но ще се оптимизира и дори ще има допълнителни приходи\", беше категоричен инж.Славчев.", "date": "2019.07.09", "title": "Симеон Славчев: Трябва да има целогодишен делничен транспорт до Витоша и Драгалевския манастир"}
{"url": "http://www.cross.bg/vlak-intzident-burziya-1608624.html", "text": "/КРОСС/ Бързият влак от Петрич за София е спрян заради инцидент. Жена се е опитала да пресече железопътната линия, предаде БГНЕС.Прегазена е починала на място. Инцидентът е станал рано сутринта във вторник в района на междугарието Дупница-Дяково. Пътниците в отменения участък се превозват с автобуси. От гара Дяково пътуването ще продължи с влак.При друг инцидент беше спрян бързия влак от София за Бургас в района недалеч от черноморския град. Този път няма пострадали. Става дума за леко задимяване в локомотива, което е наложило спирането на композицията. Пристигнали са пожарни, които са се справили със ситуацията, обясниха  от БДЖ.Във влака са пътували около стотина пасажери. Очаква се да пристигнат автобуси, които да ги извозят. ", "date": "2019.07.09", "title": "Спряха бързия влак Петрич-София заради прегазена жена"}
{"url": "http://www.cross.bg/apteki-georgieva-apteka-1608616.html", "text": "/КРОСС/ Разпределението на аптеки в страната е неравномерно, а денонощните аптеки са под 1% от всички аптеки в страната. Точният брой не се знае, защото не се води регистър.Между 40-45 на брой са аптеките в Смолянска област. Дори в областния град Смолян няма денонощна аптека. Само една-единствена работи до 22.30 ч. В нито едно планинско село също няма аптека. Хората от се снабдяват с лекарства от общинските центрове чрез кметовете на селата, тъй като повечето са възрастни и не могат да пътуват. Така селските управници изпълняват различни услуги, сред които и тези да носят Рецептурните книжки в аптеките, за да купят така важните лекарства. Какво мислят хората за промените, които касаят фармацевтите? Примерът е от Девин в анкета на кореспондентката на БНР Радостина ЧерноковаТвърде много и разнопосочни промени в над 15 закона съдържа проектът за изменение на Закона за лекарствените продукти, като има опасност да не бъдат догледани детайлите по тях и да останат неразбрани от народните представители, това коментираха пред \"Хоризонт\" от аптечния бранш. Проектът за изменение на Закона за лекарствените продукти е публикуван на сайта на Министерство на здравеопазването за обществено обсъждане.Пенка Георгиева от пациентски организации \"Заедно с теб\" приветства осигуряването на денонощни аптеки и не се съгласи с мнението на Костов, че е необходимо това да се случи за София, но не и за страната:\"България не е София, навсякъде всички пациенти са равни и те трябва да получат равен достъп до медицинско обслужване и медикаменти. Трябва да има стимулиране, а не санкции, за отваряне на денонощни аптеки, тъй като разходите са големи. Това може да стане чрез общините. Общината трябва да осигури денонощна аптека на своето население - да осигури заплата на магистър фармацевт, да осигури охрана...Георгиева изрази притеснение и неодобрение към предложението да има дежурни аптеки по график. Тя смята, че трябва да бъдат стационарни и подчерта, че всичко това подлежи на обществена дискусия.\"Националната здравна карта се вади преди всички избори, а всъщност управляващите си правят каквото знаят за наша сметка. Това, което пречи да се случи една реформа в България, и аз не вярвам, че ще се случи, е наличието на лобизъм в здравеопазването. Единственият начин да се намалят щетите и злоупотребите в здравеопазването е електронни здравни карти\", смята Пенка Георгиева. ", "date": "2019.07.09", "title": "Пенка Георгиева: Общините трябва да осигурят денонощни аптеки "}
{"url": "http://www.cross.bg/sting-tazi-vecher-1608620.html", "text": "/КРОСС/ Стинг отмени по медицински причини концерт, който трябваше да изнесе тази вечер в Белгия, предаде Франс прес. Новината бе съобщена в акаунта на 67-годишния британски певец в Туитър.\"Съжаляваме да ви информираме, че концертът на Стинг на джаз фестивала в Гент тази вечер трябва да бъде анулиран по лекарско предписание\", пише в туита.Уточнява се, че \"скоро ще бъде дадена\" информация за състоянието на певеца.", "date": "2019.07.09", "title": "Стинг отмени концерт заради здравословни проблеми"}
{"url": "http://www.cross.bg/rama-premierut-basha-1608622.html", "text": "/КРОСС/ Над 70 хиляди души се събраха на поредния масов протест на обединената албанска опозиция, на който беше поискана оставката на премиера Еди Рама.Лидерът на Демократическата партия (ДП) Люлзим Баша заяви, че премиерът „получи печат за напускане от абсолютното мнозинство на албанските граждани\". Той изтъкна, че през следващите дни и седмици ще има по-интензивни политически акции, за да бъде предаден смисъл на промяната.„Благодарение на вашата битка, дори когато въздухът изпълва вашите бели дробове, благодарение на вашата саможертва, днес абсолютното мнозинство от албанските граждани прие вашия призив: Рама, отивай си!\", заяви Баша. Той подчерта, че премиерът ще си замине и че всички заедно „ще формираме надеждата за промяна\".В първото си обръщение пред сградата на правителството Баша отправи призив към социалистите да не оставят партията си в ръцете на крадците и да напуснат Рама, тъй като „вие не сте крадци, не сте престъпници\".И в двете си обръщения лидерът на ДП не се отказа от условието премиерът да напусне властта, тъй като това е единственият начин да се сложи край на политическата криза, след което да се проведе конституционна и изборна реформа.Пред сградата на правителството символично бяха оставени урни за гласуване с надписи „урна за кражба\", в които се пускаха листчета с надпис „Рама, отивай си!\", както и макет на двуглав орел - символ на албанското знаме с надпис „85%\". Според опозицията, това е процентът на албанските граждани, които не отидоха да гласуват на местните избори на 30 юни. ", "date": "2019.07.09", "title": " 70 000 в Тирана поискаха оставка на премиера Еди Рама "}
{"url": "http://www.cross.bg/borda-katastrofa-pogrebenieto-1608626.html", "text": "/КРОСС/ Пожарът на борда на свръхсекретната руска ядрена подводница е можел да доведе до \"катастрофа с глобални измерения\", ако не са били самоотвержените действия на екипажа. Това според руски медии е заявил в събота на погребението на загиналите моряци високопоставен представител на руските военноморски сили, предават \"Ройтерс\" и \"Блумбърг\".\"Всички те са споделили една и съща съдба - да спасят живота на другарите си, да спасят плавателния си съд и с цената на живота си да не допуснат катастрофа с глобални измерения\", е казал на погребението на загиналите моряци в Санкт Петербург капитан Сергей Павлов, помощник на командващия руските военноморски сили.В цитираното изявление няма никакво обяснение как точно възникналият пожар е можел да доведе до глобална катастрофа. По-рано руските власти казаха, че екипажът е овладял пожара и е изолирал ядрения реактор на подводницата. От Москва посочиха, че ще пазят в тайна детайли от трагичния инцидент на борда на машината.Говорителят на Кремъл Дмитрий Песков каза пред репортери, че не знае какви са били изявленията на официалните лица на погребението и затова не може да коментира въпроса. На 1 юли при пожар на борда на дълбоководен изследователски апарат загинаха 14 подводничари. Според руското министерство на отбраната подводницата е изследвала морското дъно в района на Арктика. Руските власти бяха обвинени, че са опитвали да покрият пълните подробности около случая със свръхсекретния плавателен съд.Президентът Владимир Путин призна публично, че е имало ядрен реактор на борда едва три дни след случилото се. Загиналите моряци бяха погребани в събота с церемония в Санкт Петербург, която беше закрита за обществеността. Руският президент заяви, че екипажът на подводницата е бил елитен и опитен и че двама от членовете му още преди последната си мисия вече са били носители на званието \"Герой на Русия\". ", "date": "2019.07.09", "title": "Пожарът в руската подводница е можел да доведе до глобална катастрофа"}
{"url": "http://www.cross.bg/dzhafer-kasa-nigyar-1608623.html", "text": "/КРОСС/ Факт е, че от 15 г. и малко повече като основна точка в програмата на ДПС записваме демонополизация на НЗОК. Оказа се, че има мощен монопол на Касата, която се превърна в бездънна каса. Това каза в Сутрешния блок на БНТ д-р Нигяр Джафер, заместник-председател на НС и депутат от ДПС.Никъде в Европа няма модел с една здравна каса, всеки, който се осигурява коректно, трябва да може да види какво му предлага даден фонд, част от цените може да бъдат коригирани, заяви Джафер.По думите ѝ демонополизацията на Касата е само една от концепциите за реформа в здравеопазването. Всички, които чуят реформа, смятат, че това би довело до повече хаос. Другото нещо, около което уж има консенсус, но не се случва, е електронното здравеопазване.Д-р Нигяр Джафер каза още, че българският пациент е този, който доплаща най-много при ползването на здравна услуга. ", "date": "2019.07.09", "title": "Д-р Нигяр Джафер: Никъде в Европа няма модел с една Здравна каса "}
{"url": "http://www.cross.bg/deteto-zanimalnyata-chastna-1608627.html", "text": "/КРОСС/ 2-годишно дете е било оставено без надзор на Витоша  във време, в което за него е трябвало да се грижат служители на частна занималня, които извели децата на разходка. Момиченцето е намерено на люлка почти колабирало, с рани от тежко слънчево изгаряне. По разказ на свидетели то е стояло там около 2 часа. Служителка на занималнята обяснила, че детето било инатливо и затова останало само под силното слънце. Случаят предизвика вълна от възмущение в социалните мрежи. Сезирана е и Държавната агенция за закрила на детето.Бях на Витоша със семейството ми. Когато си тръгнахме, ни посрещна жена, която носеше малко момиченце. Детето беше червено. Попита ни дали ние сме родителите му. По нейно описание то е беше стояло на слънце повече от час. Намерила  момиченцето заспало на люлка. Тогава се появи една жена, която каза, че детето е с нея. Първо решихме, че е му е роднина. Оказа се, че това е учителката от занималнята, която е трябвало да се грижи за децата, разказа в сутрешния блок на Нова телевизия„Здравей, България\" свидетелят Десислава Христова.По думите на говорителят на ДАЗД Станислав Пандин предстои сериозна проверка на занималнята. На сайта пише, че това е частна детска градина. В интернет може да я намерим и като частно студио „Пипи. Живеещите в района казват, че от 3 години тя не функционира. Всичко е много съмнително. Уведомихме Министерството на образованието и науката. От там разбрахме, че в регистрите им няма такава детска градина, поясни Пандин.В момента се търсят и родителите на детето. ", "date": "2019.07.09", "title": "Служители на частна занималня оставиха 2-годишно дете без надзор в планината"}
{"url": "http://www.cross.bg/suotvetnite-oktomvri-koilovtzi-1608621.html", "text": "/КРОСС/ Огромно свлачище подкопава републикански път в плевенското село Коиловци. Едва вчера рисковата отсечка, от която е пропаднала едната лента, бе затворена за движение.Местните жители подават сигнали до институциите, но все още очакват отговор и съответни действия. Местните са на мнение, че кметът си е свършил работата като е сигнализирал съответните органи, но не зависи от него да се започне и приключи ремонтът. Също така недоволните жители на Коиловци подчертаха, че трябва да се поставят съответните табели и знаци, които да сигнализират минаващите превозни средства по разрушения път.По думите на кмета Румен Габров е подаден сигнал до комисия от община Плевен през април т.г. А през март 2018 г. се изпраща писмо за започнало свлачище. Следва оглед от специализирана комисия. Според кмета, държавата трябва да вземе съответни мерки, защото местните структури не могат да финансират ремонта. Той обясни, че има високи подпочвени води, които предизвикват проблеми. А хидрогеоложки проучвания помагат за скъсяването на сроковете за ремонтни дейности поне два пъти. Кметът заяви, че от октомври месец 2019 г. проектът трябва да е готов.Инж. Иван Маринов от община Плевен поясни, че е подписан договор с Геозащита - Плевен за извършване на геоложки проучвания, чийто срок е до 31 октомври. До края на тази седмица предстои да бъде сключен договор за изготвяне на технически проект и проби. Неговият срок е до 30 октомври. По думите на експерта ремонтът може да започне най-рано през март 2020 г.Предстои да се изготви и план за организация на движението. След като той бъде остойностен, ще се поставят съответните пътни знаци и предупредителни табели. ", "date": "2019.07.09", "title": "Свлачище заплашва плевенското село Коиловци"}
{"url": "http://www.cross.bg/zaplata-rabota-mesyt-1608628.html", "text": "/КРОСС/ Facebook статус на млад рехабилитатор се превърна в една от най-коментираните публикации през последните дни. Месут Юркюш е споделил своята унизително ниска заплата от 388 лв. в социалните мрежи. Той смята, че това е причината да бъде уволнен от работа. Ето какво е написал младият мъж:„Учих 3 години за рехабилитация, след това учих още 2 години магистратура кинезитерапия. И с мерак влезнах да работя по специалността. За съжаление, трудът на един здравен специалист в България се оценява с 388 лв. Срам ме е да работя по специалността\".От ръководството на Комплекса за рехабилитация заявяват, че мъжът е злоупотребил и причината за уволнението е неявяване на работа.„Бях на пълен работен ден. Това е реалната ми заплата. Исках хората да разберат колко получава един млад медицински специалист. На следващия ден бях привикан от един служител и ми беше казано, че ако не изтрия публикацията, ще ме уволнят. Аз не го направих. Уволниха ме. Отново написах статус, за да разкажа станалото\",  каза в ефира на „Здравей, България\" рехабилитаторът Месут Юркюш.Директорът на \"ПРО\" ЕАД - Павел баня Христо Чаушев е категоричен, че възнаграждението на Месут е било 600 лв., а не 388. Това е стартова заплата, защото той няма никакъв опит по специалността. Освен това получаваше ваучери за храна. Беше му осигурен и транспорт. Причината за неговото освобождаване не е публикацията, въпреки че той няма право да разпространява фирмени данни. Мъжът беше уволнен, защото редовно отсъстваше от работа, без да има основателна причина, заяви Христо Чаушев. ", "date": "2019.07.09", "title": "Уволниха млад рехабилитатор, след като сподели заплатата си от 388 лв. във „Фейсбук”"}
{"url": "http://www.cross.bg/borisov-srubskiya-pendarovski-1608618.html", "text": "/КРОСС/ Предстои среща на премиера Бойко Борисов с президента на Република Северна Македония Стево Пендаровски, в рамките на втория ден от форума на лидерите на страните от Югоизточна Европа, който се провежда в Сараево под председателството на Босна и Херцеговина. В понеделник вечерта българският министър-председател се срещна с турския президент Реджеп Тайип Ердоган. Приносът на Турция за овладяване на мигрантския поток по българската граница и задълбочаването на двустранното сътрудничество са били сред темите на разговорите между двамата.По време на вечерята, дадена от председателя на Председателството на Босна и Херцеговина Милорад Додик българският премиер разговаря със сръбския си колега Ана Бърнабич, като се опита да намали напрежението, предизвикано от остра реплика на сръбския външен министър Ивица Дачич в отговор на изявление на Борисов в полския град Познан.България инициира създаването на Процеса за сътрудничество в Югоизточна Европа през 1996 година и е един от най-активните участници в него. Днес в планинския курорт Яхорина, където през 1984 година се проведоха първите и единствени зимни олимпийски игри на Балканите, ще се състои пленарната сесия на държавните и правителствените ръководители на страните участнички в процеса. ", "date": "2019.07.09", "title": "Борисов се среща със северномакедонския президент Пендаровски "}
{"url": "http://www.cross.bg/valezhi-gradysa-raiioni-1608610.html", "text": "/КРОСС/ Денят ще е слънчев в сутрешните часове. Следобяд обаче от запад на изток ще превали. По-значителни валежи очакваме в централните и източните райони. Там валежите ще са с гръмотевична активност и риск от градушка.Температурите във вторник вече са значително по-ниски от началото на седмицата. В Северна България термометрите ще показват между 25 и 28 градуса. На юг - 28 - 32 градуса.Около Черноморието днес също се очакват краткотрайни и на места интензивни валежи в часовете след обяд. Температурите по крайбрежието ще са в интервала 26-28 градуса на въздуха и около 27 на морската вода. Вълнението на водата - слабо с височина на вълните - от 50 до 125 сантиметра.През нощта, утре през целия ден и в нощта срещу четвъртък преваляванията ще се усилят. Страната ни попада под влиянието на средиземноморски циклон. Очакваме локални интензивни валежи, гръмотевични бури, силни пориви на вятъра и градушки. Валежните количества в някои райони ще достигнат над 40 литра на квадратен метър за денонощието. За сряда е в сила предупреждение за опасно време, което обхваща почти цялата страна, без Северозападна България.Заради предстоящия цикъл валежи под наблюдение са много реки в цялата страна. Ниво „Тревога\" е в сила за водоемите в района на Източна Стара планина и централната част на крайбрежието. Предупреждения има и за реките в Североизточна България.Очакват се значителни валежи очакваме в централните и източните райони на странатаДенят ще е слънчев в сутрешните часове. Следобяд обаче от запад на изток ще превали. По-значителни валежи очакваме в централните и източните райони. Там валежите ще са с гръмотевична активност и риск от градушка.Температурите във вторник вече са значително по-ниски от началото на седмицата. В Северна България термометрите ще показват между 25 и 28 градуса. На юг - 28 - 32 градуса.Около Черноморието днес също се очакват краткотрайни и на места интензивни валежи в часовете след обяд. Температурите по крайбрежието ще са в интервала 26-28 градуса на въздуха и около 27 на морската вода. Вълнението на водата - слабо с височина на вълните - от 50 до 125 сантиметра.През нощта, утре през целия ден и в нощта срещу четвъртък преваляванията ще се усилят. Страната ни попада под влиянието на средиземноморски циклон. Очакваме локални интензивни валежи, гръмотевични бури, силни пориви на вятъра и градушки. Валежните количества в някои райони ще достигнат над 40 литра на квадратен метър за денонощието. За сряда е в сила предупреждение за опасно време, което обхваща почти цялата страна, без Северозападна България.Заради предстоящия цикъл валежи под наблюдение са много реки в цялата страна. Ниво „Тревога\" е в сила за водоемите в района на Източна Стара планина и централната част на крайбрежието. Предупреждения има и за реките в Североизточна България.Времето ще се стабилизира в четвъртък през деня. Преваляванията ще намалеят , но ще остане хладно за сезона - около 25 градуса в следобедните часове. С приближаването на почивните дни температурите леко ще се повишат до към 27-28 градуса. ", "date": "2019.07.09", "title": "Порои и градушки в следващите 48 часа"}
{"url": "http://www.cross.bg/chasa-tryd-sega-1608608.html", "text": "/КРОСС/ в. 24 часа - Тримата големи във футбола обещаха феърплей пред Борисовв. 24 часа -  Цените на горивата замръзват до есентав. Монитор -  Доктори отчитат фалшиви ваксини, 125 глобенив. Монитор - С 50 лв. за отстрелян глиган борят чумата по свинетев. Монитор -  Съдът на олигархията изпра Черния лебедв. Сега - Емигрантите са най-големият чуждестранен инвеститор у насв. Телеграф -  Съдът на олигархията изпра Черния лебедв. Телеграф - Банкомати не приемат БГ картив. Труд -  Клетва за феърплей във футбола прел Борисовв. Труд -  Китайска банка иска до открие клон у насв. 24 часа - Имоти докараха етична проверка на кметовете на Банско и Санданскив. 24 часа -  Концесионер и нарушител с джип спорят има ли забранав. 24 часа - Съдът нареди улиците в София да се мият два пъти месечнов. 24 часа - Радев: БНБ взе навреме мерки, за да няма риск с кредититев. Монитор - Шефът на военното разузнаване и предшественикът му с обвиненияв. Сега - Етичната полиция на ГЕРБ се прицели в Банско и Санданскив. Сега - Петков обеща промени в помощите за хора с увреждания, но догодинав. Сега - Аутсорсингът вече плаща 7.9% от всички заплати у насв. Труд - Борисов в Сараево за среща на върхав. Труд - Учебниците да се пишат от учителив. Труд - Пробват с тренажор шофьорските уменияв. Труд - Жилищата в Пловдив поскъпват най-бързов. 24 часа -  Владимир Каролев икономист: Няма балон с жилищата, а все повече хора в големите градове могат да отделят 400 лв. вноска за ипотечен заемв. Монитор - Георги Богданов, изпълнителен директор на Националната мрежа за деца:Насилието над деца ги превръща в аутсайдерив. Телеграф -  Румен Драганов председател на Института за прогнози в туризма: 4 Българии обикалят моретов. Труд -  Емануил Йорданов, бивш вътрешен министър, пред „Труд\": Живеем в правова държава с некачествено законодателствов. 24 часа -  Фалшификат ли е СИРИЗА?в. Монитор - Безхаберието, от което страдаме и ниев. Сега -  ГЕРБ се преустройва по модела „Аз и надолу\"в. Сега -  Еврооста Север - Юг търси 500 млрд. евров. Сега - Хубава концепция, ама не е на Кошлуковв. Телеграф -  Бушонът на купонав. Труд - ГЕРБ - пренареждане без презареждане   ", "date": "2019.07.09", "title": "Преглед на печата "}
{"url": "http://www.cross.bg/toka-tzenata-tzenata-1608609.html", "text": "/КРОСС/ Цената на индустриалния ток влиза за обсъждане в парламента. Депутатите от енергийната комисия ще обсъждат състоянието на свободния пазар за електроенергия и евентуални  законодателни промени в сектора.Поводът е недоволството на едрия бизнес срещу моментните пикове в цената на тока. По данни на работодателите в определени дни цената на енергията е скачала с около 100 %. Бизнесът настоя за спешни мерки от страна на държавата. Ресорният министър Теменужка Петкова, обаче заяви, че спекулации с цената на тока тока категорично няма. ", "date": "2019.07.09", "title": " Цената на индустриалния ток влиза за обсъждане в парламента"}
{"url": "http://www.cross.bg/vazov-ivan-poet-1608611.html", "text": "/КРОСС/ Навършват се 169 години от рождението на Иван Вазов. От 11:00 часа пред паметника на писателя в градинката на столичния храм „Света София\", Националният литературен музей и къщата музей „Иван Вазов\" в столицата организират възпоменателно честване, съобщава \"Дарик\".Сред поканените са родствениците на писателя - Григорий Вазов и Анна Николов, директорът на Народния театър, чийто патрон е народният поет, Мариус Донкин, учители от Средно училище за чужди езици и мениджмънт „Иван Вазов\"; представители на Културното ведомство и на Столичната община.Иван Вазов е роден на 9 юли 1850 г. в Сопот, в семейството на Съба и Минчо Вазови.Освен поет и писател, той е академик на Българската академия на науките, министър на народното просвещение, председател на Окръжния съд в Берковица, а случай от съдебната практика го вдъхновява за написването на поемата „Грамада\".", "date": "2019.07.09", "title": "Отбелязваме 169 години от рождението на Иван Вазов"}
{"url": "http://www.cross.bg/evropa-godina-mesta-1608612.html", "text": "/КРОСС/ Броят на преките чужди инвестиции (ПЧИ) в Европа са със спад от 4% за 2018 година и достигат 6356, отича изследване на компанията \"Ърнст и Янг\", цитирано от БТА.Независимо от този спад, нивата на инвестициите остават на второто си най-високо ниво от 2000 г. насам, когато компанията започва да събира тези данни. Нагласата на инвеститорите обаче е песимистична - едва 37 на сто от компаниите, обект на проучването, предвиждат повишаване на атрактивността на Европа през следващите три години. Това е спад спрямо прогнозата от миналата година, когато 50 на сто от инвеститорите са предвиждали повишаване на привлекателността на Европа.Технологичният сектор отчита обаче друга тенденция. През 2018 г. броят на проектите от ПЧИ скача до рекордно ниво от 1227 (увеличение от 5 на сто спрямо предходната година). Растежът се движи основно от компании от САЩ, откъдето идват 37 на сто от дигиталните проекти за ПЧИ в Европа през миналата година. ПЧИ са силни също и в традиционни за Европа сектори - транспорт, машиностроене и химическа промишленост.За да продължи да привлича ПЧИ и да запази инвестиционната енергия, Европа трябва да продължи да развива силните си страни: защита на неприкосновеността на данните, плановете за единен дигитален пазар и стабилен данъчен режим, твърдят от \"Ърнст и Янг\". Европа трябва да продължи да инвестира в технологии и да предоставя достъп до гъвкава и квалифицирана работна сила, което представлява двигателят на ПЧИ. Това означава на първо място инвестиции в дигитални умения за бъдещето и създаването на физическата инфраструктура, от която се нуждаят технологичните компании, като например супер скоростна интернет свързаност, посочват от компанията. Европа бележи огромен напредък, но все още има какво да направи, за да запълни пропуските в технологичните умения и в регулацията на технологичния сектор.Ако може да се постигне това, Европа ще привлече повече инвестиции, ще създаде повече работни места и ще се радва на икономически просперитет, коментира Анди Болдуин, управляващ съдружник на EY за Европа, Близкия Изток, Индия и Африка.Броят на проектите, създадени от ПЧИ в България през 2018 г., е 43. Като цяло България отчита повишение на броя проекти спрямо 2017 г., когато проектите са били 33. Създадените нови работни места вследствие на ПЧИ в България са 7398, през 2017 година работните места, създадени от ПЧИ в България са били 2739. Традиционно, най-големите инвеститори в България са Германия, която създава през миналата година 5375 работни места, САЩ с 618 работни места и Великобритания със 195 работни места. Новосъздадените работни места от ПЧИ в България са предимно в сферата на бизнес услугите, информационните технологии, транспорта и логистиката, посочват от компанията.В България ПЧИ в дигиталния сектор през 2018 година са 15, като така страната ни изпреварва някои държави членки на Европейския съюз като Дания, Италия, Чехия, както и Турция, пишат от \"Ърнст и Янг\".Двете най-големи икономики в Европа, Великобритания и Германия, които заедно привличат приблизително една трета от ПЧИ в Европа, са привлекли 13 на сто по-малко инвестиции, отколкото през предходната година (съответно 1054 и 973 проекти за ПЧИ).Франция, която отчита растеж в ПЧИ от 31 на сто през 2017 г., отбеляза едва 1 на сто растеж през 2018 г. За първи път, обаче, през последната година във Франция са били създадени повече проекти за научно-изследователска и развойна дейност (НИРД) и производство (съответно 144 и 339), отколкото в която и да било друга европейска държава.Обратно, ПЧИ се проявява като основна движеща сила за работните места в други западноевропейски и централно- и източноевропейски държави - независимо от политическата несигурност в някои страни, посочват експертите. Сред първите 10 европейски дестинации за ПЧИ забележими позитивни резултати се отчитат от: Испания (32 на сто), Белгия (29 на сто), Полша (38 на сто), Турция (14 на сто) и Ирландия (52 на сто). Италия отчита увеличение от 63 на сто в ПЧИ спрямо предходната година, което представлява най-бързия ръст на ПЧИ сред първите 20 държави в Европа, сочи анализът.Редица държави отчитат голям, двуцифрен спад в ПЧИ: Холандия, (- 32 процента), която, въпреки спада, запазва мястото си сред първите десет инвестиционни дестинации; Швеция, (-32 процента); и Чехия, (-51 процента).За да се конкурира с огромните суми, които се инвестират в технологии в САЩ и Китай, Европа трябва да се разграничи и да засили своята конкурентоспособност. Европейските компании и държавни лидери трябва да се фокусират върху създаването на конкурентна и стабилна среда, основана на балансирани регулации. Правителствата и бизнесът трябва да обединят сили и да действат целенасочено, за да се справят с недостига на квалифицирани кадри в Европа и да подсигурят подходящите технологични умения на съществуващата работна сила, посочват още от компанията.Наличието на дигитални умения е най-важният фактор за перспективите за растеж и рентабилност. Европа трябва да гледа на това като на възможност и да създаде среда, която привлича таланти с изключителни дигитални умения. В момента европейските компании търсят конкретно хора с умения в областта на киберсигурността, големите бази данни и анализа на данни, изкуствения интелект и роботиката. Недостигът е именно на хора с подобни умения, които са от критично значение за дигиталната трансформация. Ако компаниите не отдадат същия приоритет по отношение на кадрите, какъвто отдават на дигиталната трансформация на бизнесите, те са изправени пред сериозен риск да се превърнат в морално изостанали компании, отбелязват експертите. ", "date": "2019.07.09", "title": "Преките чужди инвестиции в Европа намаляват"}
{"url": "http://www.cross.bg/surbiya-dobrosusedskite-izrazyava-1608613.html", "text": "/КРОСС/ „Изявлението на българския премиер Бойко Борисов миналата седмица на срещата на върха в Познан е неприемливо, защото не е точно и се отнася до най-значимия въпрос за всяка държава - въпросът за териториалната цялост.\" Това е било заявено в Министерството на външните работи на Сърбия пред заместник-ръководителя на посолството ни в Белград Ива Крулева, съобщи БНР.„Това изявление не съответства на очакванията на Република Сърбия във връзка с приятелските и добросъседските отношения и се надяваме да не се повтаря в бъдеще\", се посочва още в съобщението на външното министерство в Сърбия. И се изразява позицията, че Евросъюзът не е признал Косово за независима държава и, че всички би трябвало да се придържат към това.Белград изразява готовност да развива и задълбочава добросъседските отношения с България, както и благодарност за подкрепата на страната ни за пътя на Сърбия към Евросъюза.Във вторник Дачич ще разговаря с външния ни министър Екатерина Захариева на среща на първите дипломати на страните членки на ОССЕ в Словакия. ", "date": "2019.07.09", "title": "Сръбското МВнР: Изявлението на Борисов е неточно, ЕС не е признал Косово"}
{"url": "http://www.cross.bg/sevlievo-zadurzhanite-obvineniya-1608614.html", "text": "/КРОСС/ Повдигат обвинения на задържаните при спецоперацията в Севлиево.Прокуратурата ще даде нова информация за спецакцията, при която беше арестуван началникът на митническото бюро в Севлиево. Тя е задържана заедно със сина й, като според прокуратурата двамата са се възползвали от служебното й положение.Има и трети арестуван, който е държал стоки без бандерол в дома си. Смята се, че е бил предупреждаван от началника на митницата при проверки.На задържаните предстои да бъдат повдигнати обвинения, съобщават от Спецпрокуратурата. ", "date": "2019.07.09", "title": "Повдигат обвинения на задържаните при спецоперацията в Севлиево"}
{"url": "http://www.cross.bg/sandanski-novi-hrama-1608617.html", "text": "/КРОСС/ На официална церемония кметът на Община Сандански - Кирил Котев и Негово Високопреосвещенство Неврокопския митрополит Серафим подписаха договори за дарение на два имота в гр. Сандански за изграждане на два нови православни храма. Единият имот с площ 995 кв.м. е в ж.к. „Спартак\", а другият е в квартал „Смилово\" с площ 640 кв.м.В град Сандански има два действащи енорийски храма, които в последните десетилетия са недостатъчни, за да посрещнат потребностите на православните християни в града.Инициативата за нови енорийски храмове е подета от преди повече от петнадесет години като са изработени идейни проекти, одобрени от Неврокопския епархийски съвет под ръководството на приснопаметния Неврокопски митрополит Натанаил. До настоящия дарителски акт се стигна след извървяване на дълъг и последователен път.В ж.к. „Спартак\" храмът ще носи името на св. Архангел Михаил, което е свързано с наименованието на местността, където се намира имотът на църквата.В квартал „Смилово\" новият храм, посветен на Св. Петка - Българска е на място, където е съществувал параклис, посветен на светицата, разрушен по време на комунистическия режим.Предоставянето на тези имоти от Община Сандански на Неврокопска Света Митрополия е още едно благочестиво дело, което засвидетелства взаимната подкрепа и уважение между местната власт и Църквата в община Сандански.На официалната церемония бе изразено желанието за полагане на съвместни усилия за скорошното изграждане на двата нови храма и обособяването на нови енории към тях. Беше засвидетелствана увереност в полезността на това начинание за укрепяване на православната вяра и духовност и единението на християните в града.Снимка: Българска патриаршия", "date": "2019.07.09", "title": "Строят два нови православни храма в Сандански"}
{"url": "http://www.cross.bg/byrgas-lokomotiv-momenta-1608615.html", "text": "/КРОСС/ Запали се локомотивът на пътническия влак Ямбол - Бургас. Инцидентът е станал край \"Лукойл Нефтохим\". Няма пострадали.На място са пристигнали 4 противопожарни автомобила. Гасенето продължава. Локомотивната бригада е реагирала своевременно, след като забелязват дима са активирали противопожарната система в локомотива и са използвали два пожарогасителя. Локомотивът е отделен от пътническите вагони и се очаква друг локомотив от Бургас да обслужи композицията до крайната му гара. Във влака пътуват 150 човека по данни на БДЖ.При възникналата ситуация не е имало опасност за пътниците и персонала във влака.В момента на място екипи на Главна дирекция \"Пожарна безопасност и защита на населението\" извършват оглед на авариралия локомотив. Влакът в момента се намира в участъка между гарите Дружба и Долно Езерово.  ", "date": "2019.07.09", "title": "Запали се локомотивът на пътническия влак Ямбол - Бургас "}
{"url": "http://www.cross.bg/stava-purviya-charlz-1608601.html", "text": "/КРОСС/ 68 г. - Римският император Нерон извършва с помощта на секретаря си самоубийство, за да не претърпи унижението от бичуване, което го очаква след загубата на властта.1535 г. - Френският пътешественик Жак Картие става първият европеец, открил реката Сейнт Лорънс в Канада.1762 г. - Руският император Петър III абдикира от престола след бунт на гвардията и е заменен на трона от съпругата си императрица Екатерина II.1815 г. - Подписан е договорът, с който приключва Виенския конгрес, съгласно който Русия анексира Полша, а Швейцария и Холандия получават независимост.1889 г. - В Рим е открит паметник на Джордано Бруно на мястото, където е изгорен на клада като еретик.1904 г. - Лондонският симфоничен оркестър изнася първия си концерт.1909 г. - 22-годишната домакиня Алис Хайлър Рамзи става първата жена, прекосила САЩ с автомобил. Заедно с три нейни приятелки, които не знаели да карат, тя изминала с автомобил „Максуел\" разстоянието от Ню Йорк до Сан Франциско (3 800 мили, 6 115 км) за 59 дни.1923 г. - В Царство България е извършен Деветоюнският преврат, чрез който е свалено правителството на Александър Стамболийски.1928 г. - Американците Чарлз Кингсфор-Смит и Чарлз Улм извършват първия полет със самолет над Тихия океан.1934 г. - Доналд Дък дебютира в анимационното филмче The Wise Little Hen.1946 г. - Бумибол Адулядей става крал на Тайланд - най-дълго управляващия монарх в света.1957 г. - Австралийски алпинисти изкачват за първи път връх Броуд Пик (12-ият по големина в света) в Пакистан.1958 г. - Кралица Елизабет II открива официално лондонското летище Гетуик.1967 г. - Шестдневната война: На 5-я ден от войната Израелската армия отнема Голанските възвишения от Сирия.1980 г. - Народна република България установява дипломатически отношения с Гренада.1999 г. - Косовската война: Сключен е мирен договор между Съюзна република Югославия и НАТО, съгласно който югославските войски се изтеглят от Косово, а НАТО прекратява бомбардировките над югославски обекти.2006 г. - Започва 18-тото Световно първенство по футбол в Германия, в първия мач домакините побеждават Коста Рика с 4:2. ", "date": "2019.07.09", "title": "9 юли в историята"}
{"url": "http://www.cross.bg/govoryat-sveta-samo-1608599.html", "text": "/КРОСС/ Има само едно нещо на света по-лошо от това да говорят за теб и то е да не говорят за теб.Оскар Уайлд", "date": "2019.07.09", "title": "Има само едно нещо на света "}
{"url": "http://www.cross.bg/pankratiii-sveti-grad-1608600.html", "text": "/КРОСС/ Свети Панкратий бил родом от Антиохия. Той се родил през времето, когато нашият Господ Иисус Христос \"се яви на земята и живя между людете\", извършвайки чудеса в Иерусалим и във всички околни страни и градове.Бащата на Панкратий, който живеел в Антиохия, чул за Неговите преславни чудеса и отишъл с неколцина другари и с младия си син Панкратий в Иерусалим, за да види Господа. Като видял как Той учи народа, изцелява всякакви недъзи и извършва многобройни знамения и чудеса, той повярвал в Него като в Син Божий и се запознал с някои Христови апостоли, най-вече с първовърховния апостол Петър; от това време и юношата Панкратий станал известен на светия апостол.Като престоял достатъчно дълго в Иерусалим и като се усладил от съзерцаването на Христовия лик и от слушането на Неговите сладки речи, родителят на Панкратий се върнал с другарите си в Антиохия. А след доброволните страдания и смърт на Спасителя Христос, след които последвали Неговите възкресение и възнесение, в Антиохия дошъл един от апостолите (това било по-рано от идването на апостол Петър) и кръстил бащата на Панкратий с целия му дом. След известно време и бащата, и майката на Панкратий отишли при Господа, а той, като се отказал от имота, който му се падал по наследство от родителите, заминал за Понтийските планини.Тук се поселил в една пещера и пребивавал в уединение, пост и молитви, като се отдал на самопознание и общувал само с Бога. А когато свети апостол Петър, след като напуснал Иерусалим, минавал по тези земи с проповед за Христа, срещнал Панкратий в Понт и като го познал, го взел със себе си в Антиохия, а после отишъл с него в Киликия, където се срещнал със свети апостол Павел. Тук двамата апостоли - Петър и Павел, по взаимно съгласие поставили епископи: Крискентий - в Галатия, Маркиан - в Сиракуза, а Панкратий - в сицилианския град Тавромения.Като отивал към мястото на своето служение, блаженият Панкратий се качил на кораб, който плувал към Сицилия. Той общувал с двамата капитани на кораба, Ликаонид и Ромил, на които предложил Божието слово, като проповядвал за Царството Божие и за тайните на нашето спасение. Той ги обърнал към вярата в Христа и ги просветил със свето кръщение.Когато пристигнали в град Тавромения, бесовете, които обитавали в местните идоли, изпаднали в смут, и кумирите, поразени от пристигането на Панкратий, започнали да падат и да се трошат. А там имало много уважавани от елините богове: Фалкон, Лисип и Скамандрон, на които бил посветен храм, издигащ се на висок хълм на брега на морето.Щом свети Панкратий се приближил, изведнъж храмът се разтресъл и рухнал заедно с всички идоли в морето. Тогава сред народа настъпил голям смут.Пристигнал и управителят на града, Бонифаций, който, като видял свети Панкратий и като чул учението му, повярвал в Христа и се кръстил. С неговите усилия, положени за слава на Христовото име, само за един месец била построена църква, в която Божият архиерей започнал да служи, като учел и просвещавал събиращия се при него народ, който водел със себе си и своите болни: светецът потвърждавал своето учение със знамения и чудеса, като изцелявал всякакви болести и изгонвал бесове.Когато, ден след ден, броят на вярващите все повече се увеличавал и вече почти целият град бил просветен със светата вяра, така че славата на Христовото име започнала да се разпространява по цялата страна, дяволът настроил един нечестив мъчител, на име Аквилин, срещу християните. Поради враждата си към Христос и към християните, той тръгнал с голям отряд войници към Тавромения, за да я разруши, а всички, живеещи там християни, да избие.Когато гражданите изпаднали в ужас от тази вест, Божият светител започнал да ги утешава, като ги убеждавал, че няма да претърпят никаква вреда. И когато враговете приближавали към града, срещу тях излязъл, като духовен воин, свети Панкратий със своя клир, носейки със себе си непобедимо оръжие - честния Христов кръст и две свети икони - на Спасителя Христос и на Неговата Пречиста Майка. В този миг силен страх обхванал враговете; те били като обгърнати от тъмнина; от Божията сила изпаднали в смущение, умовете им се помрачили и те започнали да се посичат и да се убиват един друг, а някои пронизвали с мечовете самите себе си. После, като излезли от обгърналата ги тъмнина, дошли на себе си и видели, че се избиват един друг, и разбрали, че Бог ги наказва така заради враждебните действия срещу християнския град. Тези, които останали живи след тази братоубийствена битка, захвърлили оръжието и се явили при храбрия Христов воин, свети Панкратий. Те паднали в честните му нозе, молейки за прошка, и го умолявали да ги направи християни. И гражданите на града имали двойна радост: те се избавили от страшното нашествие и враговете им станали другари по вяра. Оттогава думите на светеца започнали да се приемат с още по-голямо уважение и всичките му заповеди се изпълнявали. И не само този град, но и други околни градове били просветени със светата вяра.Но, след като изтекли много години, които светителят Панкратий прекарал, като управлявал новопросветното Христово стадо, някои от останалите там езичници, особено злобни и упорити в своята заблуда, като се уговорили със своя началник Артагаст и като избрали подходящо време, тайно нападнали Божия служител и го убили с камъни. Така свети Панкратий, очевидец на Христа и поставен за епископ от апостолите, се подвизавал с добрия подвиг, завършил живота си мъченически и със светите апостоли престанал пред Христос, своя Господ, за да Го съзерцава лице в лице в безкрайните векове. ", "date": "2019.07.09", "title": "Св. свщмчк Панкратий, еп. Тавроменийски"}
{"url": "http://www.cross.bg/temi-i-gosti-v-sytreshnite-blokove-na-televiziite-1608602.html", "text": "/КРОСС/  Тема: Черното тото и българският футбол - коментар на Валентин МиховТема: От Балканите до Брюксел - по границите на добросъседството. Анализ на доц. Наум КайчевТема: Идеи за реформа - има ли лечение за здравеопазването? Д-р Нигяр ДжаферТема: Огън през лятото - къде има риск от пожари?Тема: В Япония: как след края на часовете децата сами почистват класните си стаиТема: Обрат: съкратен и върнат на работа след обаждане на премиера - какво се слбучи с подалия сигнал за опасни вещества в завод Химко, Враца Георти ИвановТема: Как ще спре уговарянето на мачове? Какво е решението след срещата при премиера на футболните шефове - тлавният мениджър на ЦСКА Стойчо СтоиловТема: Такса Паркинг - директно от Черноморец, кой събира такса от 4 лв. за дотстъп до плажа?Тема: Опасно свлачище край Плевен. Застрашени ли са къщите Тема: Как млади влюбени си казаха „да\" по водатаТема: Защо служители на частна занималня оставиха 2-годишно дете без надзор в планината по време на най-големите жеги?Тема: Ще пътуваме ли с влак до морето за 3 часа? Тема: Как български бус премина технически преглед у нас, а беше спрян в Германия с 66 неизправности? Тема: Кой ще стопанисва летище София? Говори транспортният министър Росен Желязков.Тема: На живо - раздават агнета на стопаните от Ямболско, чиито животни бяха избити заради свинската чума миналото лято ", "date": "2019.07.09", "title": "Теми и гости в сутрешните блокове на телевизиите"}
{"url": "http://www.cross.bg/rozhdenitzite-na-yuli-1608603.html", "text": "/КРОСС/ Андрей Желязков-Жужо, футболна легендаКин Стоянов, журналист и писател, син на Радой РалинКрасимир Костов, бивш кмет на ШуменНиколай Димитров-Коки, актьорНиколай Русатев, управител на \"Военно издателство\", бивш зам.-шеф на военното разузнаванеСлав Бакалов, художник и писателЙордан Лечков, вицепрезидент на БФС, футболен национал от САЩ '94, бивш кмет на Сливен", "date": "2019.07.09", "title": "Рождениците на 9 юли"}
{"url": "http://www.cross.bg/chasa-provede-sofiyaot-1608604.html", "text": "/КРОСС/ София.От 16.00 часа в зала \"Запад\" на Народното събрание ще се проведе заседание на Комисията по енергетика.***София.От 16.30 часа в зала „Огледална\" на Народното събрание Комисията по земеделието и храните ще проведе заседание.***София.От 09.30 часа в заседателната зала в сградата на Висшия съдебен съвет, ул. „Eкзарх Йосиф\" № 12, ще се проведе заседание на Съдийската колегия на ВСС.***София.От 11.00 часа кметът Йорданка Фандъкова ще посети 37 СУ „Райна Княгиня\" на ул. „Луи Пастьор\" 1 в ж.к „Люлин 10\".***София.От 11.00 часа пред паметника на Иван Вазов в градинката на столичния храм „Света София\", Националният литературен музей и къща музей „Иван Вазов\" в столицата организират възпоменателно честване по повод на 169 години от рождението на писателя.***София.От 11.00 часа в Национален пресклуб БТА Центърът на икономическо развитие ще представи резултатите от проекта, финансиран от Европейската комисия, „Адаптиране на индустриалните отношения към новите форми на работа\".***София.От 14.00 часа в сградата на Агенция „Пътна инфраструктура\" ще се отворят постъпилите оферти в откритата обществена поръчка за проектиране и строителство на нов железопътен надлез при км 106+569 на път I-5 Велико Търново - Дебелец, над ж.п. линията Русе - Стара Загора.***София.От 18.00 часа пред Министерски съвет ще се проведе шествие срещу фермерите за кожи, организирано от сдружение КАЖИ, Фондация „Дивите животни\" и Националната гражданска инициатива за забрана добива на ценни кожи.***Благоевград.От 10.00 часа на ул. „Свобода\" и ул. „Симеон Радев\" специално оборудван микробус ще приема опасни отпадъци,във връзка с организираната от Общината кампания за извозване на опасни отпадъци. От 13.00 часа микробусът ще бъде в кв. „Струмско\" при уширението на ул. „Битоля\".***Велико Търново.От 09.30 часа в Заседателната зала на Свищовската община ще се проведе информационна среща за популяризиране на проекта за модернизация на болниците в населеното място.***Велико Търново.От 10.00 часа в ала „Трапезица\" на „Интерхотел Велико Търново\" ще се проведе информационен семинар на тема „Възможности за подпомагане на малките стопанства по Програмата за развитие на селските райони (ПРСР) 2014- 2020\".***Велико Търново.От 11.00 часа в конферентната зала на Областен информационен център - Велико Търново ще се проведе работна среща с медиите за представяне на обобщените резултати от дейността на центъра през първите шест месеца на 2019 г.***Разград.От 10.30 часа на Централния вход на ОДМВР - Разград ще се проведе месечният брифинг на директора на ОДМВР-Разград ст. Комисар Ивайло Йовчев.***Разград.От 11.00 часа в Областна администрация ще се проведе пресконференция относно резултатите от националното външно оценяване на седмокласниците в Разградска област.***Разград.От 14.00 часа в зала 712 в Областна администрация-Разград ще заседава постоянната областна епизоотична комисия.***Русе.От 11.00 часа в Руския културно-информационен център, София, ул. Шипка № 34, главният изпълнителен директор на „Български пощи\" ЕАД Деян Дънешки ще пусне в употреба издание на тема: „140 години от установяването на дипломатически отношения между Република България и Руска Федерация\".***Смолян.От 10.30 часа в ОДМВР-Смолян ще се проведе брифинг с участието на представители на местните и централни медии на тема „Резултатите от работата на служителите в ОДМВР-Смолян през първото шестмесечие на 2019г. в борбата с престъпността и осигуряването на добър обществен ред\".***Смолян.От 11.00 часа в МБАЛ „Д-р Братан Шукеров\" ще се проведе пресконференция по повод годишнината от създаването на Центъра за инвазивна кардиология.***Смолян.От 16.30 часа в сградата на ОДМВР-Смолян ще бъде открито изложение на оръжия, технически средства и помощни средства, използвани в ежедневната работа на служителите от ОДМВР - Смолян.***Смолян.От 17.30 часа на Стария център в Смолян ОДМВР - Смолян организира благотворителен концерт, средствата от който ще бъдат разпределени на децата на загинали полицаи от ОДМВР-Смолян.***Шумен.От 10.00 часа в зала 203 на общината ще има брифинг. ", "date": "2019.07.09", "title": "Предстоящи събития на  9 юли"}
{"url": "http://www.cross.bg/borisov-dachich-izvini-1608643.html", "text": "/КРОСС/ Премиерът Бойко Борисов е поискал външният министър на Сърбия Ивица Дачич да му се извини във връзка с размяната на реплики и дипломатически стъпки между България и Сърбия по повод на възникналото напрежение заради негов коментар за Косово. Това обяви пред медиите в Сараево самият министър-председател.\"Въпросът е, че Ивица Дачич трябва да ми се извини, след като продължава\", заяви Борисов. \"С какво аз съм обидил Дачич? И с какво моето поведение е неприемливо?\", попита премиерът. И разкри, че сръбският дипломат номер едно му се е извинил вчера, но не публично.\"Четири пъти каза вчера \"извинявай\", ама не иска да го каже пред медиите\", обясни Борисов. \"Аз, ако бях казал нещогрозно, щях да го направя. То не е трудно да кажеш извинявай\", направи сравнение Борисов. ", "date": "2019.07.09", "title": " Борисов: Ивица Дачич трябва да ми се извини, не е трудно"}
{"url": "http://www.cross.bg/parizh-notr-evro-1608607.html", "text": "/КРОСС/ Средствата, събрани от дарения за реконструкция на катедралата \"Нотр Дам\" в Париж, достигнаха 30 милиона евро, предаде ТАСС. Това заяви архиепископът на Париж Мишел Опти пред радио Ер Те Ел.\"Събраните досега средства възлизат на 30 милиона евро - каза той. - Това е сумата, с която в момента разполагаме, но смятам, че тя значително ще нарасне.\"На 15 април вечерта в \"Нотр Дам\" избухна пожар, който бе изцяло потушен едва на следващата сутрин. Той разруши покрива и кулата стрела.На 15 юни в парижката катедрала бе отслужена първата литургия след пожара. Архиепископът на Париж монсеньор Мишел Опти водеше службата, на която от съображения за сигурност присъстваха само 30 души. Литургията се проведе в параклис в източния край на катедралата, зад главния олтар, тъй като основната част на сградата все още е опасна заради повредените сводове. ", "date": "2019.07.09", "title": "30 млн. евро са събрани от дарения за реконструкция на Нотр Дам "}
{"url": "http://www.cross.bg/semov-marko-prof-1608641.html", "text": "/КРОСС/ На 10 юли (сряда) от 18:00 часа в зала „Проф. Марин Дринов\" (Голям салон на БАН) ще се проведе честване на 80-годишнината от рождението на големия български писател, публицист и народопсихолог чл.-кор. проф. д.ф.н. Марко Семов.В рамките на церемонията Българската академия на науките ще бъде удостоена с награда „Проф. Марко Семов\" за ярко присъствие в духовният живот на нацията. Наградата е учредена от Съюза на българските журналисти, Съюза на българските писатели и Община Априлци.Отличието ще връчи Президентът на Република България Румен Радев.Признанието за БАН - като ярък институционален пример за духовна устойчивост и непреходност - се връчва по повод 150-годишнината от основаването на Академията.Водещ на церемонията ще бъде директорът на Народния театър Мариус Донкин.  Откъси от творчеството на Марко Семов ще представят актьорите Руси Чанев и Димитър Живков.  ", "date": "2019.07.09", "title": "Връчват наградата \"Проф. Марко Семов\" за ярко присъствие в духовния живот на нацията"}
{"url": "http://www.cross.bg/yambol-video-kings-1608606.html", "text": "/КРОСС/ Сърдечно видео послание - поздрав за Ямбол и неговите жители изпратиха от мениджмънта на Original Gypsies („Джипси Кингс\") като отзвук от концерта им на 16 юни в града. „Изпащам ви малък подарък - кратък видео клип за нашето посещение във вашия прекрасен град\", казва в обръщението си мениджърът на групата Руди Ледерман. Швейцарецът организира изявите на фламенко кралете още от самото създаване на „Джипси Кингс\", като сега продължава да менажира концертите и турнетата на Чико Бучики, Канут и Пол Рейес - трима от основателите на легендарната група, обединени в новото име Original Gypsies.Клипът представя емоционални моменти от концерта, събрал над 20 000 души на площада в Ямбол, също и любопитни кадри от идването им в града. Своеобразният подарък е жест на признание за топлото посрещане, прекрасния концерт и добрата организация на събитието. Автор на видеото е френският фотограф и оператор Тиери Валтиер, който засне на място в Ямбол и специална фото сесия на Тракийския и античен град „Кабиле\", впечатлен от руините на древното селище\n\t\t\t\t\t ", "date": "2019.07.09", "title": "„Джипси Кингс\" изпратиха видео послание на Ямбол (видео)\t"}
{"url": "http://www.cross.bg/byrgas-tytankamon-istoriya-1608642.html", "text": "/КРОСС/ Магическа, мащабна и завладяваща. Това е внушението, което предизвиква гробницата на египетския фараон Тутанкамон, смятана за едно от най-впечатляващите открития в световната история.За първи път в България и Бургас всеки ще има възможността да се разходи сред съкровищата и саркофага с мумията на египетския владетел, като посети изложбата \"Тутанкамон - една недовършена любовна история\". Тя отваря врати утре, 10 юли, от 16:00 часа в сградата на Държавна опера - Бургас, където ще остане до края на септември. В останалото време експозицията ще е отворена за посетители всеки ден от 10:00 до 22:00 часа.Повече от 100 експоната пресъздават с максимална точност гробницата на фараона, останал в историята като \"детето цар\". Предметите са групирани в няколко тематични къта - \"Преддверието\" или \"Стаята на могъществото и властта\", \"Златният трон\" - наричан още \"Шедьовърът на стаята\", \"Погребалната камера\", \"Съкровищницата\" и \"Позлатеният олтар\".Специално осветление и музика ще създават у посетителя усещането, че се разхожда в света на древните египтяни - едно общество, което е изповядвало специално отношение към смъртта и живота в отвъдното.Представените експонатите са копия на автентични находки. Изработени са от компанията Horus Limited, която единствена в целия свят има издадено разрешение за това от Министерството на културата в Египет.Досега изложбата е представяна в редица страни по целия свят, но идва за първи път в България с подкрепата на Община Бургас.\"Тутанкамон - една недовършена любовна история\" е определяна от експерти като своеобразен мост към древните времена, които не спират да провокират учени от целия свят да търсят отговорите на много загадки. ", "date": "2019.07.09", "title": " Уникална изложба с гробницата на Тутанкамон отваря врати в Бургас "}
{"url": "http://www.cross.bg/deiistviya-detzata-agentziya-1608605.html", "text": "/КРОСС/ Във връзка със сигнал в медиите за инцидент с дете, което е било поверено на служители в Детско студио „Пипи\", гр. София, бихме искали да се обърнем към всички родители, с апел да са изключително внимателни, на кого поверяват децата си. Родителите трябва да са уверени в професионалните и личностни качества на възпитателя, на когото ги оставят. Tой трябва да е компетентен и добре подготвен, за да може да предостави качествени грижи на най-ценното в живота - нашите деца.Истинското щастието в живота идва именно от тях, те осмислят забързаното ни ежедневие, зареждайки ни със усмивките си, а ние трябва да защитаваме правото им за добри условия на живот, игри и звънлив детски смях.От изключителна важност е да се уверим, че децата ни са в ръцете на хора, които притежават подходящо образование и квалификация, защото опазването на живота и здравето на им е от първостепенно значение за всички нас.Държавна агенция за закрила на детето /ДАЗД/, предприе действия за търсене на отговорните лица за инцидента с двегодишното дете, като първо е проверена информацията, дали това е частна детска градина и е установено, че Детско студио „Пипи\", няма разрешително за извършване на подобна дейност в Министерство на образованието и науката /МОН/.От интернет страницата на студиото е видно, че услугите се предлагат на адрес, находящ се в район „Оборище\", гр. София и са изпратени писма по компетентност за предприемане на необходимите действия до:Кмета на Столична Община; Столична регионална здравна инспекция; Агенция по безопасност на храните (БАБХ); Дирекция „Социално подпомагане\" - Оборище, на чиято територия се намира детския център; Национална агенция за приходите, с оглед извършване на проверка за редовна търговска дейност; Уведомен е началникът на 05 РУ - СДВР за предприемане на действия по компетентност, за небрежно отношение и неглижиране на детето от страна на служителите в детския център; Сезиран е изпълнителният директор на Изпълнителна агенция „Главна инспекция по труда\" за предприемане на мерки и действия относно изпълнението и спазването на изискванията на трудовото законодателство за професионална компетентност при работа с деца.В проведен телефонен разговор с управителката на Детско студио „Пипи\", като по нейни данни, това не е частна детска градина, а детски клуб, в който се полагат грижи за деца на близки и познати, за което се заплаща почасово по 5 лева. Отбелязано е, че през по-голямата част от ежедневието си децата биват извеждани в паркове, планини, музеи и др. На интернет страницата на детския център са публикувани месечни такси, както и цени за предоставяне на храна за децата.В качеството си на орган, който лицензира услуги за деца, бихме искали да подчертаем, че частните занимални не се контролират от институциите като Държавна агенция за закрила на детето и да предупредим гражданите да бъдат изключително бдителни относно опита и отговорността, които им предлагат служителите в детските заведения. ", "date": "2019.07.09", "title": " ДАЗД потърси информация по казуса с двегодишното момиченце, за което се твърди, че е било оставено само на Витоша"}
