{"url": "http://www.cross.bg/nankov-regionalnoto-programa-1568850.html", "text": "/КРОСС/ Министърът на регионалното развитие и благоустройството Николай Нанков ще участва в дискусионен форум на тема „Актуални проблеми и бъдеща визия за общинските проекти\", организиран от Националното сдружение на общините в Република България. Той ще се проведе в рамките на XXXI редовно заседание на Общото събрание на сдружението, съобщават от пресслужбата на регионалното ведомство.С представителите на местните власти министърът ще коментира изпълнението и междинната оценка на Оперативна програма „Региони в растеж\" 2014 - 2020, подготовката но нов Закон за ВиК услугите и хода на Националната програма за енергийна ефективност на многофамилни жилищни сгради.Форумът ще се проведе утре, 28 февруари, в зала „Рубин\" на хотел „Рамада София\", от 16.30 часа. Участието на министър Нанков е от 17.10 часа.  ", "date": "2018.02.27", "title": "Министър Нанков ще участва в дискусионен форум на НСОРБ за бъдещето на общинските проекти"}
{"url": "http://www.cross.bg/evropa-liga-liga-1568853.html", "text": "/КРОСС/ УЕФА прие промени във формата на Шампионска лига и Лига Европа, които ще влязат в сила от следващия сезон. Промените засягат квалификационната фаза и начина, по който тимовете ще се класират за груповата фаза на двата турнира.В групите на най-престижния европейски клубен турнир вече ще влизат директно 26 отбора (досега бяха 22) - победителите от последното издание на Шампионската лига и Лига Европа, по 4 отбора от Испания, Германия, Англия и Италия, по два от Франция и Русия и шампионите на Португалия, Украйна, Белгия и Турция. Шампионът на Чехия също може да намери място директно в групите, ако победителят в Шампионска лига вече се е класирал от първенството си. Ако това се отнася за победителя в Лига Европа, запазено място в груповата фаза ще има за третия във Франция.Нова важна промяна е, че всеки отбор, който участва в квалификациите на Шампионска лига, ще има възможност да участва и в Лига Европа при отпадане. Това означава, че дори българският шампион да бъде отстранен още от първия си съперник, той ще има шанс да изпробва късмета си във втория по сила европейски турнир. Схемата с шампионски и нешампионски поток се запазва, като от шампионския ще бъдат излъчени още четири участника в груповата фаза, а от другия - два. Отборите, отпаднали в плейофите за влизане в Шампионска лига, ще намират място в груповата фаза на Лига Европа.В груповата фаза на Лига Европа запазено място ще имат 17 отбора, а потоците отново ще бъдат два - на отборите, отпаднали от пресявките в Шампионска лига (8 места в групите) и на тимовете, директно започнали участие в Лига Европа (13 места в групите).Другата най-интересна промяна е свързана със станалия емблематичен начален час на мачовете от Шампионската лига - 21:45. Срещите и от двата европейски турнира вече ще имат два начални часа - 19:55 и 22:00 часа българско време. Няма промяна в провеждането на турнирите от груповата фаза нататък. Финалът на Шампионската лига през 2019-та година ще се проведе на 1 юни (събота) на новия стадион на Атлетико Мадрид - \"Уанда Метрополитано\", а на Лига Европа - на 29 май (сряда) на Олимпийския стадион в Баку. Мачът за Суперкупата на Европа през 2018-та година ще се играе на 15 август в Талин.  ", "date": "2018.02.27", "title": "УЕФА направи промени в Шампионската лига и Лига Европа"}
{"url": "http://www.cross.bg/ychastuka-godina-atanasov-1568869.html", "text": "/КРОСС/ През 2018 г. Агенция „Пътна инфраструктура\" ще стартира тръжни процедури за строителство за над 3,5 млрд. лв., съобщи председателят на Управителния съвет на АПИ инж. Дончо Атанасов на XIII-та Годишна конференция „Стратегическа инфраструктура и инвестиции 2018 - кохезия и свързаност\". Със средства от фондовете на ЕС ще се финасира изграждането на участъка от АМ „Струма\" през Кресненското дефиле. Всички останали проекти ще бъдат реализирани с национално финансиранe и затова е важно колкото се може по-бързо да заработи тол системата, която ще осигури средства за развитието и модернизирането на пътната мрежа, заяви инж. Атанасов.Най-голямата поръчка, която предстои да стартира тази година е за изграждането на лот 3.2 от АМ „Струма\" през Кресненското дефиле. Индикативната й стойност е над 830 млн. лв. Построяването на пътя през дефилето е национална кауза и в следващите месеци ще стартираме обществените поръчки за избор на строители и надзор за отсечката между Крупник и Кресна. Целта ни е през следващата година да започнат строителните работи и да не загубим и евро от осигуреното финансиране от ЕС, подчерта председателят на АПИ. Той съобщи, че напредва строителството на лот 3.3 между Кресна и Сандански и се очаква до края на годината обектът да бъде готов, което е с около 6 месеца предсрочно. Работата в участъка от Благоевград до Крупник също се изпълнява в график.Другият важен проект е доизграждането на АМ „Хемус\". Поели сме ангажимент до 2025 г. автомагистралата да бъде готова, защото строителството и на „Хемус\", и на АМ „Русе - Велико Търново\", и на Видин - Ботевград ще даде сериозен тласък в развитието на Северна България, заяви инж. Атанасов. През т. г. ще стартират търгове за изграждането на 6 участъка от АМ „Хемус\" и ще започне строителството на отсечките Ябланица - Боаза и Белокопитово - Буховци /общо 26 км/. За тях има избрани изпълнители и подписани договори.За три участъка, с обща дължина 50 км, за които м. г. беше възложено проектиране, тази година е предвидено да стартират процедурите за строителство и надзор. Това са отсечките Боаза - пътен възел „Дерманци\", п. в. „Дерманци\" - п. в. „Каленик\" и от „Каленик\" до пресичането с пътя Плевен - Ловеч. Индикативната стойност за строителството на трите участъка е 457 млн. лв. без ДДС. Другите три участъка от АМ „Хемус\" ще бъдат възложени на инженеринг. Това са отсечките от път II-35 Плевен - Ловеч до пресичането с път III-301 Александрово - Летница, от път III-301 до пресичането с път III-303 Бутово - Павликени и от път III-303 до пресичането с път I-5 Русе - Велико Търново. Общата дължина на тези отсечки е 85 км. Индикативната стойност на търговете е 700 млн. лв.Тази година ще стартират и обществените поръчки на инженеринг за АМ „Русе - Велико Търново\", в участъка от Русе до обхода на Бяла и обходният път на Бяла. Това са 75 км от общо 133 км от дължината на автомагистралата, каза инж. Атанасов. Индикативната стойност на поръчките е близо 550 млн. лв.Друг ключов проект е Видин - Ботевград, тъй като с цялостното хомогенизиране и модернизация на трасето от Дунав мост II ще се осигури бърза и удобна връзка с автомагистралите „Хемус\", „Тракия\" и „Струма\". Трасето е с дължина 167 км и тази година ще стартират тръжните процедури за строителство и надзор на 85 км от направлението. Ще започнем от най-сложните участъци Мездра - Ботевград /33 км/ и Видин - Ружинци /52 км/. Общата индикативна стойност на търговете за двете отсечки, които ще са с магистрален габарит, е 760 млн. лв. Проектът ще бъде изпълнен със средства от републиканския бюджет. Работим и по подготовката на останалите отсечки от направлението Видин - Ботевград и целта е през следващата година да открием тръжните процедури и за тях, заяви инж. Атанасов. Той съобщи, че стартира и прединвестиционно проучване за тунел под „Петрохан\", с който ще се осигури най-къса връзка на Северозападна България със столицата.", "date": "2018.02.27", "title": "Инж. Атанасов: През 2018-а АПИ ще стартира търгове за строителство за над 3,5 млрд. лв."}
{"url": "http://www.cross.bg/poradi-dvizhenieto-ogranicheno-1568870.html", "text": "/КРОСС/ Информация за състоянието на републиканската пътна мрежа към 18 ч на 27.02.2018 г.1. Метеорологична обстановка: Температурите са в интервала от -12° до + 4°.Времето над страната е облачно. Вятър духа в областите Бургас, Варна, Велико Търново, Видин, Добрич, Кюстендил, Ловеч, Пазарджик, Перник, Пловдив, Плевен, Разград, Русе, Силистра, Сливен, Смолян, София, Стара Загора, Търговище и ЯмболСлаб сняг вали в областите Бургас, Варна, Видин, Враца, Монтана, Русе, Силистра и Шумен.Пътните настилки са предимно заснежени и обработени.Намалена видимост до 150 м поради мъгла има на места в област Силистра.2. Обстановка /състояние/ по РПМ:2.1. Проходи: 2.1.1. Ограничения по проходите за текущия период:- „Дюлински\" - забранен за МПС над 3,5 т;- „Обзорски\" - затворен за МПС над 12 тона;- „Пампорово\" - забранен за МПС над 3,5 т; - „Превала\" - забранен за МПС над 12 т с ремаркета и полуремаркета, задължително движение за всички МПС с вериги;- „Републиката\" - забранен за МПС над 12 тона в посока Велико Търново;- „Ришки\" - в посока Шумен МПС над 12 т да се движат задължително с вериги.- „Твърдишки\" - забранен за МПС над 10 т;2.1.2. Временни ограничения по проходите:- „Котленски\" - затворен за МПС над 12 тона;- „Троянски\" - забранен за всички МПС;2.1.3. Целогодишни ограничения за движение по проходите:- „Върбишки\" - затворен за всички МПС; - „Златишки\" - затворен за всички МПС;- „Вратник\" - забранен за МПС над 10 т;- „Дюлински\" - забранен за МПС над 3,5 т;- „Петрохан\" - забранен за МПС над 12 т;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.- „Айтоски\" проход - отворен за всички МПС.- „Предел\" - отворен за всички МПС;2.2. Автомагистрали: - АМ „Тракия\": няма ограничения- АМ „Хемус\":ОПУ София:Временно движението по АМ „Хемус\" при км 66 в посока Варна е ограничено за МПС над 12 т поради ограничения по републиканската пътна мрежа във вътрешността на страната.- АМ „Струма\": няма ограничения.- АМ „Марица\": няма ограничения.- АМ „Черно море\": няма ограничения.- АМ „Люлин\": няма ограничения.ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:ОПУ Видин: Ограничено е движението за МПС над 12 т по път I-1 Видин - Монтана в посока Монтана  поради силни снегонавявания. Без ограничение е движението в посока Видин. Обходен маршрут в посока Монтана: път II-11 Дунавци - Арчар - път III-112 Добри дол - Тополовец - път III-114 Тополовец - Ружинци. - Ограничено е движението по път III-1412 от разклона за с. Бранковци до с. Раковица от км 2+150 до км 14+000 поради снегонавявания. Обходен маршрут: Кула - Киряево - Раковица.- път І-2 Граница Румъния-Русе-Цар Калоян-Разград-Шумен-Девня-Варна:Област Русе и област Разград:- Ограничено е движението за всички МПС по път I-2 Русе - Разград поради влошени метеорологични условия.Област Разград и област Шумен:- Ограничено е движението за МПС над 3,5 т по път Разград - Шумен само в посока Разград поради влошени метеорологични условия.Обходен маршрут: Разград - Търговище - Шумен- път І-3 Гара Бяла-Плевен-Луковит-Коритна-Ябланица-Ботевград:- Временно движението по път I-3 в посока Русе е ограничено за МПС над 12 т поради ограничения по РПМ във вътрешността на страната.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: - Временно движението по път I-4 в посока Русе е ограничено за МПС над 12 т поради ограничения по РПМ във вътрешността на страната.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Русе:- Движението на МПС над 12 тона по път I-5 Бяла - Русе е възстановено само в посока от Русе към Бяла, всички автомобили да се движат задължително с вериги. Остава ограничено движението на МПС над 12 тона в посока Бяла - Русе поради ограничение от страна на Румъния.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:ОПУ Перник: - Ограничено е движението за МПС над 12 т двупосочно по път I-6 Перник - ГКПП Гюешево.ОПУ Сливен: - Ограничено е движението за МПС над 12 т по път I-6 Твърдица - Петолъчката.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:ОПУ Шумен и ОПУ Силистра:- Ограничено е движението за МПС над 3,5 по път Шумен - Силистра само в посока Силистра поради влошени метеорологични условия.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: няма ограничения.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: ОПУ Добрич: - Ограничено е движението за МПС над 12 т по път I-9 Дуранкулак - Кранево на територията на област Добрич.ОПУ Варна:- Ограничено е движението на МПС над 12 т по път I-9 Старо Оряхово - Обзор от км 141+500 до км 165+800 поради влошени метеорологични условия.ОПУ Бургас:- Ограничено е движението за МПС над 12 т от км 167+000 до км 199+100 Обзор - Сл. бряг поради снегопочистване и намалена видимост.;- Ограничено е движението за всички МПС по път I-9 Малко Търново - Козият рог от км 311+500 до км 313+000 поради паднали дървета и силен снеговалеж.Обходен маршрут: Малко Търново - Обход на Малко Търново.2.3. Други въведени извънредни ограничения на движението:ОПУ Благоевград: - Ограничено е движението по път II-84 Разлог - Велинград е ограничено за МПС над 12 тона с ремаркета и полуремаркета ОПУ Бургас:- Ограничено е движението за всички МПС по път III-906 гр. Варна - Горица затворен за всички МПС поради снегопочистванеОПУ Варна:- Ограничение на движението за всички МПС по път III-2901 Суворово - Ветрино км 22 до км 34 поради нулева видимост, снеговалеж и силен вятър.ОПУ Велико Търново:- Ограничено е движението по път III-405 Алеково - Козловец поради снегонавяване и нулева видимост - Ограничено е движението по път III-407 Павел - Совата за МПС над 12 т поради снегонавяване и нулева видимост ОПУ Видин:- Ограничено е движението за всички МПС по път III-121 от с. Шишенци до гр. Кула от км 33+400 до км 50+300 поради снегонавяване.- Ограничено е движението на всички МПС по път III-121 от разклон за с. Раброво до разклон за с. Бориловец от км 20+860 до км 31+300 в двете посоки поради снегонавяване. - Временно се ограничава движението по път III-1412 разклон Церова вода до разклон с. Бранковци от км 0 до км 2+150 от в двете посоки за всички МПС поради снегонавяване.- Ограничено е движението за всички МПС по път III-1413 Грамада - Синаговци поради обилен снеговалеж и снегопочистване. ОПУ Враца:няма ограничения.ОПУ Габрово: няма ограничения.ОПУ Добрич:- Ограничено е движението на всички МПС по: •\tII-27 Добрич - Владимирово - Бдинци поради обилен снеговалеж и влошени метеорологични условия;•\tпът III-293 Добрич - Крушари поради обилен снеговалеж и снегонавявания;•\tпът III-296 Генерал Тошево - Каварна поради обилен снеговалеж и снегонавявания;•\tпът III-2077 Кочмар - Тервел - Межден поради обилен снеговалеж и снегонавявания;•\tпът III-2075 Орляк - Зърнево поради обилен снеговалеж и влошени метеорологични условия;•\tпът III-2702 Генерал Киселово - Ведрина - Добрич поради обилен снеговалеж и влошени метеорологични условия;•\tпът III-2903 Генерал Тошево - Росица поради обилен снеговалеж и влошени метеорологични условия;•\tпът III-2904 Кардам - Дуранкулак поради снегонавявания и лоша видимост•\tпът III-2932 Крушари - Росица поради обилен снеговалеж и влошени метеорологични условия;•\tпът III-7103 Oногур - Телериг - Крушари поради обилен снеговалеж и влошени метеорологични условия;•\tпът III-7105 Добрич - Житница - Балик поради обилен снеговалеж и влошени метеорологични условия;•\tпът III-9002 Балчик - Генерал Тошево поради снегонавявания и лоша видимост•\tпът III-9701 Добрич - Сърнино поради снегонавявания и лоша видимостОграничено е движението за МПС над 12 т по: •\tпът II-27 Добрич - Балчик и по път II-71 Добрич - Карапелит поради обилен снеговалеж и снегонавявания; •\tпът II-71 Карапелит - Силистра поради обилен снеговалеж и снегонавявания; •\tпо път III-207 Кочмар -Тервел - Силистра поради обилен снеговалеж и снегонавявания;•\tпът III-7102 Тервел - Ангеларии поради обилен снеговалеж и влошени метеорологични условия;•\tпът III-7106 Кочмар - Карапелит поради обилен снеговалеж и снегонавявания;ОПУ Кърджали:- Движение с вериги на всички МПС по път II-58 Комунига-Тополово-Асеновград в участъка с. Комунига - гр. АсеновградОПУ Кюстендил: няма ограничения.ОПУ Ловеч:- Ограничено е движението за всички МПС по път III-358 Шипково - Рибарица, поради обилен снеговалеж и почистване. ОПУ Пазарджик: - Временно движението по път II-37 Пещера-Батак-Доспат е ограничено за МПС над 12 т с ремаркета и полуремаркета. Всички останали МПС задължително с вериги.- Временно движението по път II-84 Разлог - Велинград е ограничено за МПС над 12 т с ремаркета и полуремаркета. Всички останали МПС задължително с вериги. ОПУ Перник: - Временно движението по път III-1801 Перник - Голямо Бучино е ограничено за всички МПС поради снегопочистване. ОПУ Плевен:- Временно е ограничено движението на МПС по път II-52 Никопол - Лозица поради снеговалеж и снегопочистване.- Движението на МПС над 12 тона се осъществява задължително с вериги на територията на цялата област;ОПУ Пловдив: - Движението на всички МПС по път II-58 Новаково - Кърджали задължително се осъществява с вериги; - Движението по път III-861 Югово - Лъки се осъществява задължително с вериги за всички МПС поради обилен снеговалеж.- Движението по път III-8611 Белица - Загражден се осъществява задължително с вериги за всички МПС поради обилен снеговалеж.ОПУ Разград: - Ограничено е движението за всички МПС поради влошени метеорологични условия по:•\tпът II-23 Русе - Дулово •\tпът II-49 Кубрат - Тутракан•\tпът III-702 Пристое - Лъвино •\tпът III-2001 Ветово - Глоджево •\tпът II-2002 Цар Калоян - Захари Стояново •\tпът ІІІ-2003 Дряновец - Сеново •\tпът III-2004 път I-2 - Балкански - път III-204 •\tпът ІІІ-2102 Черешово - Бисерци •\tпът ІІІ-2302 Сеново - Просторно •\tпът ІІІ-2304 Малък Поровец - Острово •\tпът ІІІ-2305 Исперих - Зебил •\tпът ІІІ-2306 Тодорово - Къпиновци •\tпът ІІІ-4902 Побит Камък - Веселец •\tпът ІІІ-7002 Ясенково - Голям извор •\tпът III-205 Исперих - Стефан Караджа- Ограничено е движението за МПС над 3,5 т по път II-49 Разград - Кубрат поради влошени метеорологични условия.- Ограничено е движението за МПС над 12 т поради влошени метеорологични условия по следните пътища:•\tпът II-49 Търговище - Разград•\tпът II-51 Дралфа - Чудомир - Лозница - път I-2 •\tпът III-204 Разград - Попово •\tпът III-205 Разград - Исперих •\tпът III-2005 Самуил - Подайва •\tпът III-206 Пороище-ЛозницаОПУ-Русе: - Ограничено е движението за всички МПС по третокласната пътна мрежа в област Русе поради влошени метеорологични условия.- Ограничено е движението на всички МПС поради силен снеговалеж и ограничена видимост по:•\tпът II-21 Сливо поле - Силистра •\tпът II-23 Русе - Карнобат - Ограничено движение по път II-51 Бяла-Попово за МПС над 12 тона поради силен снеговалеж и снегонавявания.ОПУ Силистра:- Ограничава се движението за МПС над 3,5 т по път II-21 Русе - Силистра, поради влошени метеорологични условия;- Ограничено е движението на всички МПС по път II-49 Старо село - Кубрат поради влошени метеорологични условия.- Ограничено е движението за МПС над 3,5 т по път II-71 Силистра - Добрич поради обилен снеговалеж и снегопочистване;- Ограничено е движението на всички МПС по път III-205 Тутракан - Веселец поради нулева видимост и снегонавявания. Обходен маршрут: с. Шуменци, Варненци, Белица, Царев дол.- Ограничено движението за всички МПС по път III-205 Исперих - Стефан Караджа поради обилен снеговалеж и навявания, като движението се извършва по обходен маршрут Царев дол - Черногор - Главиница - Исперих.- Ограничено е движението на МПС над 12 тона по път III-207 Алеково - Тервел поради обилен снеговалеж и снегопочистване;- Ограничено е движението на МПС над 12 тона по път III-2077 Каблешково - Межден поради обилен снеговалеж и снегопочистване; - Ограничено е движението за всички МПС по път III-2305 Конево-Зебил поради обилен снеговалеж и снегопочистване.ОПУ Сливен:- Ограничено е движението за МПС над 12 тона по път II-55 Гурково - Нова Загора поради влошена метеорологична обстановка. - Ограничено е движението за всички МПС път III-662 поради нулева видимост и влошена метеорологична обстановка.ОПУ Смолян:- Движението по път II-37 граница ОПУ Пз - Барутин е забранено за МПС над 12 т с ремаркета и полуремаркета;- Движението по път III-197 граница ОПУ Блг - Девин е забранено за МПС над 12 т с ремаркета и полуремаркета;- Движението по път III-861 Лъки - местност Рожен от км 31+040 до км 42+971 - всички МПС да се движат с вериги, а автомобилите с маса над 12 т без ремаркета и полуремаркета поради обилна снежна покривка.Обходен маршрут Лъки - Югово - Чепеларе - Рожен и обратно. Движението в района се регулира с пътни знаци. Срок за изпълнение до 31.03.2018 г.- Движението по път III-8631 Момчиловци - проход Рожен е забранено за МПС над 12 тона с ремаркета и полуремаркета, а всички МПС задължително да се движат с вериги.ОПУ София: няма ограниченияОПУ Стара Загора: няма ограничения.ОПУ Търговище: няма ограничения.ОПУ Хасково: няма ограничения.ОПУ Шумен: няма ограничения.ОПУ Ямбол:- Ограничено движение за всички МПС по път Стефан Караджово - кръстовище с път II-79 Голямо крушово-Болярово поради снеговалеж, силен вятър и ограничена видимост.   ", "date": "2018.02.27", "title": "Ето каква е актуалната обстановка по пътищата във вторник вечер"}
{"url": "http://www.cross.bg/chasa-byrgas-kontzert-1568859.html", "text": "/КРОСС/ Поради лошите метеорологични условия празничният концерт \"140 години свободна България\", организиран от Община Бургас по повод 3 март,  ще се проведе в събота от 12:30 часа в Държавна опера - Бургас, съобщават от гродската управа.В него ще участват Вокален ансамбъл \"Фортисимо\", оперните певци Георги Асеников, Любомир Тодоров, Йордан Христозов и Диман Панчев, ДНХ \"Трепетлика\", хор при ПФА \"Странджа\" и хор \"Родна песен\".Присъстващите ще могат да  се насладят на зрелищния концерт-спектакъл \"Ние, българите\", с участието на ансамбъл \"Чинари\". Водещи на събитието ще бъдат Невена Николова и Златко Ангелов.Ето пълната програма за отбелязването на Трети март в Бургас:28 ФЕВРУАРИ (СРЯДА)18:00 часакв. Долно Езерово, ОУ \"Христо Ботев\"Спектакъл \"Време е... свобода!\"Сценарий и режисура: Христо СимеоновС участието на: Мартин Йорданов, Теодор Каракачанов, Николай Стойчев,Петър Дичков, Богомила Цекова1 МАРТ (ЧЕТВЪРТЪК)18:00 часаКултурен дом на НефтохимикаПразничен концерт \"Аз съм българче свободно...\"Организатор: БНР - Бургас, Младежки културен център и РУО - Бургас18:00 часакв. Рудник, НЧ \"Възраждане - 1927\"Спектакъл \"Време е... свобода!\"2 МАРТ (ПЕТЪК)18:00 часаКултурен център \"Морско казино\", Зала \"А. Г. Коджакафалията\"Изложба \"140 години свободна България\"Организатор: РИМ - Бургас, Държавен архив - Бургас, РБ \"П. К. Яворов\", БХГ \"Петко Задгорски\"18:00 часакв. Ветрен, НЧ \" Христо Смирненски 1904\"Спектакъл \"Време е... свобода!3 МАРТ (СЪБОТА)11:00 часак-с \"Меден Рудник\", спортна зала \"Никола Станчев\"Празничен концертС участието на: Професионален фолклорен ансамбъл \"Мизия\" - Търговище11:00 часапл. \"Атанас Сиреков\"Ритуал по издигане на националния флаг на Република България, флаговете на Европейския съюз и Община Бургас11:30 часаПаметник на руските освободителиТържествен ритуал по полагане на венци и цветя и отдаване на военни почестиЗаупокойна молитва за загиналите за Освобождението на България от османско игоПаметна плоча на ген. А. М. Лермонтов (ул. \"Лермонтов\" №15),Паметник на руския лазаретПолагане на венци и цветя12:30 часаДържавна опера - Бургас\"140 години свободна България\"I частХоров концерт на вокален ансамбъл \"Фортисимо\", оперните певци Георги Асеников, Любомир Тодоров, Йордан Христозов и Диман Панчев, ДНХ \"Трепетлика\", хор при ПФА \"Странджа\", хор \"Родна песен\"Водещи: Невена Николова и Златко АнгеловII частКонцерт-спектакъл \"Ние българите\" на Ансамбъл \"Чинари\"16:30 часаИсторически музей, ул. \"Лермонтов\" 31\"Всичко, каквото съм сторил, сторих го за Отечеството\"Фотодокументална изложба на Национален музей \"Васил Левски\" - гр.Карлово7 МАРТ (СРЯДА)14:30 часаКултурен дом на нефтохимикаПразничен концертОрганизатор: Съюз на пенсионерите - 2004 ", "date": "2018.02.27", "title": "Празничният концерт \"140 години Свободна България\" в Бургас ще се проведе в операта"}
{"url": "http://www.cross.bg/zlopolyki-trydovi-rabota-1568831.html", "text": "/КРОСС/ Общо 2 911 са регистрираните трудови злополуки у нас през 2017 г. Това показва годишна оперативна информация на Националния осигурителен институт (НОИ) за инцидентите по време на работа през миналата година. Данните сочат, че 2318 от тях са станали на работното място, а 593 - при отиване или връщане от работа. От общо 21 икономически сектора в 20 са допуснати наранявания при изпълнение на служебни задължения. Без регистрирани инциденти е секторът, който обединява дейностите на домакинства като работодатели и като производители на стоки и услуги за собствено потребление.С най-много трудови инциденти през 2017 г. е преработващата промишленост, в която през годината са допуснати общо 575 злополуки. В негативната класация следват „Транспорт, складиране и пощи\" (368), „Търговия; ремонт на автомобили и мотоциклети\" (241) и „Строителство\" (175). Най-малко трудови злополуки са допуснати при дейности на екстериториални организации и служби (3) и операции с недвижими имоти (11).За цялата минала година у нас са регистрирани 94 смъртни случаи при трудови злополуки в 13 икономически сектори. От тях 79 са станали на работното място, а 10 при отиване или връщане от работа. Най-много са трагичните случаи в „Строителство\" (18); „Транспорт, складиране и пощи\" (17); „Преработваща промишленост\" (12) и „Търговия; ремонт на автомобили и мотоциклети\" (7).Сравнителният анализ на годишните оперативни данни за 2017 г. и 2016 г. регистрира увеличение на трудовите злополуки с 63. Най-съществено покачване има при „Сухопътен транспорт\", „Търговия на едро, без търговията с автомобили и мотоциклети\" и „Горско стопанство\". Намаляват трудовите инциденти при „Добив на метални руди\", „Строителство на съоръжения\" и „Складиране на товари и спомагателни дейности\".  ", "date": "2018.02.27", "title": "94 смъртни случая при трудови злополуки през миналата година у нас"}
{"url": "http://www.cross.bg/otbranata-sili-radev-1568856.html", "text": "/КРОСС/ „Към въоръжените сили трябва да се отнасяме с много по-голямо внимание. Необходимо е възможно по-бързо те да получат финансирането, което се полага за способностите, които искаме да притежават\". Това заяви пред журналисти президентът и Върховен главнокомандващ на въоръжените сили Румен Радев, който днес присъства на заседанието, посветено на анализа на подготовката, войсковия ред и дисциплината в Българската армия и структурите на пряко подчинение на министъра на отбраната през учебната 2017 г., съобщават от пресслужбата на държавния глава.Заседанието се проведе под ръководството на началника на отбраната, генерал-лейтенант Андрей Боцев. В него взеха участие заместник-министър председателят по обществен ред и сигурност и министър на отбраната Красимир Каракачанов, висшия команден състав, генерали и офицери от видовете въоръжени сили, директори на дирекции в Министерството на отбраната, ръководители на структури на пряко подчинение на министъра на отбраната.В изказването си пред участниците президентът Румен Радев подчерта необходимостта от дългосрочна визия за развитието на въоръжените сили, която да е подкрепена с реални финансови разчети. „Основен приоритет продължава да бъде въпросът за хората в отбраната, тъй като те са в основата на провеждането на политиките, изпълнението на задачите и изграждането на способностите\", посочи президентът и Върховен главнокомандващ на въоръжените сили.Румен Радев изрази очаквания, че форумът ще спомогне България отново да заеме мястото си на уважаван съюзник и да отговори на потребностите на обществото. „Необходими са спешни, задълбочени и всеобхватни мерки, които да доведат до резултати, трансформиращи България в генератор на сигурност, притежаващ потенциал, релевантен на новите геополитически реалности и комплексната среда на сигурност\", категоричен беше президентът Радев.", "date": "2018.02.27", "title": "Президентът: Въоръжените сили трябва да получат финансирането за способностите, които искаме да притежават"}
{"url": "http://www.cross.bg/patriarh-bulgariya-kiril-1568854.html", "text": "/КРОСС/ Руският патриарх Кирил между 2 и 4 март ще участва на честванията в София на 140-тата годишнина от Освобождението на България от Османско робство, предава ТАСС.„Патриарх Кирил от 2 до 4 март ще посети България по покана на българския патриарх Неофит и Светия синод на Българската православна църква по случай празнуването на 140-тата годишнина от Освобождението на България от Османско иго. В рамките на посещението патриархът ще участва в паметните мероприятия, ще отдаде почит на паметта на войните, паднали за освобождението на България по време на Руско-турската война от 1877-1878 г., ще извърши молебен в храм-паметника „Рождество Христово\" на Шипка\", заяви прессекретарят на руския патриарх свещеник Александър Волков.„Посещението на патриарх Кирил ще послужи за укрепването на двустранните отношения между руската и българската църкви, ще засвидетелства особената роля на православието в многовековните братски отношения на нашите народи\", поясни той.Очаква се, че патриарсите Кирил и Неофит ще проведат съвместна литургия в храм-паметника „Александър Невски\" в София. Също така руският патриарх ще се поклони на светите мощи на св. Серафим в българската столица.", "date": "2018.02.27", "title": "Потвърдено, руският патриарх идва за честванията за 3 март"}
{"url": "http://www.cross.bg/elektrozahranvaneto-sela-dryzhestvoto-1568866.html", "text": "/КРОСС/ Обстановката с електрозахранването в Югоизточна България се нормализира. Към 17:00 ч. на 27.02.2018 г. екипите на дружеството възстановиха електрозахранването за засегнатите от снегонавяванията села. Единични повреди са регистрирани за някои малки села и махали в Странджа. Екипите на дружеството продължават работа до тяхното отстраняване.  ", "date": "2018.02.27", "title": "Обстановката с електрозахранването в Югоизточна България се нормализира"}
{"url": "http://www.cross.bg/detzata-detza-bulgariya-1568865.html", "text": "/КРОСС/ Новата национална стратегия за детето да се фокусира както върху детето, така и върху семейството. Това препоръчаха народните представители от „БСП за България\" Теодора Халачева и Петър Витанов на министъра на труда и социалните грижи. Поводът беше парламентарният им въпрос относно изпълнението на настоящата стратегия, чийто десетгодишно действие завършва в края на 2018. И двамата депутати на левицата бяха категорични, че целите й не са постигнати на задоволително ниво. Все пак предстои нейното отчитане, но и сега видно, че липсва интегрираност на различните програми и мерки, с които участват отделните министерства, институции и звена. „В  България липсва целенасочена политика за инвестиране в децата и родителите. Редица изследвания сочат, че инвестициите в децата, особено в ранното детско развитие, са с много по-високо обществена възвращаемост от инвестициите във всички други сфери\", посочи най-младият народен представиотело Теодора Халачева и цитира стряскаща статистика.През 2016 г. Националният статистически институт (НСИ) , въз основа на данни за 2015 г., отчита, че 31.9% от децата на възраст до 17 години в България живеят в бедност. В хиляди това се равнява на 385.4 деца. Това е най-високият дял на бедни деца, отчитан през последните 9 години, като праг над 30% е преминаван само през 2014 г. Увеличението на показателя спрямо предходния период е с 6.5 пункта или близо с 80 хиляди деца. Бедността сред децата продължава да бъде водеща, като немалка част от нея се наблюдава в семейства с един родител (47.4%) или в семейства с три и повече деца (70.5%).По отношение на комбинирания показател риск от бедност и социално изключване цифрите сочат, че 45.6% или 550,3 хиляди деца в България попадат в тази група, което отново е увеличение спрямо предходния период (43,7%) с 1.9 пункта., и твърде далеч от средната стойност за ЕС по този показател, който е 25.8%.  По отношение на тяхната уязвимост от изпадане в бедност или социално изключване те се нареждат на второ място след възрастните над 65 години (45.9%). 48% е делът на децата, които живеят в материални лишения  т.е. семействата, в които растат,  отговарят на поне 4 от 9 показателя за този индикатор.„91% от българските родители смятат, че политиката на държавата за подкрепа на семейството е неефективна. Следващият документ е добре да бъде с 5-годишна перспектива и да акцентира на семейната среда като най-важен фактор за развитието на детето\", подчерта Витанов. ", "date": "2018.02.27", "title": "Близо половината от българчетата живеят в материални лишения , алармират млади депутати социалисти"}
{"url": "http://www.cross.bg/borisov-sdelkata-premierut-1568872.html", "text": "/КРОСС/ Нито ГЕРБ, нито премиерът по някакъв начин участват или имат отношение към сделката за ЧЕЗ, заяви министър-председателят Бойко Борисов по време на извънредна пресконференция, предава БТВ. Той беше категоричен, че „този път оставки няма да има\".„В един момент се получава, че аз или правителството участваме в задкулисна, тъмна сделка. Не само че не участваме - ние нямаме влияние и отношение към тази сделка\", допълни Борисов.Той припомни ситуацията, когато заради високи сметки за ток беше свален първия му кабинет.„Тези хора с това, че забавиха фактурите навремето и се натрупаха огромни сметки на хората... Следващите години стана ясно, че не е било така. Ние подадохме оставка. Сега в общественото пространство се насажда усещането, и то много планирано и точно, че някаква Гинка от Пазарджик, стоейки някой от нас най-вероятно зад нея, прави една такава сделка\", каза Борисов.По-рано през деня премиерът поиска от чешкия министър-председател в оставка Андрей Бабиш всички документи за сделката за ЧЕЗ, която е сключена в Прага и според чешкото право.„Като разгледах това, което премиерът на Чехия ми е изпратил, виждам руско-грузински офшорки, руски банки, български... И то от тези, които и преди, по някаква причина, са имали проблеми\", коментира Борисов.Той отказа да каже имената на банките, посочени в документите от Бабиш, но уточни, че тези банки са изпращали „писма за комфорт\" и уверения за сделката. Той призова банковия надзор на БНБ да се намеси и да провери участието им.Правителството също ще започне да проверява сделката, като ще бъдат проверени и въпросните банки.Бойко Борисов призова президента Румен Радев също да се чуе със своя чешки колега Милош Земан и да обсъдят сделката за ЧЕЗ.„Този път оставки няма да има и им обещавам на тези хора да ги разнищя този път докрай\", закани се Борисов.„Не само, че нямаме никакво участие. Това е толкова ювелирна, толкова хубава операция, (която) пак ни спретнаха. Знаят, че сме в чужбина. Знаят, че съзнанието ни е изключително ангажирано там и се опитаха да направят тази работа\", коментира още Борисов.Той заяви, че правителството ще подготви проектозакон, с който да се изкупят част от акциите в енергодружествата, за да може да се влияе на подобни сделки, които засягат държавата.„Ще вложим цялата мощ на държавата. Да приемем, че опозицията е алармирала за случая. Ние ще се върнем и ще направим това, което е необходимо. Няма да им дам да ни петнят репутацията с подобни игрички. Един път ме свалиха от власт, сега пак се опитват\", коментира още Борисов.„Целият скандал, който сега ни спретват, е от същите тези хора, когато в публиката се е натрупало усещането, че аз или правителството стоим зад тази сделка, които ще загасят тока. И изведнъж 3 млн. души казват: „Гледай го сега тоя какво направи\". Това е сценарият на тези гадове. И затова този път ще ги гоня докрай\", каза още премиерът.Борисов призна, че в момента държавата няма механизъм, с който да спре сделката.", "date": "2018.02.27", "title": "Борисов: Нито аз, нито ГЕРБ участват в сделката за ЧЕЗ, този път няма да има оставки"}
{"url": "http://www.cross.bg/tzenite-trimesechie-spryamo-1568821.html", "text": "/КРОСС/ за четвъртото тримесечие на 2017 г. намалява с 4.7% спрямо същото тримесечие на 2016 година, показва проучване на Националния статистически институт. Индексът на цените на продукцията от растениевъдството се понижава със 7.5%, а цените на продукцията от животновъдството се увеличават с 8.9%. Спрямо предходната година цените на селскостопанската продукция отбелязват спад с 5.1%, като спадът в растениевъдството е с 8.4%, а в животновъдството се наблюдава увеличение със 7.5% (табл. 1).През четвъртото тримесечие на 2017 г. спрямо същото тримесечие на 2016 г. се наблюдава спад в цените на зърнените култури - с 1.8%, на техническите култури - с 13.8%, на пресните зеленчуци - с 9.2%, на картофите - с 15.5%, и на плодовете - с 6.0%. По-високи са единствено цените на фуражните култури - с 39.8%. По-ниски са цените на царевицата за зърно - с 5.9%, на овеса - с 20.2%, на рапицата - с 18.0%, на слънчогледа - с 15.3%, на фуражния грах - с 21.4%, и на тютюна - с 3.2%. Намаление се наблюдава в цените на оранжерийните домати - с 16.9%, на оранжерийните краставици - с 13.4%, на морковите - със 7.7%, на зрелия кромид лук - с 4.4%, и на пипера - с 25.0%. Понижение отбелязват и цените на ябълките - с 8.8%, на култивираните гъби - с 21.6%, и на гроздето - с 6.0%. По-високи са цените на твърдата пшеница - с 10.0%, и на неолющения ориз - с 18.4%.Спрямо същото тримесечие на 2016 г. се наблюдава увеличение в цените на живите животни - с 1.6%, и на животинските продукти - със 17.7%. Увеличение е отчетено в цените на едрия рогат добитък - с 13.8%, и на козите - с 4.1%. Намаляват цените на свинете - с 1.7%, и на домашните птици - с 2.9%. Цените на овцете остават без промяна. При животинските продукти най-голямо е увеличението в цените на кравето мляко - с 29.6%, и на кокошите яйца за консумация - с 29.2%. Цените на биволското, овчето и козето мляко отбелязват намаление - съответно с 2.5, 18.7, и 8.1%.През четвъртото тримесечие на 2017 г. спрямо 2016 г. намаление е отбелязано в цените на техническите култури - с 15.4%, на пресните зеленчуци - с 18.2%, на картофите - с 16.3%, и на плодовете - с 11.8%. Увеличение се наблюдава единствено в цените на фуражните култури - с 34.9%. В животновъдството цените на живите животни намаляват с 2.7%, а на животинските продукти се увеличават с 19.6%.През четвъртото тримесечие на 2017 г. спрямо 2016 г. по-ниски са цените на царевицата за зърно - с 5.8%, на ориза - с 16.1%, на слънчогледа - със 17.4%, на фуражния грах - с 18.9%, и на тютюна - с 6.6%. Понижение е отчетено в цените на оранжерийните домати и краставици - съответно с 25.8 и 7.1%, на бялото главесто зеле - с 25.3%, на морковите - със 17.5%, на зрелия кромид лук - с 26.6%, и на пипера - с 29.8%. По-ниски са цените на ябълките - с 5.5%, на орехите - с 20.4%, на култивираните гъби - с 21.7%, и на гроздето - с 11.6%. По-високи са цените на меката пшеница - с 2.9%, на твърдата пшеница - с 8.9%, и на рапицата - с 2.0%.В животновъдството през четвъртото тримесечие на 2017 г. спрямо 2016 г. увеличение се наблюдава в цените на едрия рогат добитък - с 9.2%, и на козите - с 10.4%. Понижение е отчетено в цените на овцете - с 2.1%, и на домашните птици - с 12.0%. При животинските продукти най-голямо увеличение се наблюдава в цените на кокошите яйца за консумация - с 39.2%, и на кравето мляко - с 32.5%. Намаление е отчетено в цените на овчето мляко - със 17.6%. за четвъртото тримесечие на 2017 г. се повишава с 2.0% спрямо същото тримесечие на предходната година и с 1.7% спрямо 2016 година.През четвъртото тримесечие на 2017 г. спрямо съответното тримесечие на 2016 г. се увеличават цените на електроенергията и горивата - с 2.9%, на минералните торове - с 9.6%, и на продуктите за растителна защита - с 6.2%. По-ниски са цените на посевния и посадъчния материал - с 2.2%, на ветеринарномедицинските продукти - с 4.3%, и на фуражите - с 1.0%.През четвъртото тримесечие на 2017 г. спрямо 2016 г. индексът на цените на електроенергията се увеличава с 6.3%, а на продуктите за растителна защита - с 5.2%. По-ниски са цените на посевния и посадъчния материал - с 2.5%, на ми        нералните торове - с 1.3%, на ветеринарномедицинските продукти - с 3.8%, и на фуражите - с 2.1% (табл. 2).    ", "date": "2018.02.27", "title": "Намаляват цените на продукцията в селското стопанство"}
{"url": "http://www.cross.bg/mesta-nankov-vodosnabditelnite-1568860.html", "text": "/КРОСС/ Във връзка с обилните снеговалежи, последвалата усложнена метеорологична обстановка от 26 февруари 2018 г., прекъсване на електрозахранването и обледяване на на елекропроводите, захранващи водоснабдителните обекти, е възможно нарушаване на водоснабдяването в отделни населени места. По разпореждане на министъра на регионалното развитие и благоустройството Николай Нанков от вчера се извършват огледи на водоснабдителните мрежи и съоръжения за констатиране на проблеми.Към момента нарушено водоснабдяване има в населени места в областите Видин, Добрич, Силистра, Смолян, Стара Загора, Хасково и Шумен. Работи се по възстановяване на електрозахранванията. Водоснабдяването ще бъде възстановено при отстраняване на авариите. При нарушаване на водоподаването на населените места, потребителите могат да получат допълнителна информация на електронните страници или на дежурните телефони на ВиК операторите.Съгласно подадената информация от ВиК операторите към принципал Министерството на регионалното развитие и благоустройството, стопанисващи водоснабдителните язовири, всички съоръжения са в нормално експлоатационно състояние. Няма нарушения в подаваните водни количества за населените места. По разпореждане на министър Нанков нивото на тези язовири се наблюдава с оглед предстоящото снеготопене.   ", "date": "2018.02.27", "title": "Министър Нанков разпореди извършване на огледи на ВиК съоръженията"}
{"url": "http://www.cross.bg/severoiztochna-bulgariya-elektrorazpredelenie-1568868.html", "text": "/КРОСС/ Електроразпределение Север възстанови електрозахранването на 64 населени места в Североизточна България, останали без ток вследствие на силния вятър и снегонавяванията през изминалото денонощие. Екипите на компанията отстраниха десетки повреди по електроразпределителната мрежа.Всички аварийни екипи и специализирана техника на Електроразпределение Север са в готовност за отстраняване на аварии на територията на Североизточна България в случай на влошаване на метеорологичните условия. ", "date": "2018.02.27", "title": "Възстановено е електрозахранването на всички населени места в Североизточна България "}
{"url": "http://www.cross.bg/ezik-pisane-blagoevgrad-1568828.html", "text": "/КРОСС/ Над 4500 ученици от 207 училища в цялата страна участваха в Осмото национално състезание по творческо писане на английски език, което се проведе на 8 и 9  февруари т.г. Те се състезаваха в седем възрастови категории, от 6 до 12 клас, и имаха един час, за да пишат по теми, предложени от организаторите.На 24 февруари писмените работи бяха оценени от регионални журита в София, Пловдив и Благоевград, в чийто състав се включиха професионалисти в различни области. След изчитането на хиляди творби и след интересни дискусии, бяха определени класиралите се за национално оценяване.* Градовете с най-много участници в националния финал са София - 21 , Пловдив - 12 и Бургас - 11 деца.Училището с най много участващи в националния кръг е столичната  91 НЕГ \"Проф. Константин Гълъбов\", откъдето са класирани 4 съчинения. И тази година темите бяха интересни и провокиращи въображението на учениците, като  \"Момичето, което танцуваше с магьосник\", \"Искаше ми се да не бях чул това\", \"Където улиците нямат имена\", \"Оранжевият паток, който обичше да скача с парашут\", \"Животът беше по-добър от другата страна\"  и др.Националното оценяване ще се състои на 10 март. Жури под председателството на известния български писател Захари Карабашлиев ще определи победителите в седемте възрастови категори.Церемонията по награждаване ще се проведе на 14 април в Американския университет в Благоевград.Състезанието по творческо писане на английски език се организира у нас за осма поредна година по инициатива на Фондация \"Корпус за образование и развитие\", заедно с Посолството на  САЩ и Американския университет в Благоевград. Конкурсът насърчава учениците да използват английския език по забавен начин и най-вече да мислят нестандартно. ", "date": "2018.02.27", "title": "Бургас с 11 финалисти в 8-ото национално състезание по творческо писане на английски език"}
{"url": "http://www.cross.bg/mihalis-kontzerta-hadzhiyanis-1568816.html", "text": "/КРОСС/ Големият концерт на гръцката звезда Михалис Хаджиянис в зала 1 на НДК ще бъде през есента, на 6 октомври 2018. Новата дата е окончателна и е предложена от НДК във връзка с промени, свързани с динамиката в календара на двореца, който съчетава много различни и сложни като организация събития. Възникналите обстоятелства не зависят по никакъв начин от певеца и организаторите.На свой ред, НДК поднася извинения на организаторите, изпълнителя и неговите фенове, подчертавайки, че високо оценява съвместната дейност по реализиранто на концерта на Михалис Хаджиянис, както и партньорството с Keen Acts в реализирането на многобройни други прояви. От екипа на НДК се ангажират на 6 октомври да направят всичко възможно за приятното изживяване на феновете на концерта на Михалис Хаджиянис  в зала 1 на НДК.В тази връзка организаторите от Keen Acts отправят своите искрени извинения към феновете на изпълнителя и обещават шоуто през есента да бъде незабравимо преживяване. Всички закупени вече билети за концерта ще важат без презаверка.Необходимата промяна ще отвори нова възможност за организаторите да добавят към вечерта една много специална изненада. Гръцкият певец вече познава публиката у нас и нейните предпочитания и лично уверява почитателите си, че шоуто ще е уникално. Поп идолът изразява своето съжаление, че срещата с така любимите му фенове ще се отложи още малко във времето и добавя, че няма търпение отново да се докосне до любовта им. На всички, които ще посетят грандиозното шоу, талантливият изпълнител обещава много от най-обичаните си песни.Михалис е най-успешният изпълнител в южната ни съседка за първото десетилие на 21 век. През 2010 г. певецът е поставен от FORBES на 22-ро място сред най-влиятелните гърци. Освен отличен изпълнител, той лично е и автор на повечето си песни, сред които емблематичната му балада „De Fevgo\" (Няма да си тръгна), както и хитовете „То Kalokairi Mou\" (Моето лято), \"An Mou Tilefonouses\" (Ако ми беше звъннала), както и песни на други гръцки изпълнители, сред които Anna Vissi, Giorgos Dalaras, Pashalis Terzis, Natassa Theodoridou, Despina Olympiou.Желаещите да върнат билетите си могат да го направят чрез партньорската мрежа на „Ивентим\". Сумата ще може да бъде възстановена в конкретния обект, от който е взет билетът, до 01.05.2018 г.Билетите, закупени онлайн и платени с карта, могат да бъдат изпратени или занесени лично в централния офис, намиращ се на ул. 6-и септември 58 в София, като в рамките на 7 работни дни всеки клиент ще получи обратно пълната сума. В случай на плащане чрез наложен платеж или по банков път, билетите се изпращат по пощата с номер на банкова сметка, по която да бъде възстановена сумата, заедно с име на титуляр и телефонен номер за връзка. Цялата сума за закупени билети се изплаща веднага при връщане на билетите в централния офис на „Ивентим\" на посочения по-горе адрес.Билети за концерта на 06.10.2018 г. се намират на цени от 40 до 100 лв. онлайн, в мрежата на EVENTIM, включително бензиностанции OMV и билетен Център НДК.", "date": "2018.02.27", "title": "Концертът на Михалис Хаджиянис се мести за октомври"}
{"url": "http://www.cross.bg/borisov-sdelkata-bulgariya-1568851.html", "text": "/КРОСС/ Продажбата на ЧЕЗ е напълно законосъобразна и не представлява риск за никоя от страните. Това е обявил министър-председателят на Чехия Андрей Бабиш пред българския му колега Бойко Борисов, твърдят в официално прессъобщение от родното правителство.Както и по-рано стана ясно двамата са провели телефонен разговор по време на сделката за електроразпределителното дружество и оставката на министъра на енергетиката Теменужка Петкова.По време на разговора „Бойко Борисов поиска на компетентните български органи да бъде предоставена информацията, с която чешкото правителство разполага, по сделката за продажбата на бизнеса на ЧЕЗ Груп в България\", съобщават от правителствената информационна служба.Борисов изрази загриженост от намеренията на дружеството, в което чешката държава притежава 63%, да продаде активите си на компания, която не се е доказала на пазара. Борисов посочи, че ЧЕЗ България е част от системата за национална сигурност на страната и сделката, извършена без необходимата прозрачност, предизвиква основателна тревога.Премиерът Бабиш посочи, че е информиран от Надзорния съвет на дружеството, че продажбата е напълно законосъобразна и не представлява риск за никоя от страните. Извършени са проверки на купувача и по отношение на способността му да управлява електроенергийното дружество в България, и по отношение на произхода на средствата за заплащане на активите, които са показали, че не съществуват проблеми за осъществяване на сделката.Министър-председателят на Чехия изрази готовност да предостави на българските власти материалите с резултатите от проверките. Борисов съобщи, че вече е възложил на ДАНС и на НАП проверки на купувача и на обстоятелствата около сделката и е поискал съдействието на КФН и КЕВР по случая, допълват информацията от правителствената пресслужба.Според чешкото издание „Шокиран съм от това, което се случва в България. Премиерът Бойко Борисов заяви, че цялата история се разследва от различни органи. Не разбирам сегашната ситуация изобщо. ЧЕЗ трябва да обяснят какво се случва. Развитието на ситуацията хвърля много голям негатив върху сделката\", заявява той в интервю за вестник „Лидове новини\".  ", "date": "2018.02.27", "title": "Шокираният чешки премиер Бабиш пред Борисов: Продажбата на ЧЕЗ е напълно законосъобразна"}
{"url": "http://www.cross.bg/most-dynav-ryse-1568847.html", "text": "/КРОСС/ Поради затварянето на \"Дунав мост\" при Русе от румънска страна, заради влошените метеолорогични условия на територията на Румъния, временно се спира движението на моторните превозни средства над 12 т, пътуващи към ГКПП \"Дунав мост - Русе\", съобщават от Агенция \"Пътна инфраструктура\".Движението ще бъде възстановено веднага, след като румънската страна започне да пропуска преминаването на МПС над 12 т през българо-румънската граница.  ", "date": "2018.02.27", "title": "Затвориха \"Дунав мост\", спират камионите, пътуващи към Румъния"}
{"url": "http://www.cross.bg/panasonic-predstavyane-purvata-1568843.html", "text": "/КРОСС/ През 2018 година Panasonic отбелязва своя 100-годишен юбилей. Компанията отдели специално внимание на този етап от своето развитие по време на тазгодишното издание на традиционната си годишна конференция Panasonic Convention, в Палма де Майорка, Испания. За да отбележи създаването и прилагането на своите значими иновации, допринасящи за подобряване живота на хората и обществото през изминалите 100 години, Panasonic покани над 2000 гости. Главният изпълнителен директор на Panasonic за Европа, Лоран Абади (Laurent Abadie) представи визията на компанията за бъдещето и как тя ще допринесе за създаването на „По-добър живот, по-добър свят\".Представените нови продукти и решения  на конференцията изразяват високия потенциал и новаторската мощ на Panasonic. Сред тях са първите LED телевизори на Panasonic, поддържащи технологията за динамични метаданни HDR10+, висококачествените гласово контролирани Hi-Fi системи и значими нови попълнения в портфолиото на цифровата фотография на Lumix G. Нови модели тримери за брада и епилатори разширяват вече популярната продуктова гама за лична грижа и красота, а в сферата на малките кухненски уреди присъства нова микровълнова фурна от серията Slimline с голям работен обем и прототип на нова хлебопекарна за приготвяне на вкусни и здравословни хлебни изделия.По отношение на бизнес технологиите Panasonic се развива все по-динамично. И тази година на посетителите на Panasonic Convention беше представена широка гама иновативни продукти в областта - от интегрирани и свързани бизнес решения до системи за климатизация. Нещо повече, Panasonic създаде изцяло нов отдел, който разработва и предлага модерни технологични решения за търговски центрове и площи.\"От самото начало ние в Panasonic се интересуваме от предизвикателствата и нуждите на обществото, и разработваме нови технологии, които да помогнат на хората да преуспяват в живота и работата си. Разглеждаме това, което е възможно и търсим начини да го направим още по-добре. По този начин през 1920 г. беше  създадена двойната разклонителна фасунга, при производството на която се използваха винтовите метални части на използвани електрически крушки. Това постави началото на повторното използване на материали при производството на високопрецизни продукти. Макар рециклирането да е нещо обичайно днес, това именно е тази отговорност към обществото и подобряването на начина на живот, която е истинската движеща сила за иновациите на Panasonic през последните 100 години.\", заяви Лоран Абади, главен изпълнителен директор на Panasonic за Европа.Уникална гледна точка на историята и бъдещето на Panasonic беше представена на конференцията Panasonic Convention. От създаването на компанията досега, светът се е променил неузнаваемо, но принципите на Panasonic не са. Компанията винаги е работила в посока на \"По-добър живот, по-добър свят\", както индивидуално за хората, така и за обществото като цяло. Този дух е в основата и на подхода към сътрудничество, както се вижда от партньорствата, инициирани от Panasonic за създаването на редица проекти за интелигентни градове по целия свят.„Никой не знае със сигурност какво точно ще се превърне в реалност, но това, което знаем, е, че не искаме просто да реагираме на еволюцията; вместо това ние искаме да бъдем основни фактори - активна движеща сила на бъдещето\", продължи Лоран Абади.Компанията Panasonic е създадена през 1918 г. от Коносуке Мацушита (Konosuke Matsushita). Тогава Panasonic представя усъвършенстван електрически щепсел. Малко по-късно е разработена и двойната разклонителна фасунга, която позволява едновременно захранване на електрически крушки и електроуреди от един източник. Сами по себе си идеите може би не са изглеждали големи, но тези продукти са създали ново измерение на комфорт и възможности за потребителите, като са можели например да гладят ризата си при включено осветление.Panasonic се гордее с много свои първи продукти и технологии, създадени и прилагани през 100-годишната история на компанията ().1927: Panasonic представя първия си домакински електроуред - електрическа ютия;1937: Сешоарите на Panasonic са станали любими на потребителите в цял свят, още от представянето на първия модел на компанията;1952: Panasonic представя първия си телевизор;1958: Panasonic представя първия си климатик за отопление;1965: Panasonic представя първия си продукт с марката Technics;1977: Panasonic комбинира конвекция и микровълнова фурна;1982: Panasonic представя първата си потребителска видеокамера и портативен рекордер;2008: Panasonic представя Lumix G - първият в света безогледален фотоапарат със сменяема оптика, който драстично променя фотографията ;2018: Panasonic внедрява гласов контрол при автомобилните си системи за забавление;„Днес ние продължаваме да подхождаме към разработването на нови продукти по същия начин, както нашият основател Коносуке Мацушита го е правил преди 100 години\", коментира Лоран Абади. \"Разглеждаме нещата от гледна точка на развитието на обществото и на ползите за нашите потребители. Вслушвайки се в техните желания, ще можем да се адаптираме към техните растящи и променящи се нужди и в бъдеще, тъй като технологията навлиза все повече в живота ни.\"В специалното събитие по случай 100-годишния юбилей взе участие и д-р Айша Канна (Ayesha Khanna), изпълнителен директор на ADDO AI и популярен футуролог. Д-р Канна изследва прехода от информационната ера към новата хибридна ера, петата основна епоха в социално-техническите отношения на човечеството. Хибридната ера се характеризира с все по-интензивното комбиниране на технологии и сливането им с нашия живот. Например, ролята на роботиката в домовете ни и в индустрията, влиянието на технологиите върху развитието на уменията и бъдещите нови професии, променящата се физическа инфраструктура и т.н., с което технологиите стават все по-свързани и интегрирани в нашия живот.Д-р Канна коментира: „Навлизаме в нова технологична епоха на човешката цивилизация - Хибридната ера, преходна фаза, в която преминаваме към нов начин на организация на глобалното общество. За нас е вълнуващо да променим мисленето си за технологиите и за това как те могат да се използват за подобряване качеството на живот за всички по равноправен и справедлив начин.\"Д-р Канна разгледа и развитието на интелигентните градове, като ключово доказателство за посоката на тази еволюция - тема, която е тясно свързана с Panasonic поради участието на компанията в много проекти за интелигентни градове по целия свят.Пример за един от тези новаторски проекти е интелигентният град Fujisawa SST (Smart Sustainable Town). Този проект е предназначен да осигури на жителите интелигентен, свързан и устойчив начин на живот. Tsunashima е друг проект за интелигентен град, в който Panasonic играе водеща роля. Идеята при Tsunashima е частните предприятия и местните власти да работят съвместно за създаването на устойчив град, който включва например водородна станция, модерен търговски център и изследователски център на голям международен производител на смартфони и таблети. Очаква се градът да бъде завършен тази година, за да съвпадне с годишнината от основаването на Panasonic. Като част от този проект, Panasonic се фокусира върху подобряването на безопасността и сигурността, и намаляването на потреблението на енергия и вода.С поглед към бъдещето, Panasonic очертава две ясни области на огромен напредък и фундаментални промени. Първо, електрификация във всички аспекти на нашия живот - домовете, работните места, заводите, превозните средства - електрификация на цели общности, както се вижда при някои от новаторските проекти на Panasonic за интелигентни градове, като Fujisawa и Tsunashima.На второ място, Panasonic разглежда като ключов бързия напредък в мобилността, който ще ни насочи към визията за бъдещото общество и хибридната реалност.Лоран Абади продължи: \"През следващите 10 години ще станем свидетели на повече иновации в мобилността, отколкото сме виждали през последните 100 години! Електрификацията, свързаността и автоматизацията ще бъдат в основата на тази голяма революция.\"„Посрещайки промяната, ние ще запазим непоколебимата си отдаденост за водещи разработки, качество и стил, и нашата постоянна ангажираност за създаване на по-добър живот, по-добър свят.\"Panasonic се гордее с много свои първи продукти и технологии, създадени и прилагани през 100-годишната си история:1918: Създаване на Panasonic под името Matsushita Electric Housewares Manufacturing Works;1918: Представяне на усъвършенстван електрически щепсел и двойна разклонителна фасунга;1923: Представяне на велосипеден фар с формата на куршум;1927: Представяне на велосипеден фар с квадратна форма;1929: Формулиране на основна цел на управление/ философия на компанията;1931: Започва собствено производство на сухи клетъчни батерии;1931: Представяне на 3-лампово радио;1932: Обявяване на корпоративната мисия;1934: Създаване на Институт за обучение на персонала;1935: Основаване на Matsushita Electric Trading Company;1937: Представяне на автомобилен акумулатор;1951: Коносуке Мацушита прави първото си посещение в Съединените Щати;1952: Сключване на споразумение за техническо сътрудничество с Philips;1952: Представяне на портативно радио;1952: Представяне на черно-бял телевизор;1955: Създаване на марката Panasonic като марка за говорители;1956: Изграждане на модерни заводи в Япония;1957: Развитие на каналите за продажби в Япония;1957: Представяне на първото FM радио;1959: Основаване на първата търговска компания в Северна Америка;1960: Представяне на цветен телевизор;1961: Основаване на първата производствена компания в Югоизточна Азия;1962: Коносуке Мацушита се появява на корицата на списание Time;1962: Основаване на първата компания на Panasonic в Европа;1963: Представяне на най-издръжливата в света суха клетъчна батерия;1964: Коносуке Мацушита се появява на корицата на списание Life;1964: Представяне на първата стерео конзола \"Asuka\";1965: За първи път в японска компания е въведена петдневна работна седмица;1965: Основаване на първата производствена компания в Африка;1966: Основаване на първата производствена компания в Латинска Америка;1968: Започва изграждането на заводи в слабо населени райони на Япония;1970: Представяне на грамофон с директно задвижване;1972: Основаване на първата производствена компания в Индия;1973: Основаване на първата производствена компания в Близкия Изток;1974: Представяне на радиокасетофон;1975: Линейно-фазови 3-лентови озвучителни тела с три говорителя;1977: Представяне на VHS видеокасетофон;1979: Коносуке Мацушита посещава Китай и поставя началото на сериозно бизнес партньорство;1979: VHS рекордер с капацитет за запис шест часа;1981: Честване на 50-годишния юбилей на корпоративната мисия;1982: Представяне на първата потребителска видеокамера и портативен рекордер;1985: Създаване на фондацията Japan Prize;1985: Представяне на видеокамера „MACLORD MOVIE\";1988: Сливане с Matsushita Electric Trading и започване на официално партньорство с Олимпийските игри;1988: Представяне на видеокамера с оптичен стабилизатор на образа;1989: Почива Коносуке Мацушита;1991: Формулиране на базова политика за управление на околната среда (Екологична харта на Matsushita);1991: Представяне на HD телевизор;1994: Panasonic разработва литиево-йонни акумулаторни батерии;1996: Представяне на първия потребителски DVD плейър;2001: Представяне на цифров фотоапарат „LUMIX\";2002: Придобиване на 100% собственост върху пет компании от групата;2002: Създаване на стандарта Blu-Ray Disc;2003: Обединяване под глобалната марка „Panasonic\";2003: Представяне на плоскопанелен плазмен HD телевизор;2004: Изграждане на всеобхватно партньорство с Matsushita Electric Works;2007: Обявяване на декларацията „Eco Ideas\";2008: Представяне на цифров безогледален фотоапарат със сменяема оптика „LUMIX G\";2008: Промяна на името на компанията от „Matsushita Electric Industrial Co., Ltd\" на „Panasonic Corporation\" и унифициране на корпоративната марка \"Panasonic\" в световен мащаб;2010: Изграждане на партньорство с Tesla Motors;2013: Създаване на нова организация на подразделенията с четири вътрешни компании ;2013: Развитие на бизнес технологиите;2014: Откриване на интелигентния град Fujisawa Sustainable Smart Town (SST);2015: Откриване на представителството Panasonic Appliance Asia Pacific в Малайзия;2016: Формулиране на глобалната концепция на Panasonic „По-добър живот, по-добър свят\";2016: Представяне на първокласната система от типа всичко-в-едно \"OTTAVA\";2016: Представяне на Ultra HD Blu-ray плейър UB900;2017: Представяне на 4K OLED телевизор;2017: Представяне на грамофон с директно задвижване SL1200G;2017: Представяне на високоговорител с гласово управление GA10.  ", "date": "2018.02.27", "title": "100 години Panasonic: забележително наследство, което изстрелва компанията в бъдещето "}
{"url": "http://www.cross.bg/peskov-ignorirat-suzhalenie-1568848.html", "text": "/КРОСС/ Русия ще продължи да работи за осъществяването на резолюцията на Съвета за сигурност на ООН по прекратяването на бойните действия в Сирия за оказване на хуманитарна помощ за населението. Това обяви говорителят на президента Владимир Путин - Дмитрий Песков, като същевременно изрази съжаление, че някои други страни игнорират безчинствата в контролирания от сирийската опозиция анклав Източна Гута край Дамаск, предава ТАСС.„Като цяло се води напрегната работа, но, безспорно, предизвиква съжаление това, че говорейки за Източна Група, някак си нашите партньори игнорират тези безчинства и тази ситуация, провокирана от терористите, които се крият зад цивилните и които ги използват за заложници\", заяви Песков.Той допълни, че „Русия ще продължи целенасочената работа по осъществяването на съгласуваната резолюция, приета от Съвета за сигурност на ООН\".На въпрос дали има вероятност продължителността на „хуманитарните паузи\" да бъде удължена Песков отговори, че „това зависи от държанието на терористичните групировки: дали ще водят огън, дали ще продължат с провокациите\". ", "date": "2018.02.27", "title": "Песков: Русия работи за примирие в Сирия, но за съжаление някои наши партньори игнорират безчинствата на терористите"}
{"url": "http://www.cross.bg/direktor-semerdzhiev-zdraveopazvaneto-1568858.html", "text": "/КРОСС/ Прокуратурата повдигна обвинения срещу доскорошния вицепремиер и министър на здравеопазването Илко Семерджиев, който бе част от служебния кабинет на Огнян Герджиков през миналата година. Новината обявиха от пресслужбата на Софийска градска прокуратура, като обвиненията бе назован само с инициалите си И.С., но именно Илко Семерджиев е този, който отговаря на описаната длъжност.Още по време на служебното правителство избухна скандал и започна разследване срещу Семерджиев за злоупотреба с власт, а почти година по-късно прокуратурата оформи и обвинение.Днес, 27 февруари 2018 г., Софийска градска прокуратура (СГП) внесе обвинителен акт в Софийски градски съд (СГС) срещу И.С.- служебен заместник министър-председател по социални политики и служебен министър на здравеопазването в служебното правителство през 2017г.Той е обвинен за това, че на 24.03.2017г. в гр. София е употребил заплашване, с цел да принуди орган на власт - Изпълнителния директор на Изпълнителна агенция по лекарствата /ИАЛ/ към Министерство на здравеопазването, да извърши нещо, свързано с функцията му, а именно -  да назначи конкретно лице за заместник- изпълнителен директор на Изпълнителна агенция по лекарствата към МЗ- престъпление по чл. 269, ал. 1 от Наказателния кодекс.Поведението на И.С. е било мотивирано от отказа на изпълнителния директор на ИАЛ да назначи конкретно лице за свой заместник, поради открития конфликт на интереси.Подразнен от този отказ  И.С., възползвайки се от властовата си позиция по отношение на Изпълнителния директор на ИАЛ, го  заплашил с уволнение , ако не промени решението си.Ако бъде признат за виновен, И.С. може да получи наказание до шест години „лишаване от свобода\".Към настоящия момент спрямо И.С. е определена мярка за неотклонение „подписка\". ", "date": "2018.02.27", "title": "Прокуратурата повдигна обвинение срещу доскорошен вицепремиер"}
{"url": "http://www.cross.bg/arena-april-armeetz-1568829.html", "text": "/КРОСС/ Култовите български банди - ХИПОДИЛ, КОНТРОЛ, РЕВЮ и НОВА ГЕНЕРАЦИЯ се събират за първи път заедно на голяма сцена за исторически рок концерт в зала \"Арена Армеец\". На 21 април 2018 г (събота) легендарните групи, основоположници на българския ню уейв и пънк рок и създатели на ъндърграунд културата в края на  80-те и 90-те години на миналия век, ще зарадват феновете си. Към славното събитие се присъединява и един от най-добрите наши музиканти - тромпетистът, композитор, аранжор и преподавател Михаил Йосифов. Той ще  води брас секция от четирима музиканти, а малко известен факт е, че кариерата на джазмена започва именно с култовите Хиподил. Тромептът му звучи в едни от най-великите парчета на групата, а по повод участието си сподели с усмивка: На 21 април 2018 г. близо 40 музиканти ще се качат на сцената, за да изпълнят вероятно за последен път на живо в оригиналните си състави (доколкото е възможно), някои от любимите за цели поколения култови песни.  и още класики ще звучат под мотото „Въпреки всичко\"! \" - сподели Светльо Витков от Хиподил.И четирите банди тази година навършват 30 години от създаването си, което е и още един от поводите за концерта. Вижте за първи път и официалната визия на събитието.Билетите за ХИПОДИЛ, КОНТРОЛ, РЕВЮ и НОВА ГЕНЕРАЦИЯ на 21 април 2018 г. в зала \"Арена Армеец\" се продават с пълна сила в системата на Еventim.bg. Могат да се закупят още от: касата на EVENTIM (ул. \"6-ти септември\" 58, ет 1), Билетен център в НДК, Билетна каса на \"Арена Армеец\", Office1Superstore, OMV, Orange Center, Usit Colours, Български пощи, Строежа, Вастелс България, магазини Технополис, книжарница „Бард\". Цената им е 35 лв. за терен и 40 лв. за седящо място. В деня на събитието и на място билетите ще са съответно по 45 и 50 лв.Потвърдилите до този момент участници, които ще чуем и видим на 21 април 2018 г. в \"Арена Армеец\" са:  Кристиян Костов, Михаил Пешев, Екатерина Атанасова, Симеон Воев, Александрина Александрова -Тери. Васил Гюров, Кристина Серафимова, Деян Драгиев- Даката, Веселин Йовчев.*  Владимир Попчев-Унгареца, Огнян Кьосовски - Оги, Стоян Тенев - Тони, Красимир Неделин - Крезо, Иван Гатев. Петър Тодоров, Лъчезар Маринов, Светослав Витков, Венцислав Лозанов, Венцислав Мицов и със специална брас секция, водена от Михаил Йосифов, заедно с Вили Стоянов.  ", "date": "2018.02.27", "title": "Мишо Йосифов застава начело на брас секцията в историческия концерт на \"Хиподил\", \"Контрол\", \"Ревю\" и \"Нова генерация\""}
{"url": "http://www.cross.bg/plazha-ivitza-moreto-1568852.html", "text": "/КРОСС/ Морето погълна част от северния плаж в Слънчев бряг, след като огромни вълни разрушиха предпазните пясъчни диги. Това съобщиха от фирмата-наемател на плажа, цитирани от „Фокус\".Морската вода е отнесла почти половината от плажната ивица, по протежението ѝ. На места вълните са достигнали чак до крайбрежната алея.От природната стихия са увредени четири заведения, разположени на плажа, а много други са наводнени.Цялата крайбрежна ивица е затрупана от отпадъци, сред които - дървени греди, камъни и автомобилни гуми, изхвърлени от вълните. Природното бедствие се е разразило през нощта срещу вторник. ", "date": "2018.02.27", "title": "Морето погълна северния плаж на Слънчев бряг"}
{"url": "http://www.cross.bg/otcheti-finansovi-smetnata-1568849.html", "text": "/КРОСС/ Сметната палата отказа да завери годишните финансови отчети за 2016 година на Държавната агенция \"Държавен резерв\". Това стана ясно от приетия от Сметната палата Доклад за резултатите от финансовите одити, осъществени през 2017 г., който обобщава изводите и становищата със заключения за заверките на годишните финансови отчети на министерства, ведомства, държавни висши училища и общини за 2016 г., предава news.bg.Сметната палата отказа да завери годишните финансови отчети на общо 5 бюджетни организации. Освен Държавната агенция \"Държавен резерв\" това са общините Лозница, Омуртаг и Братя Даскалови, както и на Софийски университет \"Св. Климент Охридски\".Припомняме, в средата на месец юли Сметната палата отказа да завери отчета на СУ. Според одиторите годишният финансов отчет не дава вярна и честна представа за финансовото състояние и имуществото на Софийския университет към 31 декември 2016 г. Разликите в отчетите били за милиони левове.С резерви са заверени годишните финансови отчети на 4 министерства и на 15 общини.Резервите са най-много при финансовите одити на годишните финансови отчети на общините, което е индикатор за недостатъчния им административен капацитет и неефективният вътрешен контрол по отношение на финансовата отчетност.Според статистиката на Сметната плата около 90% от всички финансови отчети са заверени без резерви. Това са общо 212 становища. Без резерви, но с обръщане на внимание, са заверени 56 становища. Според тези данни няма съществени отклонения от нормативните изисквания за финансово отчитане. ", "date": "2018.02.27", "title": "Сметната палата отказа да завери отчета на Държавния резерв, 3 общини и Софийския университет"}
{"url": "http://www.cross.bg/vutreshnite-direktziya-radev-1568855.html", "text": "/КРОСС/ Общо 2842 служители са назначени в системата на Министерството на вътрешните работи. Те са част от направление \"Полиция\". Това съобщи министърът на вътрешните работи Валентин Радев на редовния месечен брифинг във ведомството, предава news.bg.Министърът посочи, че други 1342 души са назначени в отдел \"Жандармерия\", 198 в Главна дирекция \"Национална полиция\" и 818 души в Столична дирекция на вътрешните работи (СДВР) и в Областна дирекция на МВР - София (ОДМВР).Освен с назначенията на фона на недостига на кадри за системата на МВР, Валентин Радев се похвали и със значителни промени в социалната политика за работещите в полицията спрямо 2016 година.Сред съществените промени са отпуснатите 100 милиона лева за заплати и 480 лева за допълнителни възнаграждения на служителите на МВР. Други 17.5 милиона лева са отделени за униформи.Радев заяви, че през тази година очаква както подобрен диалог със синдикатите, така и ново драстично увеличение на заплатите на служителите с 15%.", "date": "2018.02.27", "title": "2842 нови служители са назначени в МВР"}
{"url": "http://www.cross.bg/aviokompaniyata-grazhdani-letishte-1568857.html", "text": "/КРОСС/ Времето в Европа обърка летателния трафик, а сред страдащите са и български граждани. Голям шум се вдигна за пренасочения от Пловдив към Тимишоара полет на \"Райънеър\", след който над 100 българи изпаднаха в критична ситуация на аеропорта в румънския град.Такива обаче има и на парижкото летище Буве, а за това информират от Министерството на външните работи в съобщение до медиите.В резултат на усложнената климатична обстановка в Европа вчера е бил отменен полет на авиокомпания \"Уиз Еър\" от Париж до София, съобщи посолството ни в Париж.По данни на български граждани, осъществили контакт с мисията ни във френската столица, на летище Буве се намират общо около 130 пътници, част от които българи, които чакат пренасочване и намиране на други подходящи полети. От българското посолство в Париж са се свързали с местното представителство на авиокомпанията, от където са били информирани, че всеки пътник е получил на електронната си поща предложение с възможностите за придвижване с други полети на авиокомпанията. От там са информирали още, че всеки пътник трябва лично да се свърже с представителите на Уиз Еър за анулирани полети на телефоните на авиокомпанията във Франция +33170700852  или в София +35924928367, и да обяви своя избор на полет.Българските граждани могат да се обърнат и към представителството на \"Уиз Еър\" на летище Буве, където да заявят своето желание за пренасочване на полета или за възстановяване на сумата.От авиокомпанията са информирали още, че в случай на невъзможност за транспортиране на част от пътниците в рамките на деня, те могат да се настанят в хотела на летището, където да заплатят нощувката, а авиокомпанията се ангажира да възстанови тази сума след представяне на необходимите документи.Всички български граждани, които желаят да получат актуална информация или да подадат сигнал за техни близки и познати, могат да го направят на дежурните телефони на българското  посолство във Франция:  +33 1 45 51 85 90, +33 1 45 51 85 90, уточняват от пресслужбата на МВнР. ", "date": "2018.02.27", "title": "Българи стоят заклещени и на парижко летище"}
{"url": "http://www.cross.bg/vuprosi-zashto-sigyrnost-1568838.html", "text": "/КРОСС/ Вижте, по закон ЧЕЗ е част от националната европейска инфраструктура с пряко отношение към въпросите на националната сигурност. Затова всякакъв въпрос, че, виждате ли, това е една банална сделка на едно търговско дружество е нещо, с което ни заблуждават. Затова мисля, че светкавичната оставка на министъра на енергетиката не приключва случая. Напротив, генерира още повече въпроси\". Това обяви президентът Румен Радев пред журналисти по повод сделката за електроразпределителното дружество, опериращо в Западна България.По думите му явно става въпрос за схема за скрито придобиване на дружеството.„И тук въпросът е кой и защо крие своите намерения. Как така една фирма без история, без опит, без капацитет и без ресурси получава огромна банкова гаранция. И защо досега имената на банките, най-прозрачните, публични финансови институции се крият. Ето това са много въпроси. Също така има ли политическа гаранция тази фирма\", попита държавният глава.Според него правителството дължи отговори на всички потребители, които плащат сметки за ток.„А това са всички български граждани. Всички чакаме отговори\", подчерта Радев.„Правя срещи с отговорните институции, които имат отношение по въпроса, но по закон те имат отношение постфактум, предстои ми среща днес и с шефа на Комисията за финансов надзор\", уточни държавният глава.Той каза, че вече е говорил с ръководството на ДАНС.„Всички агенции и служби са към правителството, очаквам от тях адекватни действия и отговори на въпроси. Все още не е ясен механизмът на финансиране, а той ще даде отговор на много въпроси\", отбеляза Радев.„Големият проблем е защо такива проверки не се извършват предварително, като от месец се знаят потенциалните бъдещи собственици. На практика е сключена сделката вече, има институции, които по закон отговарят за националната сигурност, защо Министерството на енергетиката и ДАНС не са извършили по-рано проверки. Въпросът е дали това е непрофесионализъм, некомпетенция или не са се намесили по други причини\", отново зададе риторичен въпрос президентът.Той обясни, че в момента събира информация, от която ще прецени дали да свика Консултативния съвет за национална сигурност във връзка със сделката за ЧЕЗ. ", "date": "2018.02.27", "title": "Президентът: ЧЕЗ има пряко отношение към националната сигурност, заблуждават ни, че продажбата му е просто банална сделка"}
{"url": "http://www.cross.bg/dyshi-krakata-rutze-1568835.html", "text": "/КРОСС/ Общо 110 души са преминали през спешния травматологичен кабинет на УМБАЛСМ \"Н. И. Пирогов\" през последното денонощие вследствие на лошите метеорологични условия, съобщиха от лечебното заведение.45 от тях са били хоспитализирани.Преобладават случите, в които са засегнати глезените на пострадалите.Във връзка с това от болницата за спешно лечение напомнят съветите за безопасно предвижване по леда:- Не дръжте ръцете си в джобовете!- Вървете, като движи­те равномерно ръце напред и назад край тялото -това помага да се пази рав­новесие.- Не изпъвайте докрай краката си, а ходете с леко сгънати колене.- Правете малки крачки.- Подхлъзнете ли се, стегнете се и напрегнете мускули. Светкавично притиснете ръце към гър­дите, а краката сгънете в коленете.- Най-малка травма получава този, който успее да падне на ед­на страна! ", "date": "2018.02.27", "title": "110 души преминаха през \"Пирогов\" за денонощие"}
{"url": "http://www.cross.bg/praznik-sveta-neka-1568837.html", "text": "/КРОСС/ Уважаеми сънародници,България е най-древната държава в Европа, съхранила успешно през изпитанията на хилядолетията своето име, култура и идентичност. Традицията още от предхристиянската ни култура отбелязва възраждането на живота в Новата година на Първи март - единствения по рода си в целия свят най-български празник. Той датира още от времето на стара Велика България.В навечерието на най-българския празник ВИ ПРИЗОВАВАМЕ да си подадем ръка и преодолявайки разстоянията във времето и пространството да продължим отколешната традиция, като подарим Мартеници на най-близките ни и уважавани хора - за здраве,  радост,  духовна чистота,  берекет и плодородие във всяко добро дело. Нека точно в 12 часа на обяд (местно време) на Първи март 2018 година, всеки българин да публикува в социалните мрежи с хаштаг/hashtag: #BabaMarta кадри от нашия уникален празник на вярата и надеждата в жизнеността и благоденствието. Нека покажем на света, че българският дух е жив и където има българи по света, има и Мартеници! Нека съзидателното начало да бъде пътеводна звезда в нашите усилия за добро и красота! Това призова всички българи по света председателят на Държавната агенция за българите в чужбина Петър Харлампиев.И призива си казва още:В момента на Българското председателство на Съвета на Европейския съюз ви призовавам заедно да направим уникална позитивна кампания на Родината, едновременно отбелязвайки от всички места по света, където сме, най-българския празник - Баба Марта.Пожелавам да пазите все така ревностно българските обичаи, традиции и духовност, за да пребъде през годините родната ни култура по света чрез символите, които съхраняват магията на българския дух във всеки, който се докосва до него!", "date": "2018.02.27", "title": "Шефът на Агенцията за българите в чужбина призова: Нека отбележим по цял свят най-българския празник - Баба Марта"}
{"url": "http://www.cross.bg/grad-intzidenta-ekvadorski-1568836.html", "text": "/КРОСС/ Полет от еквадорски град Гуаякил до Ню Йорк бе отменен, след като двама мъже загинаха при падане от самолета на пистата.Самолетът пътувал от Перу за САЩ и имал междинно кацане в Еквадор. След инцидента аеропорта в най-големия  еквадорски град беше затворен за изясняване на инцидента.Двамата загинали са перуанци, на около 25-30 години, и по всичко личи, че са \"пътници\" без билет, пътували в отделението над колесниците.\"При излитането двамата души са влезли през отворите за колесиниците, но при затварянето им системата най-вероятно ги е изхвърлила\", обясни местният полицейски началник Марсело Тобар.", "date": "2018.02.27", "title": "Двама гратисчии паднаха от самолет и загинаха в Еквадор"}
{"url": "http://www.cross.bg/petkova-vsichki-tzvetanov-1568842.html", "text": "/КРОСС/ Министърът на енергетиката Теменужка Петкова вече подаде оставка, но оттеглянето ѝ от поста все още не е напълно сигурно. Това стана ясно след коалиционен съвет на управляващите от ГЕРБ и „Обединени патриоти\", на който основна тема бе именно искането на Петкова да напусне позицията си заради факта, че познава купувача на ЧЕЗ и така иска да разсее още в зародиш съмненията, че е повлияла при сделката за електроразпределителното дружество.\"Преди минути приключи заседанието на Политическия консултативен съвет, на който беше обсъдена темата за ЧЕЗ и темата с подадената оставка на Теменужка Петкова\", обяви зам.-председателят на ГЕРБ и лидер на парламентарната група на партията Цветан Цветанов след края на коалиционното събрание.„С това, което дискутирахме и извода, който направихме е, че в предстоящата седмица, в четвъртък ще предложим с колегата Волен Сидеров като председатели на парламентарните групи в парламентарното мнозинство да бъде направено изслушване на съвместно заседание на Комисията по енергетика и Комисията за наблюдение на специалните служби на всички представители на органите, които имат отношение към проверката, която в момента се извършва\", заяви Цветанов.Той добави, че по време на срещата министър-председателят Бойко Борисов е провел телефонен разговор с чешкия си колега Андрей Бабиш, за да бъдат предоставени документи по сделката с активите на ЧЕЗ.\"Приет е ангажимент, документите, които ще получим да бъдат използвани в дискусията, която ще се проведе в българския парламент, за да отпаднат абсолютно всички спекулации относно тази сделка, която е извършена на територията на Чехия\", добави Цветанов.\"В тази връзка взехме решение да поканим и представител от президентската институция, защото смятаме, че когато се дискутира такава важна тема и виждаме ангажимента и на президента с вчерашното провеждане на няколко работни срещи с представители на дадените институции, които имат пряко отношение към проверките, които трябва да бъдат осъществени, да може и неговият представител да бъде информиран от съответните органи, за да можем действително да намалим напрежението и да няма интерпретации в публичното пространство\", каза още Цветанов.\"Що се касае до оставката на Теменужка Петкова, решението, което имаме днес, е след като приключат всички тези изслушвания, всички тези дебати, оставката да бъде разгледана като възможност дали да бъде приета или да се търси вариант за нов министър на енергетиката, това да стане на по-късен етап - по всяка вероятност следващата седмица\", ", "date": "2018.02.27", "title": "Оттеглянето на Теменужка Петкова още не е сигурно"}
{"url": "http://www.cross.bg/ninova-sdelkata-borisov-1568845.html", "text": "/КРОСС/ „Искаме спиране на сделката за ЧЕЗ чрез всички възможни законови механизми\". Това обяви председателят на БСП Корнелия Нинова по време на пресконференция след заседание на Изпълнителното бюро на партията, предава „Фокус\".„Нашата позиция - БСП категорично се противопоставя на тази сделка, която е неясна, задкулисна. Не се знае кой е крайният купувач, кой финансира сделката и какво ще е бъдещето на дружеството. Правителството на Бойко Борисов принася в жертва 3 милиона българи. Нашата цел - да защитим тези хора и националния интерес и националната сигурност\", коментира Нинова.Тя заяви, че БСП иска спиране на сделката с ЧЕЗ.„Има мнения, че такова е възможно. По наредба номер 3 за лицензиране на дейностите в енергетиката, чл. 92 и по Закона за енергетиката. При откриване на нова процедура нашата позиция е, че държавата трябва да участва на пазарен принцип на равно с други купувачи и да кандидатства за закупуването на ЧЕЗ\", каза лидерът на левицата.Тя обяви и че партията ѝ ще иска създаване на специална комисия за разглеждане на сделката в Народното събрание.„Внасяме искане за анкетна комисия в парламента, която да изясни всички обстоятелства около сделката с ЧЕЗ.Нинова обяви, че БСП ще се срещне с чешкия посланик в четвъртък в 11.00 часа, за да му връчи писмо до чешкия премиер във връзка с ЧЕЗ.„Зад ЧЕЗ стои чешката държава и е нормално и българската държава да прояви интерес какво се случва. Внесохме искане за изслушване утре на премиера и да бъде първа точка в дневния ред на Народното събрание\", каза още председателят на БСП.По думите ѝ политическата отговорност е лично на премиера Бойко Борисов.„Искам да развенчая и още няколко лъжи, негови, на екипа му, за продажбата на ЧЕЗ. Защо се стигна до тук и каква е тяхната и неговата персонална отговорност. Той казва: те продадоха ЧЕЗ. Някои през 2005 г. През 2004 г. 67% от дружеството е продадено от премиера Симеон Сакскобурготски. Не от БСП\", заяви Нинова.По думите ѝ останалият пакет е продаден от Бойко Борисов. Нинова заяви, че и в двата случая БСП е изразила позиция „против\".„Имаме досието за приватизацията на ЧЕЗ и то заминава в прокуратурата.Спомняте си, че скоро си говорихме за преглед на прехода, за грабежа на прехода, за приватизациите на прехода. ГЕРБ го поиска и ГЕРБ се отказа, но ние не се отказахме. Поисках от всички български институции досиетата на приватизацията на прехода и ги получих\", каза Нинова и показа досието на приватизацията на ЧЕЗ.Лидерът на БСП обясни, че когато се приватизира 67 % от Симеон Сакскобурготски, а не от БСП, се приема стратегия от Министерски съвет за приватизацията.„Тя не е променяна и в тази стратегия пише, че 33 % се запазват, за да може държавата да има възможност за контрол и надзор над дейността на дружеството, както и гаранция за това, че приватизираните дружества ще упражняват дейността си в синхрон с обществения интерес\", посочи Нинова.Лидерът на БСП обясни, че във връзка с въпросите, свързани с бъдеща продажба на остатъчен държавен дял в стратегията се казва: „основна причина за запазване на държавен дял от Симеон Сакскобурготски е да продължи държавата да упражнява приемлива степен на защита на държавните интереси чрез участие в органите на управление на дружеството\".„Питам г-н Борисов, нарушил ли е стратегията за приватизация като продаде остатъчния 33-процентен дял? Нарушил ли е държавният интерес, когато през 2011 г. той продаде 33 %. При какви услови е продаден? Има ли в договорите за продажба на ЧЕЗ условие, че купувачът ЧЕЗ, ако тръгне някой ден да си продава акциите трябва да уведоми писмено, предварително, с точен срок - продавача - т.е. българската държава\", коментира Нинова.По думите ѝ твърдението на Борисов, че не знае за тази продажба или е невярно, или ЧЕЗ не са си изпълнили условията по договора да уведомят предварително и писмено българската държава, че ще продават.„Ние смятаме, че Бойко Борисов е знаел и че е в основата на тази сделка. Изпълнявайки желанието на ГЕРБ да ревизираме прехода, да видим кой какво е правил, кой как е нарушил обществения интерес и да има справедливост към българския народ\", каза Нинова. ", "date": "2018.02.27", "title": "БСП: Искаме спиране на сделката за ЧЕЗ"}
{"url": "http://www.cross.bg/efektivnost-raiioni-sgradi-1568839.html", "text": "/КРОСС/ Министерството на регионалното развитие и благоустройството обявява нова възможност за финансиране на проекти за енергийна ефективност  на публични и жилищни сгради в 28 малки общини за 34 млн. лв., съобщават от ведомството. Средствата се осигуряват от  Оперативна програма „Региони в растеж\" 2014-2020 г.  по процедура „Енергийна ефективност в периферните райони - 2\" на база спестен ресурс от първата покана по мярката. Управляващият орган на ОПРР публикува проект на Насоки за кандидатстване по процедурата, която ще се реализира чрез подбор на проектни предложения. Мярката е в рамките на Приоритетна ос 2 „Подкрепа за енергийна ефективност в опорни центрове в периферните райони\". Продължението й е насочено към надграждане на резултатите от изпълнението на първата процедура „Енергийна ефективност в периферните райони\", по която вече са сключени и се реализират 170 договора за подобряване на енергийната ефективност на общо 574 сгради, от които 401 жилищни и 173 публични на обща стойност 171 млн. лв. В резултат от изпълнението на енергийните мерки повече от 4 600 домакинства ще подобрят топлинния комфорт в своите жилища и ще реализират спестявания, както на потребяваната енергия, така и на заплащаната за нея цена.Новата мярка предвижда обновяване на публичните сгради на държавната и общинската администрация, на общински сгради от образователната, културната и социалната инфраструктура и подкрепящи мерки на жилищния фонд с цел повишаване на енергийната ефективност в малки градове - центрове на общини в периферни райони. Общините, които могат да кандидатстват за средства по тази мярка, са: Ботевград, Берковица, Белоградчик, Генерал Тошево, Девин, Елхово, Златоград, Ивайловград, Крумовград, Козлодуй, Карнобат, Мездра, Малко Търново, Никопол, Нови пазар, Нова Загора, Поморие, Попово, Пещера, Провадия, Разлог, Сандански, Свиленград, Самоков, Севлиево, Троян, Тутракан и Червен бряг.Планираните дейности ще доведат до подобряване на енергийната ефективност на сградите, намаляване на крайното потребление на енергия и намаляване на емисиите на парникови газове в малките градове. Мерките ще имат и допълнителен ефект, тъй като ще осигурят рентабилна експлоатация на обществените сгради, което ще позволи устойчиво да продължи управлението и поддръжката им, с оглед предоставяне на по-добри и допълнителни услуги на населението. Специален фокус е поставен върху публични обекти, предоставящи социални услуги, поради спецификата на целевата група, която ще бъде облагодетелствана от подобрената инфраструктура. По настоящата процедура продължава подкрепата и за домакинствата, които са идентифицирани като третия по значение потребител на енергия. Това мотивира продължаващата подкрепа за жилищния сектор, особено в периферните райони на страната, където сред енергоносителите преобладава делът на твърдите горива и електроенергия за системите за топлоснабдяване. Подобряването на жилищния фонд в малките градове ще доведе до по-добро качество на въздуха и ще подобри условията за живот в тях. Поради продължаващата негативна демографска тенденция на намаляване на населението в малките градове мерките за подобряване на условията за живот ще допринесат за повишаване на цялостната им атрактивност и ще стимулират хората да останат да живеят в тези населени места.Предложения и коментари по проекта на Насоки за кандидатстване могат да се изпращат в срок до 16.03.2018 г. (включително) по официален път или на електронна поща: .Проектът на Насоки за кандидатстване е публикуван на интернет страницата на  както и на официалната страница на ОПРР 2014-2020 -  в подменю \"Актуални процедури\" на меню \"Оперативна програма Региони в растеж 2014-2020\".   ", "date": "2018.02.27", "title": "МРРБ обявява нова възможност за финансиране на проекти за енергийна ефективност чрез ОПРР за 34 млн. лв. в 28 малки общини"}
{"url": "http://www.cross.bg/timishoara-grazhdani-samolet-1568846.html", "text": "/КРОСС/ По разпореждане на премиера Бойко Борисов самолет \"Ербъс 319\" на Авиоотряд 28 ще извърши днес следобед извънреден полет по летище Тимишоара, за да прибере в София група от 113 български граждани, съобщават от пресслужбата на Министерски съвет.Пътниците бяха блокирани на летището в Тимишоара, след като самолет на нискотарифния авиопревозвач \"Райън еър\" е бил отклонен от маршрута Лондон-Пловдив към летището на румънския град вчера вечерта. След подаден сигнал българското посолство в Букурещ е влязло в контакт с летищните власти, както и с представители на авиокомпанията.До момента 62-ма граждани с два автобуса пътуват към София и вече са на българска територия. 90 души се намират все още на летището в Тимишоара, а други 23-ма души - майки с деца, са настанени в хотели в околностите.Вицепремиерът и министър на външните работи Екатерина Захариева и министърът на транспорта, информационните технологии и съобщенията Ивайло Московски организират извънредния полет, след като се оказа, че превозвачът не може да осигури самолет и че от съдействие имат нужда много семейства с малки деца.Тъй като самолетът може да превози 93 пътници, с приоритет на борда ще бъдат качени семействата с малки деца, възрастните хора и тези, които се нуждаят от лечение. За останалите ще се търси решение за транспортиране по суша.До момента на два пъти на българските граждани са им осигурени ваучери за храна. Почетният консул на Република България в Тимишоара е поел ангажимент да посети сънародниците ни на летището и да окаже съдействие, тъй като на място нямаме дипломатическо или консулско представителство.Решението за изпращане на правителствения самолет бе взето от премиера, след като той, министър Захариева и омбудсманът Мая Манолова бяха сигнализирани от редица граждани в социалните мрежи и по телефона, допълват от правителството.   ", "date": "2018.02.27", "title": "Премиерът нареди: Правителственият \"Еърбъс\" да прибере бедстващите българи в Тимишоара"}
{"url": "http://www.cross.bg/biznes-bulgariya-nagradi-1568841.html", "text": "/КРОСС/ На 26 февруари 2018 г. доброволческата програма на EVN България получи специално отличие от Годишните награди за отговорен бизнес 2017, които се връчват от жури към Българския форум на бизнес лидерите (БФБЛ). Компанията получи специалната награда Engage, която се връчва за участие и принос на сътрудниците към обществено значима корпоративна инициатива.През 2017 г. този принос се реализира чрез третото издание на програмата за корпоративно доброволчество „EVN за България\". Чрез нея EVN съдейства за осъществяване на личните доброволчески акции на свои сътрудници в подкрепа на обществото и нуждаещи се хора. Подкрепата на компанията се изразява чрез осигуряване на технически ресурс, работно време и определен бюджет, които група сътрудници могат да ползват за избрана от тях кауза. Така само през 2017 г. над 350 сътрудници осъществиха 44 доброволчески акции и стоплиха сърцата на повече от 2000 души. Повече информация за EVN за България е публикувана .Освен ценно признание от БФБЛ получената почетната статуетка е и произведение на изкуството от ателието на българския автор Никола Енев.Годишните награди за отговорен бизнес на БФБЛ са учредени през 2003 г. Целта им е да популяризират дейностите на компаниите с най-сериозен принос към корпоративната социална отговорност в България и да насърчат останалите фирми да развиват активна социална политика. В 15-ото издание на най-утвърдения и престижен конкурс за корпоративна социална отговорност за призовете в различните категории се състезаваха рекорден брой участия: 112 проекта на 71 компании.Носителите на Годишните награди за отговорен бизнес се определят от независимо 16-членно жури от уважавани представители на бизнеса, публичния, академичния и неправителствения сектор, дипломатическия корпус и медиите. Носителят на специалната награда Engage се определя от Международния форум на бизнес лидерите във Великобритания.", "date": "2018.02.27", "title": "Доброволческата програма на EVN България получи специално отличие от Годишните награди за отговорен бизнес"}
{"url": "http://www.cross.bg/radev-bulgariya-azevedo-1568840.html", "text": "/КРОСС/ България си поставя за цел да създаде необходимата среда и да изгради капацитет, за да привлича стратегически чуждестранни проекти и инвеститори. Това заяви президентът Румен Радев, който днес на „Дондуков\" 2 проведе среща с генералния директор на Световната търговска организация (СТО) Роберто Азеведо. Държавният глава благодари за подкрепата, която България получава от СТО за покриване на стандартите на съвременната търговия, предават от президентската пресслужба.Регионалните инициативи и подкрепата за регионалната интеграция имат своя принос за ефективността на глобалната търговия, беше общата позиция на Румен Радев и Роберто Азеведо. Румен Радев изрази желанието на страната ни да засили присъствието си и на нови пазари извън Европейския съюз, където потенциалът за търговия е голям, но все още не е напълно реализиран.„България има своя опит и традиции в търговията с различни партньори по света, спазва стандартите за отвореност и има важна роля за активизирането на икономическия обмен с региона на Западните Балкани\", заяви Роберто Азеведо и добави, че страната ни има ключово местоположение в Източна Европа на фона на динамично развиващата се дигиталната икономика на услугите.Президентът открои мерките в образованието, които подготвят пазара на труда за бързо настъпващите промени, произтичащи от дигитализацията и навлизането на високите технологии, като ключови фактори за България за постигането на по-добри резултати в търговския обмен.  ", "date": "2018.02.27", "title": "Радев: България има за цел да създаде среда за привличане на стратегически чужди проекти и инвеститори"}
{"url": "http://www.cross.bg/ychilishtaoblast-ychilishta-oblast-1568827.html", "text": "/КРОСС/ Поради влошените метеорологични условия и пътна обстановка в страната, към 12 часа  днес, 27 януари 2018 г., не се провеждат учебни занятия в 961 училища, съобщават от Министерството на образованието и науката.Най-много - 73 училища, са затворени в област Кърджали. В област Плевен и област Русе - по 71 училища, а в област Сливен - 68.В област Ловеч няма да се провеждат учебни занятия в 3 училища, а в област Ямбол - в 2. В община Ивайловград, Хасковска област няма да се учи в 4 училища.По области:Област Благоевград, община Петрич - 18 училища.Община Бургас - 26 училища.Област Варна - 98 училища.Област Велико Търново - 17 училища.Област Видин - 12 училища.Област Враца - 44 училища.Област Добрич - 46 училища.Област Кърджали - 73 училища.Област Ловеч - 3 училища.Област Монтана - 17 училища. Област Плевен - 71 училища. Област Пловдив - 29 училища.Област Разград - 59 училища.Област Русе - 71 училища.Област Силистра - 45 училища.Област Сливен - 68 училища.Област Смолян - 56 училища.Област Стара Загора - 58 училища.Област Търговище - 51 училище.Област Хасково, община Ивайловград - 4 училища.Област Шумен - 65 училища.Област Ямбол - 2 - училищата в с. Войника и с. Гранитово.", "date": "2018.02.27", "title": "Почти хиляда училища са пуснати в дървена ваканция"}
{"url": "http://www.cross.bg/svurzanost-zanchev-zapadnite-1568867.html", "text": "/КРОСС/ Транспортната свързаност и оперативната съвместимост на системите на Западните Балкани ще е една от основните теми в европейския дневен ред в следващите четири месеца. Това каза заместник-министърът на транспорта, информационните технологии и съобщенията Велик Занчев по време на годишната конференция „Стратегическа инфраструктура и инвестиции 2018 - кохезия и свързаност\", организирана от Градът медиа груп. За България е изключително важно в момента да докаже на европейските си партньори, че добрата свързаност на този регион ще гарантира по-голяма сигурност и икономически растеж за целия Европейски Съюз, допълни той.По думите му в последната една година в района на Западните Балкани се наблюдава интензивен процес на окрупняване на проектите и разглеждането им на коридорен принцип и България има сериозен принос за това. Заместник-министър Занчев акцентира, че в резултат на политиката за сближаване на страните от района, е получена подкрепа от Европейската комисия за изграждане на връзките София-Скопие и София-Ниш, както и на мултимодалния коридор Русе-Варна-Бургас-Александруполис-Кавала-Солун. В рамките на няколко месеца подписахме меморандуми за сътрудничество с Македония, Сърбия и Гърция за изграждането на железопътната инфраструктура по тези коридори. Те са израз на силната политическа воля, паралелно и в координация да изграждаме липсващите връзки, с което ще гарантираме завършеност на коридорите и по-висока стойност на инвестициите, съобщи Велик Занчев.Ръководителят на Управляващия орган на ОП „Транспорт и транспортна инфраструктура\" Галина Василева представи актуалния статус на проектите с европейско финансиране от ОПТТИ 2014-2020 и Механизма за свързана Европа. Тя посочи, че четири от шестте големи проекта по ОПТТИ са одобрени от Европейската комисия, а два са в процес на подготовка -  Лот 3.2 на АМ „Струма\" и втора фаза на жп линията Пловдив - Бургас. За следващата многогодишна финансова рамка на ЕС ще настояваме за сектор „Транспорт\" да се запази грантовото финансиране, тъй като това са проекти с малка възвръщаемост на средствата и не са атрактивни за частни инвестиции, каза Галина Василева.", "date": "2018.02.27", "title": "Зам.-министър Занчев: Транспортната свързаност на Западните Балкани  е основна тема в европейския дневен ред"}
{"url": "http://www.cross.bg/bulgariya-glasove-nina-1568812.html", "text": "/КРОСС/ Нина Николина е музикален продуцент и една от певиците в новия проект \"Магическите гласове на България\", който ще има официална премиера на 9 март в престижната, концертна зала Cité de la musique в Страсбург.Новият проект е гвоздей в програмата на гала концерта, организиран от Министерство на културата, Българския културен институт в Париж и мисията ни в Страсбург по повод Българското председателство. Това е второто голямо събитие в чужбина след откриващия концерт в Брюксел в началото на февруари.Галата ще мине под наслов \"Женските гласове на България\" и включва изпълнения на новата формация \"Магическите гласове на България\", в която участват някой от най-гласовитите певици на народни песни като -  Александра Борисова, Бисерка Пиларска, Атанаска Бонева, Таня Първанова, Еличка Кръстанова.Нина Николина ще представи и друг свой популярен проект \"Пендара етно проджект\", в който народната музика се среща със съвременната електронна сцена.В проекта участва и дългогодишният, музикален партньор на Нина Николина -  перкусионистът, композитор и музикален продуцент Калин Вельов. Той е единственият мъж в спектакъла в Страсбург.За разлика от обичайните си перкусии, този път Калин Вельов ще има соло на тъпан.По време на концерта ще прозчвучат някои от най-популярните,  български народни песни като \"Седнало е Джоре\",  \"Бре Петрунко\", \"Дилмано\" , \"Полегнала е Тодора\" и \"Мори айда, айда \".\"Това не е традиционен концерт, а мултимедиен спектакъл, в който се разказва историята на българската песенна традиция - от древността до наши дни\", казва режисьорът на спектакъла Любомира Костова.Тя, заедно с режисьора на мултимедията Ема Константинова и сценариста Георги Тошев,  представят панорама от най-доброто на женските гласове на България през годините.В концерта задочно чрез специални видеа участват световноизвестното българско сопрано Соня Йончева и Силви Вартан. \"Традиционното пеене в България е специфично за всеки регион, но в него е заложена силната връзка на българина с природата. Той й се моли, той прави магии за плодородие, той живее в хармония с нея. Природата „диша\" в песента, в звуците, в реденето на думите. Родопската песен носи мекотата на Родопите - планината, в която се вярва, че е роден легендарният певец Орфей. Красивата,  родопска песен „Излел е Дельо хайдутин\" е българското „космическо\" послание, избрано сред множество други музикални предложения да представи земната цивилизация. През 1977 г. златната плоча на „Вояджър\" отлита и там е и тя, българската песен, съзвучна с Космоса\", разказва консултантът на спектакъла доц. д-р Веселка Тончева  от БАН.Прочутите български, женски, оперни гласове ще представи примата на Софийска и Пловдивска опера Таня Иванова и пианистът и композитор Екатерина Николова, която от години живее и работи във Франция.Таня Иванова е аплодираната не само в България, но и в  Европа като Лейди Макбет от \"Макбет\" на Верди, Елизабет от \"Дон Карлос\" на Верди, Мими от \"Бохеми\" на Пучини, а Николова е работила в различни музикални формации като Orchestre Philharmonique de Strasbourg, Orchestre Symphonique de Mulhouse, Opéra National du Rhin, Ensemble Moderne-Francfort, Orchestre.\n\t\t\t\t\t ", "date": "2018.02.27", "title": "Нина Николина дебютира с \"Магическите гласове на България\" в Страсбург"}
{"url": "http://www.cross.bg/turgovska-obsudiha-ministrite-1568864.html", "text": "/КРОСС/ Перспективите пред многостранната търговска система и възможностите за по-добро функциониране на Световната търговска организация (СТО) обсъдиха на неформално заседание министрите, отговарящи за търговията в ЕС. Заседанието се проведе под председателството на министъра на икономиката Емил Караниколов, а в него участие взе Сесилия Малмстрьом, комисар по въпросите на търговията.Търговските министри се обединиха около тезата, че ЕС трябва да играе водеща роля в Световната търговска организация, като отстоява една отворена, основана на правила многостранна търговска система и се противопоставя на всички опити тя да бъде отслабена, предават от пресслужбата на министерството по за българското председателство.Министърът на икономиката Емил Караниколов посочи, че търговската политика е основно свързана с повишаване на конкурентоспособността на европейската икономика, а тя от своя страна допринася за икономическия растеж и създаването на нови работни места.На неформалното заседание министрите направиха преглед на актуалното състояние на водените от ЕС преговори по споразуменията за свободна търговия с Мексико и страните от Меркосур. По отношение на двустранните търговски споразумения участниците в заседанието изразиха надежда за положителни резултати, тъй като преговорите навлизат в своя важен заключителен етап.По време на работния обяд министрите обсъдиха въпроси свързани със създаването на многостранен инвестиционен съд и предложението за регламент за наблюдение на преките чуждестранни инвестиции в ЕС. Отчетена беше и важността на предложението за създаване на рамка за скрининг на преки чуждестранни инвестиции в ЕС и неговия ефект върху сигурността и опазването на обществения ред в Съюза. ", "date": "2018.02.27", "title": "Търговски министри обсъдиха перспективите пред ЕС в София"}
{"url": "http://www.cross.bg/bulgariya-rysiya-voiina-1568844.html", "text": "/КРОСС/ В сряда, на 28 февруари, от 11.00 ч. посланикът на Русия в България Анатолий Макаров ще вземе участие в откриване на изложба на литографиите от личната си колекция, посветени на Руско-турската война 1877-1878 години и издадени по време на войната във водещи западни списания.Изложбата е подредена в панорама \"Плевенска епопея\", съобщават от руското посолство.След откриването на изложбата в музея-панорама ще се проведе презентация на албум \"Освобождението на България: ликове на войната и паметта\", издаден от фондация \"Руски Витязи\" при съдействие на Посолството на Русия в България и на Посолството на България в Русия.", "date": "2018.02.27", "title": "Руският посланик открива изложба с лична колекция, посветена на Руско-турскката освободителна война"}
{"url": "http://www.cross.bg/voiinata-voiina-istoricheski-1568824.html", "text": "/КРОСС/ По случай 140-годишнината от Освобождението на България на 3 март 2018 г., 11,00 часа в Националния исторически музей (НИМ) се открива  изложба „Знаци на свободата и героизма\", посветена на Руско-турската освободителна война (1877-1878 г.). Официален гост на събитието ще бъде директорът на Държавния исторически музей на Русия д-р Алексей Левикин, съобщават от пресслужбата на НИМ.До момента експозицията е гостувала в няколко български града, като в НИМ ще бъде представен неин разширен вариант, включващ оригинални предмети и художествени произведения от фондовете на музея. Проектът е дело на инициативен комитет: Наско Якимов, Борислав Дряновски, Валентин Плетньов, Иво Хаджимишев, Николай Русев, Марина Варенцова, Вячеслов Бабияк (Русия) и Луиза Карла (Румъния).Специално за изложбата „Знаци на свободата и героизма\" Националният исторически музей експонира от своите фондове оригинални оръжия и предмети, използвани по време на Руско-турската война. Представени са основните системи огнестрелно оръжие на въоръжение в руската и османска армия по време на войната - руските пушки Крнка и Бердана и използваните от османците Снайдер-Енфийлд и Мартини-Хенри. Експонатите включват и хладно оръжие - кавказки шашки, руска драгунска сабя и турска парадна офицерска сабя. Сред експонатите се открояват някои лични вещи на личности, свързани с войната като жезъла, принадлежал на граф Николай Игнатиев, дарен на музея от неговия внук. В една от витрините е поместена барутница-рог на осетинеца Николай-Дудар Караев, приятел на капитан Петко войвода, доброволец в българското Опълчение, участвал в боевете за Шипка и Стара Загора. Могат да се видят още далекоглед на българския опълченец Трифон Каменов, бинокъл на руски офицер, участник във войната, а също и изящно изработен сребърни поднос и кошничка, използвани при посрещането на руските войски, начело с ген. Гурко, в Пловдив. Ще бъдат показани също литография на българските художници Н. Каранешов и Кр. Кабакчиев, отпечатана през 1902 г. във Виена по случай 25-годишнината от Руско-турската война, както и руски и български възпоменателни медали.Особено внимание заслужават участващите в изложбата старинни фотографии, издирени и подбрани от Иво Хаджимишев в архиви в Русия и Хърватия. Освен като незаменими документални свидетелства за историята на Освободителната война, те  могат да се разглеждат като самостоятелни художествени произведения -  шедьоври на ранната военна фотография. Моменти от войната за поколенията са запечатали Франц Душек, Михаил Равенски и Александър Иванов. Пред техния обектив попадат император Александър II, бъдещият княз на България Александър Батенберг, висши руски и румънски пълководци, войници и офицери, но също така и обикновени българи - деца, продаващи тютюн, българско хоро в центъра на Бяла, Русенско и др. Посетителите могат да видят и най-ранните фотографски изображения на български селища, на София в дните след Освобождението и изглед от градчето Сан Стефано, където се ражда българската свобода.  ", "date": "2018.02.27", "title": "НИМ открива специална изложба по случай 140-годишнината от Освобождението, идва и специален гост от Русия"}
{"url": "http://www.cross.bg/vlak-ryse-varna-1568825.html", "text": "/КРОСС/ Вчера, 26 февруари, бързият влак № 9623 от Русе за Варна, който заминава от Русе в 16:20 ч., е престоял в участъка между гарите Самуил и Висока поляна. Престоят на влака е бил вследствие на ударена заледена пряспа, поради което е възникнала повреда в локомотива. Композицията е изтеглена в гара Самуил, където за пътниците са осигурени храна и топли напитки до изчакването на дизелов локомотив от Варна, който да обслужи влака.Въпреки независещите от „БДЖ - Пътнически превози\" ЕООД обстоятелства, предизвикани от тежката зимна обстановка, както и усилията на персонала за пътниците да бъдат осигурени нормални условия за престой, националният железопътен превозвач ще обезщети всички свои клиенти, пътували с този влак, съобщават от компанията.Поради прекалено големия престой в гара Самуил, на всички пътници от бърз влак № 9623 от Русе за Варна ще бъде предоставена възможността да получат билет за избран от тях маршрут за пътуване с влак в страната.Клиентите на „БДЖ - Пътнически превози\" ЕООД могат да получат своята компенсация на билетните каси във всяка една гара, като предоставят билета си от пътуването с бързия влак от Русе за Варна на 26.02.2018 г.", "date": "2018.02.27", "title": "БДЖ ще обезщети пътници заради голям престой на влака им"}
{"url": "http://www.cross.bg/transport-trimesechie-putnitzi-1568820.html", "text": "/КРОСС/ По предварителни сезонно изгладени данни през четвъртото тримесечие на 2017 г. в сравнение с предходното тримесечие се наблюдава намаление на превозените товари от товарния транспорт със 7.3%. При извършената работа също е регистриран спад от 6.2% (фиг. 1), сочи изследване на Националния  статистически институт.Превозените пътници и извършената работа от пътническия транспорт (сухопътен, воден и градски електротранспорт) намаляват съответно с 2.3 и 5.7% спрямо третото тримесечие на 2017 година (фиг. 2).По предварителни данни през четвъртото тримесечие на 2017 г. в сравнение със съответното тримесечие на 2016 г. е отчетен спад както при превозените товари, така и при извършената работа от товарния сухопътен и воден транспорт.През четвъртото тримесечие на 2017 г. превозените пътници и извършената работа от пътническия транспорт (сухопътен, воден и градски електротранспорт) намаляват съответно с 0.7 и 8.1% спрямо същия период на предходната година.През четвъртото тримесечие на 2017 г. превозените товари от сухопътния транспорт са 31 557.4 хил. т, или с 4 779.1 хил. т по-малко спрямо съответното тримесечие на 2016 г., което основно се дължи на вътрешните превози на автомобилния транспорт.Извършената работа също намалява и достига 10 170.8 млн. ткм в резултат на по-малкото средно превозно разстояние при международните превози.Броят на  от сухопътния транспорт през четвъртото тримесечие на 2017 г. е 118 334.1 хил., или с 4.4% по-малко спрямо същия период на предходната година, което е в резултат на по-малкия брой превозени пътници както при вътрешните, така и при международните превози. При железопътния транспорт се наблюдава увеличение от 0.1%, докато при автобусния - намаление с 4.6%.Същевременно и бележи спад от 10.2% и достига 2 870.7 млн. пътниккилометра. Намалението се дължи основно на автобусните превози, при които е регистриран спад от 11.4% в сравнение с четвъртото тримесечие на 2016 година. от речния и морския транспорт през четвъртото тримесечие на 2017 г. намаляват с 8.9% спрямо съответното тримесечие на 2016 г., в резултат на по-малкото количество превозени товари както от речния, така и от морския транспорт.  също намалява с 6.7% поради по-малкото разстояние, на което са били превозени товарите от морския транспорт.През четвъртото тримесечие на 2017 г. при водния пътнически транспорт се наблюдава намаление както на  така и на   съответно с 6.4 хил. пътници и с 221.8 хил. пътниккилометра. Намалението се дължи на по-малкия брой превозени пътници при международните превози на морския и речния транспорт. През периода октомври - декември 2017 г. предприятията от градския електротранспорт (трамваен, тролейбусен и метро) са превозили общо 73 355.0 или с 4 234 хил. пътници повече спрямо същия период на предходната година. Увеличение е регистрирано при всички видове електротранспорт, като то е най-голямо при тролейбусните и трамвайните превози. измерена в пътниккилометри също нараства (с 11.3%) в резултат на по-голямото средно превозно разстояние, на което са били превозени пътниците от метрополитена.     ", "date": "2018.02.27", "title": "Спад на превозените товари и пътници в транспорта"}
{"url": "http://www.cross.bg/sdelkata-kevr-momenta-1568832.html", "text": "/КРОСС/ „По закон КЕВР ще може да провери дружеството, което ще купи активите на ЧЕЗ, чак след финализиране на сделката\". Това обяви председателят на Комисията за енергийно и водно регулиране доц. Иван Иванов по време на брифинг във връзка с нормативните правомощия на Комисията по сделката за продажба на активите на CEZ Group в България, предава „Фокус\".„Няма съмнение, че течащата в момента процедура за продажба на активите на ЧЕЗ в България предизвика голям обществен интерес. Искам да уточня, че КЕВР в своите действия се ръководи само и единствено от закона, както и от подзаконовата нормативна уредба. Във връзка с това КЕВР има два случая, по които може да вземе отношение - ако се продава обособена част от лицензирано дружество (в случая няма такава, дружеството се продават в цялост) или ако купувач залага частично или изцяло активи на дружеството, с които то упражнява лицензионна дейност. Всички други правомощия могат да бъдат търсени в друга нормативна уредба и да засягат други органи на държавата. Искам обаче да отбележа, че към момента тече процедурата и сделката не е финализирана. Ако сделката бъде финализирана, тогава КЕВР има много ясно разписани правомощия, които са свързани с превантивен, текущ и последващ контрол на енергийното дружество, независимо от това кой е новият собственик\", каза още доц. Иванов и уточни, че това се прави за да се осигури на българските граждани и българския бизнес сигурност на доставките и качество на услугата.„След приключване на сделката дружеството попада на същия режим, в който са всички други дейности. КЕВР ще осъществява мониторинг върху неговото функциониране, за да има безпроблемно снабдяване с електроенергия и добро качество на енергийната услуга\", обясни доц. Иванов и се опита да успокои обществото.„Българските граждани трябва да бъдат спокойни, че няма да има катаклизми при определяне на цените след покупката на ЧЕЗ. След финализирането на сделката за активите на ЧЕЗ ще бъде направена оценка на всички техни разходи и ако се наложи, ще бъдат коригирани параметрите за следващия 3-годишен регулаторен период, както направихме миналата година, защото разходите не бяха изпълнени в своята цялост. Заявявам го съвсем отговорно - хората не бива да се притесняват. Заемът, който ще вземе г-жа Върбакова, няма да натовари българските граждани и няма да се плаща през цената на тока\", категоричен бе Иванов.Той коментира и настоящата ситуация в страната покрай влошеното време.„Предвид влошените климатични условия в страната и обилният снеговалеж към момента електроенергийната система на Република България се справя безупречно и няма активиран студен резерв. Потреблението на електроенергия към момента е от порядъка на 6600 мегавата, като всички термични централи работят безотказно. Ядрената централа в Козлодуй е натоварена на 2100 мегавата - това е нейната максимална мощност. Но също така с максимална мощност са натоварени и термичните централи в Маришкия басейн. Топлофикационните заводски централи доставят на системата 560 мегавата, а възобновяемата енергия е от порядъка малко над 400 мегавата, от които 300 са от вятърните централи и около 100 - от соларните паркове\", каза още шефът на КЕВР.По думите му в момента текат и изпитания на 6-и блок на ТЕЦ-Варна, който изцяло има за енергоносител природен газ.„И за момента изпитанията показват безупречна работа\", заяви Иван Иванов. ", "date": "2018.02.27", "title": "Шефът на КЕВР: Не можем да проверим купувача на ЧЕЗ преди финализирането на сделката"}
{"url": "http://www.cross.bg/filma-ryskov-mart-1568834.html", "text": "/КРОСС/ Филмът „Възвишение\" по романа на Милен Русков, който оглави Топ 10 на събитията в културата през 2017-а, ще се завърне по родните екрани с ексклузивни прожекции от 2 до 4 март (включително). Най-гледаната родна кинопродукция за последните 10 години се задържа близо 4 месеца на екран, радвайки се на постоянен зрителски интерес. Сега историята за двамата полу-разбойници, полу-революционери Гичо и Асенчо отново може да бъде видяна в киносалоните по случай 3 март.Сине Гранд - СофияКино Палас - Велико ТърновоСинемеджик - ТърговищеСинелукс - ВидинМетропол - ВрацаЛъки - ПловдивРоял - КърджалиСинема Сити - София, Бургас, Пловдив, РусеОдеон - СофияДом на киното - СофияГ8 - СофияЕвросинема - СофияФКЦ ВарнаЛатона - Силистра, Казанлък, Шумен, Горна Оряховица ", "date": "2018.02.27", "title": "\"Възвишение\" се завръща по кината за 3 март"}
{"url": "http://www.cross.bg/byrgas-otborite-pritezhavat-1568818.html", "text": "/КРОСС/ Община Бургас обявява ученически конкурс за гидове на отборите, участващи в Международното математическо състезание - BIMC 2018 (Bulgaria International Mathematics Competition 2018). Това е чудесна възможност за инициативни и любопитни младежи, които искат да упражнят своя английски език и да намерят приятели от други държави и континенти. Над 40 нации ще бъдат представени на мащабния форум в Бургас, съобщават от Общината.Кандидатите в конкурса трябва да отговарят на следните изисквания:- Да са навършили 16 г.;- Да владеят отлично английски език (ниво Upper-Intermediate или по-високо);- Да са редовни ученици;- Да притежават добри комуникационни умения;- Да притежават умения за работа в екип;- Да притежават организационни умения;- Да имат готовност да осъществяват дейностите безвъзмездно, на доброволни начала.Състезанието IMC (International Mathematics Competition) e едно от най-престижните международни математически състезания в света. Създадено през 2003 г., всяка година то се провежда в различна държава. Една от неговите най-важни цели е да се създаде платформа за ученици от целия свят за обмен на знания и практически опит в областта на математиката, както и да се развие вече създаденото сътрудничество за представяне на иновативни методи при преподаването на математика. Освен, че ще предостави възможност на участниците да покажат своите способности и талант, състезанието също така ще се превърне в място за среща на различни култури, насърчавайки толерантността и приятелството.Доброволците ще бъдат ангажирани за времето на целия престой в гр. Бургас на участващите отбори. Гидовете трябва да имат готовност да изпълняват следните основни задължения:- Да придружават отборите по време на всички мероприятия от официалната програма на състезанието;- Да осъществяват комуникацията между отборите и организаторите на състезанието;- Да съдействат за провеждането на екскурзоводските беседи;- Да уважават ценностите и културните различия на отборите, които придружават.Община Бургас ще поеме разходите за транспорт, храна и др., свързани с осъществяването на дейността на гидовете. Всеки от тях ще получи сертификат за положен доброволен труд, както и рекламни материали за състезанието.Кандидатите следва да изпратят кратко заявление в свободен текст по електронна поща на следния адрес:  Датата за събеседването ще бъде съобщена допълнително на кандидатите на посочен от тях електронен адрес.     ", "date": "2018.02.27", "title": "Община Бургас обявява ученически конкурс за гидове на участниците в международно математическо състезание"}
{"url": "http://www.cross.bg/leva-live-singul-1568833.html", "text": "/КРОСС/ Арсенал посреща Манчестър Сити в четвъртък в мач от английската Висша лига. „Артилеристите\" се изправят срещу същия съперник само 4 дни след разгрома им с 0:3 в неделя на стадион „Уембли\". „Еврофутбол\" отново посочва Манчестър Сити за твърд фаворит с коефициент 1.69 срещу 3.98 за домакините. Всички възможности за сблъсъка вижте .Ето и други предложения на българския букмейкър за интересни срещи в идните дни:Еспаньол - Реал Мадрид                                         Сингъл, Live, ТОП „1\"- 5.50 „Х\"- 4.16 „2\"- 1.45Жирона - Селта Виго                                               Сингъл, Live, ТОП „1\"- 2.29 „Х\"- 3.28 „2\"- 2.87Ювентус - Аталанта                                                            Сингъл, Live, ТОП „1\"- 1.50 „Х\"- 3.58 „2\"- 6.00Лацио - Милан                                                         Сингъл, Live, ТОП „1\"- 1.79 „Х\"- 3.36 „2\"- 3.95Бетис - Реал Сосиедад                                          Сингъл, Live, ТОП „1\"- 2.55 „Х\"- 3.52 „2\"- 2.31Алавес - Леванте                                                     Сингъл, Live, ТОП „1\"- 1.68 „Х\"- 3.28 „2\"- 4.78Григор Димитров ще играе днес първия си мач в тенис турнир от сериите АТР 500 в Дубай (ОАЕ). Негов съперник ще е тунизийският тенисист Малек Жазири. „Еврофутбол\" очаква поставеният под номер 4 в световната ранглиста българин да победи с лекота и му дава коефициент от 1.01 срещу 4.60 за съперника му.Уикендът беше щедър, а началото на новата седмица - ударно, за футболните фенове в пунктовете на „Еврофутбол\". Познавач от Пловдив изкара  с 200 лева от 4 мача в права колонка, а в Разград добрите печалби заваляха безспир в синхрон с метеорологичната обстановка. В петък участник от този град грабна , в събота в друг пункт на Разград някой взе , а в понеделник - .Шумен постави рекорд за най-голям приход с минимална инвестиция. Там факир на прогнозите игра система 2,3 и 4 от 5 мача и . Той имаше нелека конкуренция в лицето на участници от Пловдив и София, които с по 5 лева и 6 мача в права колонка прибраха съответно  и .Внимание заслужава и постижението на столичанин, приложил завидни знания и увереност както при попълването на талона, така и при предвижданията за предстоящите футболни сблъсъци. Той игра система 2 и 3 от 4 плюс 5 твърди знака, само твърди и всички 9 срещи, описани в талона му, и си тръгна с  срещу инвестиция от само 12 лева. 30-те срещи от МАКСГОЛ може да намерите . Суперджакпот 15 към 12.30 часа на 27.02.2018 г. е на стойност  лева, а срещите от него можете да намерите . Натрупаната сума в Джакпота с 13 срещи е  лева, а мачовете, с които можете да играете за него, ще откриете .", "date": "2018.02.27", "title": "Манчестър Сити е фаворит на „Еврофутбол“ в мача с Арсенал "}
{"url": "http://www.cross.bg/ysloviya-infrastryktyra-zimni-1568811.html", "text": "/КРОСС8 Въпреки тежките метеорологични условия железопътната инфраструктура в страната е проходима при зимни условия, съобщават от \"Национална компания железопътна инфраструктура\".Седем снегорина и стотици служители на НКЖИ разчистват денонощно в районите с обилни снеговалежи и навявания. Машините са специално подготвени за справяне с преспи. Служители на Компанията почистват с  ръчни бензинови снегорини в районите на гарите  и постовите кабини. Експлоатационният персонал е снабден с гребла, стъргалки, ледоразбивачки и всички необходими материали за почистване на жп стрелките.Аварийни екипи на компанията са в готовност да реагират своевременно при усложняване на ситуацията.Актуална информация за движението на влаковете клиентите на „БДЖ-Пътнически превози\" ЕООД могат да получат от служителите на гишетата „Информация\" и билетните каси в съответните железопътни гари, както и на националния информационен телефон 0700 10 200.  ", "date": "2018.02.27", "title": "Железопътната инфраструктура в страната е проходима при зимни условия"}
{"url": "http://www.cross.bg/dvizhenieto-poradi-ogranicheno-1568822.html", "text": "/КРОСС/ Информация за състоянието на РПМ към 11:30 ч. на 27.02.2018 г.1. Метеорологична обстановка: Температурите са в интервала от -17° до + 5°.Температури от метеостанциите на АПИ в °C:- проход „Предела\": -7,1°- Кресна: -4,1°- проход „Република\": -10,7°- Костандово: -8,5°- проход „Шипка\": -14,7°- проход „Петрохан\": -13,5°Времето над страната е облачно.Вятър духа в областите Бургас, Варна, Велико Търново, Видин, Добрич, Кюстендил, Ловеч, Пазарджик, Перник, Пловдив, Плевен, Разград, Русе, Силистра, Сливен, Смолян, София, Стара Загора, Търговище и ЯмболДъжд не вали.Сняг вали в почти цялата страна.Пътните настилки са заснежени на местата със снеговалеж, в планинските и усойни райони - частично заснежени, заледени и обработени.Намалена видимост поради мъгла: - до 100 м. в област Сливен, както и на проход „Шипка\"2. Обстановка /състояние/ по РПМ:2.1. Проходи: 2.1.1. Ограничения по проходите за текущия период:- „Дюлински\" - забранен за МПС над 3,5 т;- „Обзорски\" - затворен за МПС над 12 тона;- „Пампорово\" - забранен за МПС над 3,5 т; задължително движение за всички МПС с вериги;- „Печинско\" - забранен за МПС над 12 т с ремаркета и полуремаркета; задължително движение за всички МПС с вериги;- „Превала\" - забранен за МПС над 12 т с ремаркета и полуремаркета; задължително движение за всички МПС с вериги;- „Републиката\" - забранен за МПС над 12 тона;- „Ришки\" - забранен за МПС над 12 тона;- „Рожен\" - забранен за МПС над 12 т с ремаркета и полуремаркета; задължително движение за всички МПС с вериги;- „Твърдишки\" - забранен за МПС над 10 т;2.1.2. Временни ограничения по проходите:- „Котленски\" - затворен за МПС над 12 тона;- „Предел\" - затворен за МПС над 12 тона;- „Троянски\" - забранен за всички МПС;2.1.3. Целогодишни ограничения за движение по проходите:- „Върбишки\" - затворен за всички МПС; - „Златишки\" - затворен за всички МПС;- „Вратник\" - забранен за МПС над 10 т;- „Дюлински\" - забранен за МПС над 3,5 т;- „Петрохан\" - забранен за МПС над 12 т;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.- „Айтоски\" проход - отворен за всички МПС.2.2. Автомагистрали: - А1 „Тракия\": няма ограничения- А2 „Хемус\":ОПУ София:Временно движението по АМ Хемус при км 66+000 посока Варна е ограничено за МПС над 12 т поради ограничения по РПМ във вътрешността на страната.- А3 „Струма\": няма ограничения.- А4 „Марица\": няма ограничения.- А5 „Черно море\": няма ограничения.- А6 „Люлин\": няма ограничения.ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:ОПУ Видин: Ограничено е движението за МПС над 12 т по път I-1 Видин - Монтана в посока Монтана  поради силни снегонавявания. Без ограничение е движението в посока Видин. Обходен маршрут в посока Монтана: път II-11 Дунавци - Арчар - път III-112 Добри дол - Тополовец - път III-114 Тополовец - Ружинци. - Ограничено е движението по път III-1412 от разклона за с. Бранковци до с. Раковица от км 2+150 до км 14+000 поради снегонавявания. Обходен маршрут: Кула - Киряево - Раковица. /въведено в 08:24 ч./;- път І-2 Граница Румъния-Русе-Цар Калоян-Разград-Шумен-Девня-Варна:- Ограничено е движението за всички МПС по път I-2 Русе - Разград - Шумен - Варна поради влошени метеорологични условия.- път І-3 Гара Бяла-Плевен-Луковит-Коритна-Ябланица-Ботевград:- Временно движението по път I-3 в посока Русе е ограничено за МПС над 12 т поради ограничения по РПМ във вътрешността на страната.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: - Временно движението по път I-4 в посока Русе е ограничено за МПС над 12 т поради ограничения по РПМ във вътрешността на страната.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Русе:- Ограничено е движението по път I-5 Русе - Бяла за МПС над 12 т поради силен снеговалеж и снегонавявания- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:ОПУ Перник: - Ограничено е движението за МПС над 12 т двупосочно по път I-6 Перник - ГКПП Гюешево.ОПУ София: - Временно движението по път I-6 София - Пирдоп в проход Гълъбец при км 170+000 посока София е ограничено за МПС над 12 т поради аварирал тежкотоварен автомобил.ОПУ Стара Загора: - Ограничено е движението за всички МПС по път I-6 Мъглиж - Николаево поради лоши метеорологични условия. Обходен маршрут: път I-5 Казанлък-Стара Загора - път II-66 Стара Загора-Нова Загора и II-55 Нова Загора-Гурково. /въведено в 14:00 ч./;ОПУ Сливен: - Ограничено е движението за МПС над 12 т по път I-6 Твърдица - Петолъчката.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:ОПУ Шумен и ОПУ Силистра:- Ограничено е движението за всички МПС път I-7 Шумен - Силистра поради влошени метеорологични условия.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: няма ограничения.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: ОПУ Добрич: - Ограничено е движението за всички МПС по път I-9 Дуранкулак - Варна на територията на област Добрич.ОПУ Варна:- Ограничено е движението на МПС над 12 т по път I-9 от Бяла до Обзор поради обилен снеговалеж и влошени метеорологични условия.ОПУ Бургас:- Ограничено е движението за МПС над 12 т по път I-9 Обзор - Слънчев бряг поради обилен снеговалеж.2.3. Други въведени извънредни ограничения на движението:ОПУ Благоевград: - Ограничено е движението по път II-84 Разлог - Велинград е ограничено за МПС над 12 тона с ремаркета и полуремаркета /въведено в 19:35 ч. на 25.02/;ОПУ Бургас:- Ограничено е движението за всички МПС по път III-906 гр. Варна - Горица затворен за всички МПС поради снегопочистванеОПУ Варна:- Ограничение на движението за всички МПС по път II-27 Червенци - Бдинци поради нулева видимост, силен вятър и снегонавяване.- Ограничено движението за всички МПС по път III-906 Юнец - Дюлино поради нулева видимост, силен вятър и снегонавяване.- Ограничение на движението за всички МПС по път III-2702 Вълчи дол - Суворово поради снегонавявания.- Ограничение на движението за всички МПС по път III-2901 Аксаковска панорама - Ветрино км 0+000 до км 34+000 поради нулева видимост, снеговалеж и силен вятър.- Ограничено е движението за всички МПС по път III-208 от разклон Ветрино до гр. Провадия, поради почистване. Обходен маршрут: през с. Габърница - с. Петров дол - Провадия. /въведено в 13:25 ч./- Ограничено е движението на всички МПС по път III-208 от пътен възел Ветрино до Провадия, поради обилен снеговалеж и влошени метеорологични условия; - Ограничено е движението на всички МПС по път III-2072 Вълчи дол - Добротич поради обилен снеговалеж и влошени метеорологични условия;ОПУ Велико Търново:- Ограничено е движението по път III-405 Алеково - Козловец поради снегонавяване и нулева видимост /въведено в 00:37 ч./.- Ограничено е движението по път III-407 Павел - Совата за МПС над 12 т. поради снегонавяване и нулева видимост /въведено в 00:51 ч./.ОПУ Видин:- Ограничено е движението за всички МПС по път III-121 от с. Шишенци до гр. Кула от км 33+400 до км 50+300 поради снегонавяване.- Ограничено е движението на всички МПС по път III-121 от разклон за с. Раброво до разклон за с. Бориловец от км 20+860 до км 31+300 в двете посоки поради снегонавяване. /въведено в 10:55 ч./- Временно се ограничава движението по път III-1412 разклон Церова вода до разклен с. Бранковци от км 0+000до км 2+150 от в двете посоки за всички МПС поради снегонавяване.- Ограничено е движението по път III-1413 Грамада - Синаговци за всички МПС, поради обилен снеговалеж и снегопочистване. /въведено в 09:26 ч./ОПУ Враца:няма ограничения.ОПУ Габрово: няма ограничения.ОПУ Добрич: - Ограничено е движението за всички МПС по път II-27 Добрич - Владимирово - Бдинци поради обилен снеговалеж и влошени метеорологични условия;- Ограничено е движението за МПС над 12 т по път II-27 Добрич - Балчик поради обилен снеговалеж и влошени метеорологични условия.;- Ограничено е движението на всички МПС по път II-29 Добрич - Генерал Тошево - ГКПП „Йовково\" поради обилен снеговалеж и влошени метеорологични условия.- Ограничено е движението на всички МПС по път II-71 Добрич - Силистра поради обилен снеговалеж и снегонавявания; - Ограничено е движението на МПС над 12 тона по път III-207 Тервел - Алфатар - Силистра поради обилен снеговалеж и снегонавявания;- Ограничено е движението на всички МПС по път III-207 Кочмар - Тервел поради обилен снеговалеж и снегонавявания;- Ограничено е движението на всички МПС по път III-293 Добрич - Крушари поради обилен снеговалеж и снегонавявания;- Ограничено е движението на всички МПС по път III-296 Генерал Тошево - Каварна поради обилен снеговалеж и снегонавявания;- Ограничено е движението на всички МПС по път III-2077 Кочмар - Тервел - Межден поради обилен снеговалеж и снегонавявания;- Ограничено е движението на МПС над 12 тона по път III-7106 Кочмар - Карапелит поради обилен снеговалеж и снегонавявания;- Ограничено е движението за всички МПС по път III-2075 Орляк - Зърнево поради обилен снеговалеж и влошени метеорологични условия;- Ограничено е движението за всички МПС по път III-2702 Генерал Киселово - Ведрина - Добрич поради обилен снеговалеж и влошени метеорологични условия;- Ограничено е движението на всички МПС по път III-2903 Генерал Тошево - Росица поради обилен снеговалеж и влошени метеорологични условия;- Ограничено е движението по за всички МПС по път III-2904 Кардам - Дуранкулак поради снегонавявания и лоша видимост- Ограничено е движението за всички МПС по път III-2932 Крушари - Росица поради обилен снеговалеж и влошени метеорологични условия;- Ограничено е движението за всички МПС по път III-7102 Тервел - Ангеларии поради обилен снеговалеж и влошени метеорологични условия;- Ограничено е движението за всички МПС по път III-7103 Oногур - Телериг - Крушари поради обилен снеговалеж и влошени метеорологични условия;- Ограничено е движението за всички МПС по път III-7105 Добрич - Житница - Балик поради обилен снеговалеж и влошени метеорологични условия;- Ограничено е движението за всички МПС по път III-9002 Балчик - Генерал Тошево поради снегонавявания и лоша видимост- Ограничено е движението за всички МПС по път III-9701 Добрич - Сърнино поради снегонавявания и лоша видимостОПУ Кърджали:- Ограничено е движението на МПС над 12 т. по път III-507 Кърджали-Мост поради обилен снеговалеж и влошени метеорологични условия.- Движение с вериги на всички МПС по път II-58 Комунига-Тополово-Асеновград в участъка с. Комунига - гр. АсеновградОПУ Кюстендил: няма ограничения.ОПУ Ловеч:- Ограничено е движението за всички МПС по път III-358 Шипково - Рибарица, поради обилен снеговалеж и почистване. /въведено в 16:25 ч./;ОПУ Пазарджик: - Временно движението по път ІІ-37 Пазарджик - Панагюрски колони от км 55+550 до км 123+830 е ограничено за МПС над 12 т поради обилен снеговалеж и снегопочистване.;- Временно движението по път II-37 Пещера-Батак-Доспат е ограничено за МПС над 12 т с ремаркета и полуремаркета. Всички останали МПС задължително с вериги.- Временно движението по път II-84 Разлог - Велинград е ограничено за МПС над 12 т с ремаркета и полуремаркета поради снегопочистване. ОПУ Перник: - Временно движението по път III-1801 Перник - Голямо Бучино е ограничено за всички МПС поради снегопочистване. /въведено в 06:59 ч/;ОПУ Плевен:- Временно е ограничено движението на МПС по път II-52 Никопол - Лозица поради снеговалеж и снегопочистване. /въведено в 09:11 ч./- Движението на МПС над 12 тона се осъществява задължително с вериги на територията на цялата област;ОПУ Пловдив: - Временно е ограничено движението за МПС над 12 тона с ремаркета и полуремаркета по път III-866 Девин - Кричим, поради силен снеговалеж и снегопочистване. /въведено в 08:58 ч./- Временно е ограничено движението на МПС над 12 тона с ремаркета и полуремаркета по път II-86 Асеновград - Смолян поради силен снеговалеж и снегопочистване. /въведено в 08:58 ч./- Движението на всички МПС по път II-58 Новаково - Кърджали задължително се осъществява с вериги; /въведено в 16:42 ч./ОПУ Разград: - Ограничено е движението за всички МПС по път II-23 Русе - Дулово поради влошени метеорологични условия.- Ограничено е движението за всички МПС по път II-49 Разград - Тутракан поради влошени метеорологични условия.- Ограничено е движението за МПС над 12 т по път II-49 Търговище - Разград поради влошени метеорологични условия.- Ограничено е движението за МПС над 12 т по път II-51 Дралфа - Чудомир - Лозница - път I-2 поради влошени метеорологични условия.- Ограничено е движението за МПС над 12 т по път III-204 Разград - Попово поради влошени метеорологични условия.- Ограничено е движението за МПС над 12 т по път III-204 Разград - Попово поради влошени метеорологични условия.- Ограничено е движението за всички МПС по път III-205 Исперих - Стефан Караджа поради влошени метеорологични условия.- Ограничено е движението за МПС над 12 т по път III-206 Пороище-Лозница поради влошени метеорологични условия.- Ограничено е движението за всички МПС по път III-702 Пристое - Лъвино поради влошени метеорологични условия.- Ограничено е движението за всички МПС по път III-2001 Ветово - Глоджево поради влошени метеорологични условия.- Ограничено е движението за всички МПС по път II-2002 Цар Калоян - Захари Стояново поради влошени метеорологични условия.- Ограничено е движението за всички МПС по път ІІІ-2003 Дряновец - Сеново поради влошени метеорологични условия.- Ограничено е движението за всички МПС по път III-2004 път I-2 - Балкански - път III-204 поради влошени метеорологични условия.- Ограничено е движението за всички МПС по път III-2005 Самуил - Подайва поради влошени метеорологични условия.- Ограничено е движението за всички МПС по път ІІІ-2102 Черешово - Бисерци поради влошени метеорологични условия.- Ограничено е движението за всички МПС по път ІІІ-2302 Сеново - Просторно поради влошени метеорологични условия.- Ограничено е движението за всички МПС по път ІІІ-2304 Малък Поровец - Острово поради влошени метеорологични условия.- Ограничено е движението за всички МПС по път ІІІ-2305 Исперих - Зебил поради влошени метеорологични условия.- Ограничено е движението за всички МПС по път ІІІ-2306 Тодорово - Къпиновци поради влошени метеорологични условия.- Ограничено е движението за всички МПС по път ІІІ-4902 Побит Камък - Веселец поради влошени метеорологични условия.- Ограничено е движението за всички МПС по път ІІІ-7002 Ясенково - Голям извор поради влошени метеорологични условия.ОПУ-Русе: Ограничено е движението за всички МПС по третокласната пътна мрежа в област Русе поради влошени метеорологични условия.- Ограничено е движението на всички МПС по път II-21 Русе - Силистра поради силен снеговалеж и ограничена видимост;- Ограничено е движението на всички МПС по път II-23 Русе - Карнобат поради обилен снеговалеж и влошени метеорологични условия.- Ограничено движение по път II-51 Бяла-Попово за МПС над 12 тона поради силен снеговалеж и снегонавявания;- Ограничено е движението за всички МПС по път II-52 разклон на I-5 - с. Мечка поради влошени метеорологични условия.снегонавявания.ОПУ Силистра:- Ограничава се движението на всички МПС по път II-21 Русе - Силистра, поради влошени метеорологични условия;- Ограничено е движението на всички МПС по път II-49 Калчево - Кошу Дере поради влошени метеорологични условия.- Ограничено е движението на всички МПС по път II-71 Силистра - Добрич поради обилен снеговалеж и снегопочистване;- Ограничено е движението на всички МПС по път III-205 Тутракан - Веселец поради нулева видимост и снегонавявания. Обходен маршрут: с. Шуменци, Варненци, Белица, Царев дол.- Ограничено движението за всички МПС по път III-205 Исперих - Стефан Караджа поради обилен снеговалеж и навявания, като движението се извършва по обходен маршрут Царев дол - Черногор - Главиница - Исперих.- Ограничено е движението на МПС над 12 тона по път III-207 Алеково - Тервел поради обилен снеговалеж и снегопочистване;- Ограничено е движението на МПС над 12 тона по път III-2077 Каблешково - Межден поради обилен снеговалеж и снегопочистване; - Ограничено е движението за всички МПС по път III-2305 Конево-Зебил поради обилен снеговалеж и снегопочистване.ОПУ Сливен:- Ограничено е движението за МПС над 12 тона по път II-55 Гурково - Нова Загора поради влошена метеорологична обстановка. - Ограничено е движението за всички МПС път III-662 поради нулева видимост и влошена метеорологична обстановка.ОПУ Смолян:По всички републикански пътища е забранено за МПС над 12 тона с ремаркета и полуремаркета, леките автомобили задължително да се движение с вериги.ОПУ София: няма ограниченияОПУ Стара Загора: няма ограничения.ОПУ Търговище: няма ограничения.ОПУ Шумен:- Ограничено е движението за всички МПС път II-27 Памукчи - граница Варна поради влошени метеорологични условия.- Ограничено е движението на МПС над 12 тона път II-73 Смядово - Карнобат поради влошени метеорологични условия.Ограничено е движението за всички МПС по път III-205 Исперих - Стефан Караджа поради снегонавявания и ограничена видимост.- Ограничено е движението за всички МПС по път III-701 Нови Пазар - Никола Козлево поради влошени метеорологични условия.- Ограничено е движението за всички МПС по път III-731 Радко Димитриево - Друмево поради влошени метеорологични условия.- Ограничено е движението за всички МПС по път III-7004 Тимарево - Струйно ограничено движение за всички МПС поради влошени метеорологични условия.ОПУ Ямбол:- Ограничено движение за всички МПС по път Стефан Караджово - кръстовище с път II-79 Голямо крушово-Болярово поради снеговалеж, силен вятър и ограничена видимост.3. Машини работили по зимното поддържане: 1279 бр.  ", "date": "2018.02.27", "title": "Ето каква е актуалната ситуация по пътищата"}
{"url": "http://www.cross.bg/nikoga-sushtiyat-fytbolut-1568814.html", "text": "/КРОСС/ Южноафриканският \"Мамелъди Съндаунс\" е отборът, с който Юсейн Болт е подписал първия си професионален футболен договор. Това стана ясно, след като клубът, в който преди време Христо Стоичков беше треньор, оповести новината в профила си в „Туитър\", предава БТВ.\"Футболът никога няма да бъде същият\", написаха от клуба в социалната мрежаОчаква се по-късно днес световният рекордьор в леката атлетика - на 100 и 200 м, да бъда официално представен като ново попълнение.Светкавицата никога не е крил страстта си към футбола. 31-годишният вече бивш лекоатлет нееднократно е заявявал, че има желание един ден да стане футболист, а мечтата му е да облече екипа на \"Манчестър Юнайтед\".", "date": "2018.02.27", "title": "Футболът никога няма да бъде същият, Юсейн Болт подписа договор с бивш клуб на Христо Стоичков"}
{"url": "http://www.cross.bg/stydeno-parlamenta-rymuniya-1568810.html", "text": "/КРОСС/ Студът в Румъния засегна и управниците в северната ни съседка, като депутатите се оплакаха от студ и лоша изолация на иначе най-голямата административна сграда в Европа, а именно парламентът.Националната либерална партия на Румъния е трябвало да проведе срещата на изпълнителния си комитет в парламента при 14 градуса по Целзий, след като температурите в сградата са паднали заради мразовитото време навън, предава Romania Insider.Депутатите е трябвало да стоят вътре със зимни палта и да се отопляват с вентилаторни печки. Председателят на управляващата партия Ливиу Драгня заяви, че ниските температури в парламента се дължат на лошата изолация на прозорците.„Навсякъде в парламента е студено именно заради прозорците. Край всеки прозорец в сградата се усеща студено течение и когато навън е студено и ветровито, както сега, е почти невъзможно да се стои вътре\", заяви Драгня. Той допълни, че парламентът няма достатъчно средства, за да замени дограмата.Междувременно в момента температурите в Румъния достигат до минус 22 градуса. Времето ще остане студено в по-голямата част от седмицата. В по-голямата част от страната е обявен оранжев код за виелици. Училищата в Букурещ и в редица градове по страната са затворени.Вчера, рано сутринта, в северните части на страната и край северните склонове на Карпатите. ", "date": "2018.02.27", "title": "Студ в румънския парламент, депутатите се топлят с духалки"}
{"url": "http://www.cross.bg/mesta-naseleni-bulgariya-1568823.html", "text": "/КРОСС/ Електроразпределителната компания в Североизточна България отстрани редица аварии по електроразпределителната мрежа вследствие на силния вятър и снегонавяванията, които доведоха до обледяване на въздушни проводници.Екипите на Електроразпределение Север, част от групата ЕНЕРГО-ПРО Варна, от вчера следобед възстановиха електрозахранването на над 50 населени места, съобщават от компанията. Ситуацията се разви динамично и през изминалата нощ възникнаха нови повреди. Днес продължава работата по възстановяване на електричеството на 14 населени места, от които 10 са в област Добрич, 1 в област Варна, 2 в Силистра и 1 в Русе.Електроразпределение Север мобилизира своите екипи, снабдени с оборудване и техника за работа в зимни условия. На места работата е затруднена от усложнената пътна обстановка. Компанията поддържа постоянна връзка с областните и общинските администрации в Североизточна България за обмен на оперативна информация и синхронизиране на действията.Поради влошените метеорологични условия през последното денонощие отчетниците на компанията не успяха да извършат месечното отчитане на електромерите в селата Поручик Кърджиево, Шуменци, Сяново и Новаково. Потреблението на клиентите в тези населени места ще бъде отчетено веднага след като достъпът до тях е възможен.", "date": "2018.02.27", "title": "Електроразпределение Север възстанови електрозахранването на над 50 населени места в Североизточна България"}
{"url": "http://www.cross.bg/bulgarskoto-predsedatelstvo-transport-1568817.html", "text": "/КРОСС/ Заместник-министърът на транспорта, информационните технологии и съобщенията Велик Занчев ще открие първото авиационно събитие от програмата на Българското председателство на Съвета на Европейския съюз. Форумът „Въздушният транспорт - двигател за просперитет\" се организира със съдействието на Международната асоциация за въздушен транспорт (ИАТА).Събитието ще се проведе утре, 28 февруари 2018 г., от 08.30 часа, в София Балкан Хотел, съобщават от транспортното министерство.Основните теми, които ще бъдат разисквани, са свързани с актуалните предизвикателства пред авиационната индустрия и възможните решения.", "date": "2018.02.27", "title": "Зам.-министър Велик Занчев ще открие първото авиационно събитие от програмата на Българското председателство"}
{"url": "http://www.cross.bg/nikopol-belene-voennoslyzheshtite-1568819.html", "text": "/КРОСС/ До 02:00 часа след полунощ продължиха действията на военнослужещите от състава на формированието за овладяване и/или преодоляване на последствията от бедствия за действие при зимни условия на 55 инженерен полк - Белене, които вчера в късния следобед потеглиха към района на селата Лозица, Любеново и Въбел, община Никопол, област Плевен.Часове наред военнослужещите разчистваха пътни участъци и оказваха съдействие на бедстващи хора, сред които и един чужд гражданин.Изтеглени бяха закъсали в огромните преспи автомобили, някои от които бяха придружени до град Белене, където да пренощуват. Разчистен бе пътен участък от с. Лозица до гр. Никопол и обратно до град Белене.  ", "date": "2018.02.27", "title": "Девет часа военнослужещи от Сухопътните войски оказваха помощ на бедстващи хора в община Никопол"}
{"url": "http://www.cross.bg/deloto-podsudimi-vasilev-1568826.html", "text": "/КРОСС/ Спецсъдът даде ход на делото за източването на КТБ при четвъртия опит делото да тръгне. По него подсъдими са 18 души, предава БТВ.Два часа бяха нужни на съдът да изслуша противоположните мнения на обвинението и на защитата на 18-те подсъдими.Съдът трябваше да взема решение и дали Цветан Василев е призован според действащите закони и дали делото може да започне без него.В Сърбия има дело срещу Цветан Василев за екстрадиция и той не може да напуска страната.", "date": "2018.02.27", "title": "Съдът най-накрая даде ход на делото за КТБ"}
{"url": "http://www.cross.bg/tehnologii-informatzionnite-hora-1568871.html", "text": "/КРОСС/ Президентът Румен Радев връчи специалната награда на Българската асоциация по информационни технологии (БАИТ) за 2017 г. на преподавателя д-р  Светлин Наков, запалил хиляди млади хора да се насочат към програмиране и информационните технологии. Той преподава в няколко университета и изгражда частни школи за обучение по програмиране, и е един от инициаторите за създаването на Софтуерния университет (СофтУни), в който 30 000 души се обучават годишно по програмиране и дигитални умения.Отличието се присъжда за значим принос в развитието на информационните и комуникационни технологии. Д-р Светлин Наков е носител и на наградата „Джон Атанасов\" на президента на Република България за неговия принос за развитие на информационните технологии и информационното общество през 2004 година.„За мен е огромна чест да връча тази награда на господин Наков. Той е поел една просветителска мисия - да работи за младите хора, за нашето бъдеще, да работи за формиране на съзнание и отговорности у младите хора, защото истината е в дигиталното бъдеще. Програмистът вече няма отговорност само към своя софтуерен продукт, неговата отговорност е в залагането на ценности и алгоритми на поведение в обществото\", подчерта държавният глава на церемонията по награждаването.Президентът отбеляза, че времето, в което се гледаше на програмирането като на „странно занимание на странни хора\" отдавна вече е в историята. „Не можем да говорим за модернизиране на България без развитието на информационните и комуникационните технологии. Това е най-бързо развиващият се сектор в нашата икономика и то с едни много смели крачки и с най-голяма добавена стойност\", добави Румен Радев.„Без информационни технологии и комуникации няма бъдеще. И аз много се радвам, че именно благодарение на хора като вас България постига такива успехи. Ние имаме своите традиции. Имаме своя огромен потенциал и нещо много ценно - упоритостта и таланта на българската нация\", заяви в словото си президентът и пожела на отличените да продължават с решителни крачки напред да дават пример на младото поколение.Конкурсът на БАИТ се провежда за седма поредна година под патронажа на държавния глава. Наградите се връчват на личности, институции или компании в 11 различни категории за принос в развитието на информационните и комуникационните технологии.", "date": "2018.02.27", "title": "Президентът Румен Радев: Не можем да говорим за модернизиране на България без развитие на информационните технологии"}
{"url": "http://www.cross.bg/turgovska-borisov-svetovnata-1568809.html", "text": "/КРОСС/ Министър-председателят Бойко Борисов и генералният директор на Световната търговска организация Роберто Азеведо обсъдиха партньорството на България в рамките на Световната търговска организация на среща в Министерския съвет, съобщават от пресслужбата на правителството.Премиерът посочи, че един от приоритетите на Българското председателство на Съвета на ЕС е да работи за укрепването на доверието в Световната търговска организация и утвърждаването на многостранната търговска система. В рамките на председателството България ще инициира дискусия в Съвета за перспективите пред търговската система и начините за по-ефективно функциониране на механизмите за уреждане на спорове. Борисов изрази очакване, че на днешното неформално заседание на търговските министри от ЕС в София ще бъде обсъден конструктивен подход за продължаване на диалога с останалите страни-членки на СТО, за да се намери начин за излизане от кризата, в която се намира организацията.По време на срещата премиерът Борисов подчерта, че България продължава да запазва икономическа и финансова стабилност и да предприема активни мерки за постигане на висок икономически растеж. Той запозна госта си с резултатите от административната реформа, която правителството в момента провежда и с мерките за подобряване на обслужването на гражданите и бизнеса, както и осигуряване на прозрачност на публичните дейности и превенция на корупцията, чрез ускорено въвеждане на електронно управление.На срещата беше отбелязан и ръстът в българския износ. В периода януари - ноември 2017 г. той се е увеличил с 11.8% спрямо същия период на 2016 г. ", "date": "2018.02.27", "title": "Премиерът Бойко Борисов се срещна с генералния директор на СТО Роберто Азеведо"}
{"url": "http://www.cross.bg/hora-programa--1568801.html", "text": "/КРОСС/ Близо 41,4 млн. лв. ще бъдат инвестирани в изграждането на инфраструктура за социални услуги на лица с увреждания и възрастни хора. Средствата са предвидени по процедура „Подкрепа за деинституционализация на социалните услуги за възрастни и хора с увреждания\" по Оперативна програма „Региони в растеж\" 2014-2020, проект на насоки за кандидатстване по която бяха публикувани за обсъждане днес, съобщават от регионалното министерство.Предвижда се процедурата по директно предоставяне на безвъзмездна финансова помощ по управляваната от Министерството на регионалното развитие и благоустройството програма да бъде обявена през месец март 2018 г.С определения ресурс в 29 общини (Варна, Велики Преслав, Велико Търново, Враца, Габрово, Горна Оряховица, Димитровград, Дряново, Казанлък, Кърджали, Кюстендил, Ловеч, Малко Търново, Нови пазар, Перник, Пловдив, Русе, Свищов, Своге, Силистра, Сливен, Смолян, София, Струмяни,Тополовград, Търговище, Хасково, Шумен и Ямбол) се предвижда да бъдат изградени или ремонтирани, обзаведени и оборудвани 6 дневни центъра за подкрепа на лица с различни форми на деменция и техните семейства. Ще бъдат изградени или ремонтирани и 68 центъра за грижа за хора с увреждания и възрастни хора, които ще бъдат в полза на лица с психични разстройства, лица с умствена изостаналост, лица с различни форми на деменция и възрастни хора в невъзможност за самообслужване.Процесът по деинституционализация ще се изпълнява по интегриран и координиран начин между Оперативна програма „Развитие на човешките ресурси\" 2014-2020 и Оперативна програма „Региони в растеж\" 2014-2020 с цел осигуряване на допълняемост и свързаност на мерките. Меките мерки, свързани с новите услуги в новоизградената социална инфраструктура, ще бъдат финансирани по Оперативна програма „Развитие на човешките ресурси \" 2014-2020.Предложения и коментари по проекта на Насоки за кандидатстване могат да се изпращат в срок до 13.03.2018 г. (включително) по официален път или на електронна поща: .Проектът на Насоки за кандидатстване е публикуван на  на МРРБ, както и на официалната страница на ОПРР 2014-2020 -  в подменю .   ", "date": "2018.02.27", "title": "Близо 41,4 млн. лв. ще бъдат инвестирани в изграждането на качествена инфраструктура за социални услуги за възрастни хора и хора с увреждания   "}
{"url": "http://www.cross.bg/letishteto-timishoara-grazhdani-1568800.html", "text": "/КРОСС/ Над 100 българи са блокирани часове наред без храна и каквато и да е информация на летището в румънския град Тимишоара, след като самолетът им не можа да кацне у нас, а нискотарифният авиопревозвач „Райънеър\" им предложи трансграничен транспорт с автобуси по блокираните от сняг пътища, съобщава БТВ. За това сигнализирали препатилите пътници. Те излетели в препълнения самолет от Лондон вчера в 15 ч. за Пловдив. Летището под тепетата обаче било затворено и машината била пренасочена първо към София, а после - към Тимишоара.„Капитанът на „Райънеър\" заяви, че ще бъдем настанени в хотел и днес ще бъдем извозени дали до Пловдив, или до София. От 21 ч. вечерта ние стоим на летището. Нищо не е осигурено, просто ни стовариха на летището и чакаме от 9 часа\", разказа пред БТВ една от блокираните - Даниела Стоилова.По думите ѝ от авиокомпанията предложили автобусен транспорт: „Автобусите приличаха на автобуси на градския транспорт, без тоалетна. 60 души от групата се качиха на този автобус. Останалите 130 отказахме, защото не виждаме в това време как ще стигнем до България\". Към момента Стоилова и останалите на аерогарата нямат контакт със заминалите.Тези, които не поели риска да тръгнат през нощта при тежка зимна обстановка, получили по един ваучер за 5 евро - достатъчни за по едно кафе и минерална вода.„Една майка, която е с малко бебе, помоли да ѝ осигурят памперси и храна за бебето, при което й казаха, че всичко е затворено и няма как да ѝ помогнат\", посочи Стоилова.От „Райънеър\" казали, че чакат отварянето на офиса в Дъблин, за да излязат с решение на ситуацията. Информация чака и консулът ни в Букурещ Мирчо Иванов. Той също призна, че няма връзка със заминалите с автобус български граждани. Почетният консул на страната ни в Тимишоара ще има грижата да осигури най-необходимото на нашите сънародници.По-късно от Министерството на външните работи излязоха с официална позиция и обявиха, че ще бъде сформиран кризисен  щаб.  ", "date": "2018.02.27", "title": "Над 100 българи блокирани в Румъния, след като не успели да кацнат в Пловдив"}
{"url": "http://www.cross.bg/gyta-iztochna-chasa-1568803.html", "text": "/КРОСС/ „Хуманитарната пауза\", обявена от Русия, като опит да се намали кръвопролитието в контролирания от сирийската опозиция анклав Източна Гута край Дамаск, е влязла в сила в 9:00 часа местно врем, предава \"Франс прес\"Според кореспондент на агенцията, намиращ се в основния град на Източна Гута - Дума, през нощта е имало единствено спорадичен ракетен обстрел.Дневната „пауза\" обявена от Москва в понеделник, трябва да продължи до 14:00 часа местно време. Тя бе по настояване на руския президент Владимир Путин и има за цел извеждането на цивилните от анклава.", "date": "2018.02.27", "title": "Наредената от Путин \"Хуманитарната пауза\" в Източна Гута започна да действа"}
{"url": "http://www.cross.bg/plovdiv-zatvoreno-moskva-1568802.html", "text": "/КРОСС/ Летище \"Пловдив\" е затворено все още, започнало е почистването на пистата. Това съобщи пред радио „Фокус\"-Пловдив дежурен в сектор „Полетна информация\".След два-три часа ще има яснота как ще продължи работа летището. Вчера са били отложени три полета заради метеорологичната обстановка, а пътниците, които е трябвало да излетят за Москва, са настанени на хотел в Пловдив. Причината за това е, че самолетът им не е дошъл до България, а е кацнал в Кишинев. Очаква се днес този полет да бъде осъществен, след като самолетът дойде от Кишинев в Пловдив, за да вземе пътниците за Москва.", "date": "2018.02.27", "title": "Пловдивското летище остава затворено"}
{"url": "http://www.cross.bg/polozhenie-bedstveno-glavinitza-1568806.html", "text": "/КРОСС/ Частично бедствено положение е обявено в община Главиница. Това съобщи пред радио „Фокус\"-Шумен заместник-кметът Данка Милчева. Обстановката е тежка поради снеговалежа и силния вятър, който образува навявания. Затворени са пътищата в направленията Главиница-Сокол-Зафирово-Долно Ряхово-Малък Преславец и Главиница-Сокол-Суходол-Бащино. Частичното бедствено положение ще бъде отменено при спиране на навяванията и след разчистване на пътищата.Няма бедстващи хора. Днес и утре училищата няма да работят. За детската градина в Главиница ще се сформира една смесена група. Ток и вода има във всички населени места.", "date": "2018.02.27", "title": "Община в Силистренско обяви частично бедствено положение"}
{"url": "http://www.cross.bg/manolova-sofiya-evro-1568804.html", "text": "/КРОСС/ „Как губещо дружество като „Топлофикация София\" ще покрива общински дълг от  67 млн. евро за завода за отпадъци\". Този въпрос зададе омбудсманът Мая Манолова в писмо до кмета на София Йорданка Фандъкова.Повод за написването му са сигнали на столичани, в които гражданите алармират Манолова, че се възпрепятства правото им на информация по предстоящото обсъждане на проекта „Изграждане на инсталация за комбинирано производство на енергия в София с оползотворяване на RDF отпадък\".Омбудсманът настоява Столична община да даде ясен отговор във връзка с финансирането на проекта и отражението му върху околната среда. Манолова е категорична, че би го подкрепила при обосновани и доказани ползи за столичани, ясни разчети за себестойността на производството и гаранции, че няма да доведе до оскъпяване цената на топлоенергията, включително и до замърсяване на околната среда.„Информацията, че се предвижда дългосрочният дълг - до 67 000 000 евро, да бъде изплащан с бъдещи приходи на „Топлофикация София\" ЕАД поражда много въпроси, на които Столична община /СО/ е длъжна да даде ясен и конкретен отговор. Както всички знаем, от последния публикуван доклад на независимия одитор за това дружество - същото е на загуба /натрупаната загуба към 31.12.2016 г. е в размер на 336 634 хиляди лева/\", пише в писмото си Манолова.Според нея, в становището на одитора е констатирана съществена несигурност, която би могла да породи значителни съмнения относно способността на дружеството да продължи като действащо предприятие. Манолова допълва още, че няма яснота как при такова финансово състояние енергийното предприятие ще изплаща дълга и как това ще се отрази на цената на топлинната енергия. ", "date": "2018.02.27", "title": "Манолова пита Фандъкова: Как губещо дружество като \"Топлофикация София\" ще покрива общински дълг от  67 млн. евро за завода за отпадъци"}
{"url": "http://www.cross.bg/internet-kompanii-samoletite-1568805.html", "text": "/КРОСС/ Темата за дигиталната ера и свързаността навсякъде вече се превръща в клише. Въпреки това все още има места, където това клише все още дори не е реалност. Например гражданската авиация.Качеството на интернет връзката в самолетите все още е доста ниско. Освен това услугата е и скъпа за повечето пътници. Пет компании ще се опитат да решат тези проблеми като създават Seamless Air Alliance, съобщава в. The Wall Street Journal.В този алианс членуват Airbus, Delta, OneWeb, Sprint и Airtel, уточнява Vesti. Петте компании смятат, че проблемът с интернет връзката на борда на самолетите може да се реши сравнително лесно. За целта просто трябва да се позволи на мобилните оператори да предлагат интернет достъп чрез сателити до самолетите.И макар решението да е логично, то изглежда доста сложно. Според петте компании обаче съвместната работа между телекомите, авиокомпаниите и производителите на самолети може значително да улесни процеса и да намали разходите. Крайната цел е разходите да бъдат снижени максимално, за да могат всички пътници на борда да се възползват от бърз и стабилен интернет по време на полета. Идеята е интернет връзката да е част от цялата услуга и да не се налага допълнително плащане за нея.Всичко това звучи чудесно, но за сега е твърде рано да се очакват някакви реални резултати. Алиансът тепърва трябва да изгради услугата и след това трябва да успее да привлече още авиокомпании и производители, които да се присъединят. Това ще е трудната част, но ако техническото решение е ефикасно, повечето авиолинии сами биха го потърсили, за да не изпускат клиенти. ", "date": "2018.02.27", "title": "5 компании се обединяват, за да доставят достъпен интернет и в небето"}
{"url": "http://www.cross.bg/sela-elektrozahranvaneto-oblast-1568807.html", "text": "/КРОСС/ „Електроразпределение Юг\" (част от EVN България) продължава дейностите за възстановяване на електрозахранването за засегнатите села от снегонавяванията, съобщават от дружеството.Ситуацията в области Пазарджик, Пловдив, Смолян и Кърджали е нормална при зимни условия. С изместването на снеговалежите на изток усложнена остава ситуацията с електрозахранването за села в области Стара Загора, Сливен, Ямбол и Бургас. В засегнатите области вследствие на снеговалежа и бурния вятър са налице скъсани проводници. Екипите на дружеството работят за възстановяване на електрозахранването като на места се извършва и физически обход по трасетата на електропроводите.  В област Стара Загора 20 села имат нарушено електрозахранване - основно в района на Раднево. В област Сливен засегнати са 11 села, колкото и в област Ямбол. В област Бургас 20 села цялостно или частично имат прекъсвания в електроснабдяването, основно в планинските части на областта.Екипите на „Електроразпределение Юг\" са оборудвани с техника и инструменти, както и специализирана механизация. ", "date": "2018.02.27", "title": "Екипи на „Електроразпределение Юг“ работят за възстановяване на електрозахранването в засегнатите райони"}
{"url": "http://www.cross.bg/dzhoyvi-alek-originalniya-1568808.html", "text": "/КРОСС/ \"Бон Джоуви\" ще се съберат в оригиналния си състав за церемонията по въвеждането им в Залата на славата на рокендрола, съобщава „Контактмюзик\".Легендарната банда се готви да изпълни няколко песни на церемонията на 14 април в Кливланд. Сега става ясно, че за събитието \"Бон Джоуви\" ще са в оригиналния си състав, т.е. с Алек Джон Съч и Ричи Самбора.Алек напусна бандата през 1993 г., а Ричи го последва през 2013 г. Двамата обаче ще се завърнат, за да се появят на сцената заедно с вокалиста Джон Бон Джоуви, барабаниста Тико Торес и изпълнителя на клавишни Дейвид Брайън.\"Разговорът ми с Алек по телефона за предстоящото събиране на бандата бе чудесен\",  заяви Тико Торес пред сп. \"Билборд\". \"За своеобразното пътуване като банда бяхме заедно за известно време и е хубаво, че ще можем да пресъздадем това не само за самите нас, но и за феновете. Предполагам, че когато се съберем със старите приятели, ще има много емоционални мигове\", допълни той.Всъщност събирането на групата е и като своеобразно изискване за влизането в Залата на славата. По традиция то става именно в оригиналните  състгави на бандите, като много рядко се допускат изключения и то само когато някое от новите попълнения се е превърнало в знакова фигура за групата и рокендрола. ", "date": "2018.02.27", "title": "Поне за кратко \"Бон Джоуви\" се събира в оригиналния си състав"}
{"url": "http://www.cross.bg/nyama-parkirane-zona-1568791.html", "text": "/КРОСС/ За втори пореден ден няма да има синя и зелена зона за паркиране в София. Това обяви лично кметът на столицата Йорданка Фандъкова.Причината е усложнената обстановка и натрупалата снежна покривка, която о т столична община не могат да почистят, да осигурят места за паркиране, заради което справедливо и не искат пари от шофьорите, които все пак успеят да  позиционират колата си в центъра на града.„Докато не е възможно да се приведе зоната в нормален вид, ще остане без да се заплаща, защото е изключително трудно, а на много места невъзможно да бъде почистен снегът от зоните. Знаете, там паркират и автомобили, няма как да минат снегорините. Докато не се приведе в приличен вид зоната, няма как да се взимат пари на хората\", обяви Йорданка Фандъкова., написаха в прессъобщение от Центъра за градска мобилност.", "date": "2018.02.27", "title": "Отново без синя зона в столицата"}
{"url": "http://www.cross.bg/belene-tzentralata-izgrazhdaneto-1568790.html", "text": "/КРОСС/ Мораториумът върху строежа на АЕЦ „Белене\" трябва да падне. Това е необходимото условие, за да се намери сериозен инвеститор за изграждането на централата, в която трябва да имаме държавно участие, защото подобни проекти имат пряко отношение към икономиката на страната ни и към нашата национална сигурност. Това заяви в ефира на БНТ членът на ИБ на АБВ Румен Петков. Във връзка с темата той бе призован за коментар по отношение на тезата на премиера Борисов, че можем да мислим за АЕЦ „Белене\" като за общ балкански проект.„Президентът Първанов в неделя разви тази теза на един много сериозен  ядрен форум, който АБВ организира. Много е важно да сме наясно с възможните източници на финансиране за АЕЦ „Белене\". Премиерът днес е говорил за европейско финансиране, мисля че това е много трудно. Това, което трябва да направим е да си гарантираме националния интерес, като първо Народното събрание снеме мораториума върху изграждането на централата, въпреки че това може би не е точния юридически термин. Второ, да се обяви процедурата по изграждането на централата и България да гарантира своето участие в проекта с досега направените инвестиции. И трето, тази процедура трябва да доведе до намирането на силен стратегически инвеститор, като през цялото време сме с ясното съзнание, че става въпрос и за националната сигурност на България\", посочи той. ", "date": "2018.02.27", "title": "Румен Петков:  Мораториумът върху строежа на АЕЦ \"Белене\" трябва да падне"}
{"url": "http://www.cross.bg/deloto-tzvetan-opita-1568792.html", "text": "/КРОСС/ Специализираният съд за четвърти път ще опита да даде ход на делото за източването на Корпоративна търговска банка, предава БНТ.По делото подсъдими са Цветан Василев и още 17 души. Банкерът Цветан Василев получи призовката си в Белград в края на януари. Той е в сръбската столица от началото на разследването за фалита на КТБ. Делото срещу него и останалите подсъдими е за присвояване на близо 3 милиарда лева от затворената през юли 2014 година КТБ.Миналото заседание беше провалено заради заболяване на един от призованите.", "date": "2018.02.27", "title": "Спецсъдът отново ще опита да даде ход на делото за КТБ"}
{"url": "http://www.cross.bg/kosovo-yunker-surbiya-1568793.html", "text": "/КРОСС/ Председателят на Европейската комисия Жан-Клод Юнкер заяви при посещението си в Белград, че Сърбия трябва да реши спора с Косово преди да може да влезе в Европейския съюз, предава БНР.На свой ред сръбският президент Александър Вучич заяви, че призовава към компромис с Косово.След Сърбия, Жан Клод Юнкер ще бъде на посещение в Черна гора, Косово и Босна, а обиколката му в региона ще завърши с участие в среща на върха на ЕС с регионални лидери в София на 1 март. ", "date": "2018.02.27", "title": "Юнкер: Сърбия трябва да реши спора си с Косово, за да влезе в ЕС"}
{"url": "http://www.cross.bg/vidimost-atanasov-dvizhenieto-1568795.html", "text": "/КРОСС/ Най-сложна е обстановката в Североизточна България - в областите Добрич, Силистра и Русе, заради силните ветрове и намалената видимост. Най-тежка е ситуацията в Добрич и екипите работят за разчистване на пътищата към Кардам и Дуранкулак, за да може главните направления в региона да бъдат отворени колкото се може по-бързо, съобщи на брифинг председателят на Управителния съвет на Агенция „Пътна инфраструктура\" инж. Дончо Атанасов. Той подчерта, че през нощта Междуведоственият щаб не е спирал работата си под ръководството на министъра на регионалното развитие и благоустройството Николай Нанков. АПИ е изпълнила най-важната задача, която са имали от министъра да не се допусне да има бедстващи хора при усложнената зимна обстановка. „Нямаме бедстващи, нямаме пострадали, защото най-важното е да запазим живота и здравето на хората\", каза инж. Атанасов.По автомагистралите „Хемус\", „Тракия\", „Марица\", „Струма\" и „Люлин\" няма ограничение в движението на тежкотоварните превозни средства и трафикът се нормализира. Сутринта бе възстановено движението по АМ „Тракия\" в участъка между Карнобат и Бургас и по АМ „Хемус\" от Шумен до Варна, по които движението през нощта бе ограничено заради силния вятър и нулевата видимост. Безопасността и на пътуващите, и на работещите е най-важна и благодаря на всички екипи, които денонощно работят при тежки зимни условия, каза инж. Атанасов. В момента републиканските пътища се почистват от над 2300 машини.Необходимо е шофьорите да карат внимателно, със съобразена за зимните условия скорост, да не предприемат резки маневри и да спазват въведените ограничения. При ниска видимост трябва да се пътува по-бавно, за да може да се реагира, защото при силен вятър и снегонавявания обстановката може да се влоши за секунди, подчерта Росен Рапчев от „Пътна полиция\". ", "date": "2018.02.27", "title": "Шефът на АПИ: Най-критично е в областите Добрич, Силистра и Русе"}
{"url": "http://www.cross.bg/novi-sanktzii-mnychin-1568794.html", "text": "/КРОСС/ САЩ ще наложат нови санкции срещу Русия в рамките на 30 дни. Това заяви американският финансов министър Стивън Мнучин.Отговарящият за хазната на САЩ министър е направил коментара си по време на своя реч в Калифорнийския университет в Лос Анджелис.„Може да очаквате, че в следващите 30 дни ще бъдат въведени нови санкции\", заяви Мнучин, цитиран от Bloomberg.„Спазваме всички съществуващи санкции и въвеждаме нови\", каза още министърът.Миналата седмица Мнучин разкри пред журналисти, че Вашингтон работят върху нов пакет рестрикции и смятат да ги разкрият официално до дни. Той беше и първия от американските държавници, който обяви, че \"Крелмълският доклад\" няма да си остане само информативен списък с лица и фирми, а на негова база ще се съставят нови санкции срещу Русия.", "date": "2018.02.27", "title": "До месец САЩ въвеждат нови санкции срещу Русия"}
{"url": "http://www.cross.bg/dombrovskis-evropa-svoite-1568796.html", "text": "/КРОСС/ Заместник-председателят на Европейската комисия Валдис Домбровскис заяви, че институцията търси възможности да регулира търговията, извършвана с криптовалути. Той допълни, че Европа трябва да живее в настоящето, но и да обръща внимание на произтичащите рискове, пише The Brussels Times.Криптовалутите, като известния биткойн стават все по-популярни сред инвеститорите и обикновения човек. Въпреки това употребата им в международната търговия крие рискове - стойността им не е гарантирана, което може да създаде спекулация. Също така е възможно да се използват по-лесно за пране на пари и други нелегални дейности.В тази връзка ЕК организира конференция, събирайки представители на сектора и експерти, за да обсъдят бъдещето на виртуалните валути. Домбровскис заяви, че те имат своите предимства и подчерта, че е важно Европа да приема иновациите, за да остане конкурентоспособна.„Въпреки това, рисковете не трябва да бъдат неглижирани. Европа представлява малка част от международния пазар за криптовалути. Трябва да работим със своите партньори от Г-20, за да защитим своите потребители\", коментира Домбровскис. ", "date": "2018.02.27", "title": "Еврокомисията търси начин да урегулира търговията с криптовалути"}
{"url": "http://www.cross.bg/ministur-temenyzhka-ostavka-1568799.html", "text": "/КРОСС/ Очаква се съветът на управляващата коалиция да се събере в сряда или четвъртък, за да обсъди номинацията за нов министър на енергетиката. Това обяви пред БНТ „Денят започва\" председателят на Народното събрание и депутат от ГЕРБ Цвета Караянчева. Тя не разкри името на наследника на Теменужка Петкова. Досегашният енергиен министър подаде оставка, заради дългогодишното си приятелство със собственичката на фирмата, която купува активите на ЧЕЗ.\"Може би Теменужка Петкова иска да премахне всякакви съмнения за нейно участие в тази сделка и така е решила. Аз не бих се съгласила с тази оставка. Много добър министър е. От 800 милиона лева в сектора загуба, тя направи така че да има печалба\", каза Караянчева.\"С председателя на енергийната комисия Делян Добрев работеха в много добър синхрон\", допълни председателят на НС.  ", "date": "2018.02.27", "title": "Управляващата коалиция се събира в сряда или четвъртък, за да реши за нов министър на енергетиката"}
{"url": "http://www.cross.bg/siderov-gerb-parlamenta-1568798.html", "text": "/КРОСС/ Словесните престрелки от страна на Волен Сидеров към ГЕРБ продължават. Въпреки че през миналата седмица в парламента и изглежда страстите бяха потушени, сега Сидеров продължи с изказванията си срещу коалиционния партньор. Този път обект на гнева му бе спасеният и с гласовете на „Обединени патриоти\" Делян Добрев, а повод бе  в управляващата коалиция.„Делян Добрев е най-уникалният случай в българския парламентаризъм - депутат в оставка. Той си подаде оставката, Конституционният съд каза ясно, че тази оставка трябва да бъде приета, след което той се вкопчи в парламента и сега стои незаконен депутат\", коментира Волен Сидеров пред „Нова телевизия\".„Като какъв се изказва? Ако е от името на ГЕРБ, ръководството на ГЕРБ да потвърди неговите думи. Ако се изказва самостоятелно, то тогава трябва да напусне парламента, той няма право да се изказва за нещо, което е сключено като коалиционно споразумение. А той размества партии. Не знам какво го движи този млад човек.Ръководството на ГЕРБ трябва да вземе отношение\", заяви Сидеров.„Изобщо не ме интересува какво смята Делян Добрев, той не е фактор\", заяви още Сидеров.Лидерът на „Атака\" даде за пример Истанбулската конвенция.„Ръководството на ГЕРБ си беше подготвило гласуване, така че дори без нашите гласове тази конвенция да мине. Слава Богу лидерът на ГЕРБ осъзна, че това не е добре за тях\", коментира Сидеров.Относно споровете с Цветан Цветанов, Валери Симеонов, Красимир Каракачанов, по различни теми - като Банско, например, или самолетите за военните, Сидеров заяви, че той им отправя „дружеска критика\".„Аз много съм патил в политиката и затова съм длъжен да им посочвам на партньорите си изкушенията и опасностите. Аз играя ролята на този, който ги насочва към истинските неща. В политиката трябва да правиш верните неща, защото хората иначе ще те заплюят\", коментира Сидеров.„Не трябва да допускаме компромис с властта\", заяви Сидеров.„Цветанов, ако се беше посъветвал с мен като по-опитен човек, щях да му кажа, че темата за Народния съд не трябва да се вкарва в парламента. Това е тема, която няма еднозначна оценка. Все пак беше полезен урок\", коментира лидерът на „Атака\".„Мога пак да вляза самостоятелно в парламента, ако се разтури коалицията. Три пъти съм го правил. Но съм на мнение, че не трябва да се цепим. Следващите са евроизборите. Хората и без това не обичат да гласуват на тези избори. Тогава няма да имаме шанс. Ако се явим поотделно ще имаме по-нисък процент и хората ще си кажат: „Ето, те се разпадат и сриват\". Не трябва да мислим как по отделно, а как при всички обстоятелства, въпреки различията в характерите, да бъдем заедно\", допълни лидерът на „Атака\" и съпредседател на „Обединени патриоти\". ", "date": "2018.02.27", "title": "Волен Сидеров: Делян Добрев е най-уникалният случай в българския парламентаризъм, той е незаконен депутат"}
{"url": "http://www.cross.bg/rasteniya-antarktida-kontinent-1568797.html", "text": "/КРОСС/ Български екип от геолози намери на Антарктида вкаменелости на растения, с които за пореден път бе доказано, че белият континент някога е бил част от древния суперконтинент Гондвана и е бил зелен.Успешно завърши и високотехнологичният българо-португалски проект \"Антарктика роботикс академи\", чиято цел е стотици деца да опознаят ледения континент без да напускат България, съобщиха от Българския антарктически институт.Една от поставените задачи пред антарктическата ни експедиция беше детайлно проучване на скалите на нос Хана. Той се намира на 12.5 км по права линия от полуостров Хърд, където е разположена Българската антарктическа база \"Св. Климент Охридски\".Тъй като най-бързият достъп до носа е по вода, с помощта на командира на базата инж. Йордан Йорданов, геолозите достигнаха носа с моторна лодка \"Зодиак\", след което направиха бивачен лагер на брега.В геоложкия екип участват д-р Камен Бонев, д-р Стефан Велев и гл. ас. д-р Дочо Дочев.Скалните последователности на нос Хана основно се състоят от различни типове вулканични скали, силове и редки седиментни скали.Досегашните проучвания на района, направени от британски и чилийски изследователи, са спорадични и далеч не толкова детайлни.Българските геолози изследваха в най-северната част на носа свободната от сняг и лед територия. Там те откриха множество растителни фосили и тънки въгленосни пластове.Намерените вкаменелости от растения са на възраст около 86 милиона години - от късната креда. Те са се съхранили в зелени тънкослоести пясъчници с фина и среднозърнеста структура.Става дума предимно за останки на голосеменните растения, които са били доминиращи в края на късната креда. Рядко се срещат и листни отпечатъци от покритосеменни растения, които са се появили в средата на ранната креда. Едва в следващите епохи те са преживели разцвет, за да бъдат днес доминиращи в растителния свят на планетата.Единствените досега описани вкаменелости на листа са намерени от чилийски геолози през 2007 г.Находката на българските учени обаче е фосилна колекция от ново ниво, каквато се описва за първи път. Освен това за първи път са открити въглефицирани останки от растения на нос Хана, уточняват антарктиците.Събраната нова фосилна колекция ще бъде изследвана в Музея по палеонтология и исторична геология към Геолого-географския факултет на Софийския университет \"Св. Климент Охридски\". Чрез нея учените са надяват да хвърлят светлина върху облика на древния суперконтинент Гондвана, част от който е била днешната Антарктида.„Там, където днес е ледената покривка, някога е имало вечнозелена растителност, от която днес намираме само останки, запечатани в скалния летопис\", обясняват антарктиците.Успешно беше изпълнена и друга задача на 26-ата ни антарктическа експедиция - завърши високотехнологичният българо-португалски проект \"Антарктика роботикс академи\". Неговата цел е стотици деца да опознаят ледения континент без да напускат България.Проектът започна на 28 януари, когато двама от неговите създатели - Людмила Филипова от Физическия факултет на Софийския университет и португалският учен проф. Нуно Пирейра от университета в Бежа, поеха към Антарктида заедно с последната за сезона група от експедицията. Той е единствен по рода си в световен мащаб и се реализира на територията на антарктическата ни база с подкрепата на Българския антарктически институт.Осемте робота и три Arduino платки със сензори приключиха успешно своята изследователска мисия. Сензорите на машините измерват температура, налягане, влажност, слънчева радиация, височина и локационни данни.Екипът засне 3D документален филм, който ще пренася зрителите директно на ледения континент чрез очила за виртуална реалност.Целта на \"Антарктика роботикс академи\" и на партньорската компания \"Роботика\" е да се подпомогне обучението на учители от български училища, така че стотици деца да имат възможност да осъществяват физични измервания и обучение на Антарктида, без да напускат границите на родината.В средата на март, когато учените се завърнат от експедицията, цялата апаратура ще бъде дарена на три пилотно избрани български училища: \"Св. Георги\", 1-во СУ \"Пенчо Славейков\" и 49-о ОУ \"Бенито Хуарес\" , както и на 2 португалски училища. Идеята на организаторите е броят на училищата да нараства с всяка следваща година.", "date": "2018.02.27", "title": "Български геолози с важно откритие за древната растителност "}
{"url": "http://www.cross.bg/detza-problemi-tvurdeniya-1568830.html", "text": "/КРОСС/ Родители отново излизат на протест с настояване за видеонаблюдения в детски градини и училища. Поредната демонстрация от \"Не на насилието над деца в детски градини и училища\" ще е в София и ще се проведе на 4 март от 11:30 часа в парк „Герена\", съобщават от Инициативен комитет за качествена и иновативна образователна система.А повод да се организира новия протест са изказвания на зам.-министъра на образованието Деница Сачева пред „Нова телевизия\" във връзка със скандала с детска градина „Брезичка\", при който скрита камера засне как възпитателка малтретира деца, което последва и куп уволнения в детското заведение.Както вече е известно Сачева изрази твърда позиция срещу видеонаблюдението, а за да аргументира своята позиция в телевизионното предаване казва:  \"Вижте, случаят в Бургас например, какъв проблем точно реши? Той не реши никакъв проблем. Напротив в момента текат много различни паралелни процеси. Съответно: съдят се хората, които са изнесли кадрите. Родителите  пък,  чиито деца са заснети и излъчени по телевизията, без тяхното знание и съгласие, съдят другите родители. Отвори се една кутия на Пандора, от която аз не виждам да се реши проблемът. Напротив създадоха се много други проблеми\".От Инициативен комитет за качествена и иновативна образователна система, обаче направили проверка и са категорични, че тези твърдения са напълно неверни. Всички родители от група \"Мики Маус\" не само отричат да има такива заведени дела, но и изразяват недоумението си от категоричността, с която това се твърди.„Също така категорично не се съгласяваме, че разкритото насилие е донесло само проблеми. Това твърдение вменява, че разкриването на насилие над деца носи проблеми, както и съдебни дела за родителите, чиито деца са насилвани, т.е. нямаше да имат никакви проблеми, ако никога не беше разкрито насилието над децата им.Подобни твърдения подклаждат допълнително напрежение в обществото, а според нас Министерството на образованието и науката би следвало не само да поеме отговорността за случилото се, но и да изпълнява функцията на регулатор в сферата на образованието. В тази връзка твърдо заявяваме, че ние приемаме изказването на г-жа Сачева за крайно непрофесионално и за опит за груба манипулация на обществото. Коректно е изнесената в публичното пространство информация да бъде проверена, а не тенденциозно представяна с цел създаване или изкуствено засилване на конфликти. Не прави чест на г-жа Сачева да изрича неистини в ефир, поради което настояваме за публично извинение от нейна страна както на родителите от ДГ \"Брезичка\", така и на всички граждани, които са били подведени от изказването й. Надяваме се даимаме и възможност публично да опровергаем неверните твърдения\", пишат от инициативния комитет. ", "date": "2018.02.27", "title": "Родители излизат на протест заради неверни твърдения на зам.-министъра на образованието"}
{"url": "http://www.cross.bg/byrdzhev-bulgariya-priz-1568815.html", "text": "/КРОСС/ Народният представител от „БСП за България\" Стефан Бурджев получи почетен приз за \"Добродетел 2017\".Той бе връчен от Националното сдружение на сираците в България заради подкрепата на Бурджев при реализирането на инициативата за обличане на абитуриенти в неравностойно социално положение от Плевен и областта, съобщи председателят на Сдружението Слави Михайлов.", "date": "2018.02.27", "title": "Депутат от БСП получи приз за \"Добродетел 2017\""}
{"url": "http://www.cross.bg/expo-security-sigyrnostta-1568813.html", "text": "/КРОСС/ От 7-и до 10 март в Интер Експо Център ще се проведе 25-ото издание на изложение SECURITY EXPO. Единственото по рода си събитие у нас в областта на сигурността за дома и бизнеса ще обедини професионалистите от всички аспекти на бранша, за да покаже най-новите тенденции и технологии.Изложението се организира под патронажа на Министерството на вътрешните работи, съвместно oт Интер Експо Център и  Българската търговско-промишлена палата.В рамките на четири дни SECURITY EXPO ще представи 360-градусов обзор на секторите охрана, сигурност и безопасност. По време на изложението специалистите могат да разгледат и да се запознаят с последните новости в пожароизвестяване, пожарогасене, видеонаблюдение, CLOUD инженерство: IP и мрежи, IT и комуникации, контрол на достъп, биометрия, оборудване на \"интелигентни сгради\", специализирани автомобили и техника.Тазгодишното издание на професионалния форум ще бъде съпътствано и от специална програма, която ще разгледа темите за „Ефективната борба с наводненията\" и „Химическа защита\" според европейските норми и правила, както и неприкосновеността извън сигурността в контектста на новата правна рамка, която създава Общият регламент за защита на личните данни. В поредица от презентации участниците в изложението ще представят иновативните си предложения за създаването на една по-сигурна среда.За поредна година SECURITY EXPO ще се проведе паралелно с форума за енергоефективно, екологично и функционално строителство Българска строителна седмица.", "date": "2018.02.27", "title": "Експерти по сигурността се събират в София за SECURITY EXPO 2018"}
{"url": "http://www.cross.bg/zavurshva-purvata-bulgariya-1568781.html", "text": "/КРОСС/ 1531 г. - Осем немски князе и 11 града сформират Лига в защита на учението на Мартин Лутер.1551 г. - Иван Грозни открива Стоглавия събор, ограничаващ правата на духовенството.1599 г. - Джордано Бруно е преместен от Венеция в съда в Рим.1687 г. - Управляващият Япония Цунаеши забранява на поданиците си консумацията на риба, стриди и птици.1795 г. - Правителството на Франция обявява временно затваряне на театрите.1814 г. - Състои се премиерата на 8-ата симфония на Бетховен.1825 г. - Публикувана е първата глава на „Евгений Онегин\" на Александър Пушкин.1854 г. - В състояние на умопомрачение немският композитор Роберт Шуман извършва неуспешен опит за самоубийство.1870 г. - Със султански ферман е учредена Българската екзархия, възприета от властта за официален представител на българския народ в Османската империя.1879 г. - Изработен е мемоар на Учредителното събрание против Берлинския договор изпратен до Великите сили.1882 г. - В Русия за първи път е разрешено използването на телефоните от частни лица.1890 г. - Дадена е амнистия за престъпления на чиновниците между 9 август 1886 г. и 2 август 1887 г.1897 г. - В Русе се състои първата кинопрожекция у нас, наблюдавана от 200 зрители.1900 г. - Във Обединеното кралство е създадена Лейбъристката партия.1900 г. - Създаден е футболният клуб „Байерн\" (Мюнхен).1904 г. - Създаден е футболният клуб „Бенфика\" (Лисабон).1907 г. - След убийството на Димитър Петков е съставен нов кабинет на Народнолибералната партия начело с Димитър Станчов.1917 г. - Жените в провинцията Онтарио (Канада) получават право на глас в местните избори.1921 г. - В София пристига Междусъюзническата контролна комисия в състав: граф Шеризе от Франция, Колвин от Великобритания и принц Боргезе от Италия. За български комисар към комисията е назначен Райко Даскалов с помощници Михаил Савов, Никола Стоянов и Крум Попов.1922 г. - Върховният съд на САЩ единодушно приема 19-та поправка в конституцията, гарантираща избирателни права на жените.1932 г. - Английският физик сър Джеймс Чадуик открива неутрона.1933 г. - Япония обявява, че напуска Обществото на народите.1933 г. - В Германия е подпалена сградата на Райхстага.1934 г. - Арестуваните за пожара в Райхстага българи са екстрадирани в СССР.1934 г. - Георги Димитров, Благой Попов и Васил Танев, съдени в Лайпцигския процес, са освободени от затвора Моабит.1936 г. - Под натиска на властите съюзът „Добруджа\" се саморазпуска, но местните дружества продължават да съществуват и Софийското дружество поема ръководните функции от май същата година.1945 г. - В България със закон е въведена Правописна реформа.1946 г. - Открит е университетът „Кирил Славянобългарски\" във Варна.1951 г. - В САЩ е ратифицирана 22-та поправка към конституцията, която официално ограничава броя на президентските мандати до два.1967 г. - Излиза запис на първата песен на групата Пинк Флойд.1967 г. - Доминика придобива независимост от Обединеното кралство.1969 г. - Подписано е споразумение между правителствата на България, СССР, ГДР, Полша, Румъния, Монголия, Унгария и Чехословакия за създаване на Международен център за научна и техническа информация.1981 г. - Завършва 10-дневното посещение на председателя на Комитета за култура Людмила Живкова в Индия.1982 г. - Завършва тридневното официално посещение в България на държавния глава на Турция - генерал Кенан Еврен.1997 г. - Списание „Нейчър\" публикува съобщение за успешното клониране на овца.1997 г. - В Ирландия се разрешават разводите.2000 г. - Завършва Единадесетата конференция на СДС.2000 г. - Завършва Шестнадесетият конгрес на Демократическата партия, който трябва да избере нов лидер след смъртта на Стефан Савов. Председател става Александър Праматарски.2001 г. - НИС на СДС взема решение да изключи от СДС бившия главен секретар Христо Бисеров и члена на НИС Йордан Цонев за нарушаване на три члена на устава.2010 г. - В Чили, в 6:53 часа по Гринуич, се случва катастрофално земетресение с магнитуд 8,8 по скалата на Рихтер. ", "date": "2018.02.27", "title": "27 февруари в историята"}
{"url": "http://www.cross.bg/tema-bulgariya-zhivo-1568785.html", "text": "/КРОСС/ Тема: Нашествие на корейска музика в България. Всичко за манията на тийнейджърите КЕЙ ПОПТема: Червен код: Сняг, студ и затруднена пътна обстановка. На живо актуална информация от цялата странаТема: БСП между скандалите и опозиционните битки - гост Весела ЛечеваТема: Парламентарни сюжети - говори председателят на Народното събрание Цвета КараянчеваТема: Път през Балканите - коментар на дипломатите Любомир Кючуков и Боби БобевТема: Остава ли усложнена обстановката в страната и има ли селища в капана на зимата?Тема: Ексклузивно - защо ЧЕЗ реши да продаде бизнеса си в България и избра Гинка Върбакова за купувач - коментар на бившия директор на компанията Петр БаранТема: Специалният проект на \"Тази сутрин\" \"Потомците на героите разказват\" - спомен за българските опълченци на ШипкаТема: Ще има ли ново райониране на България? Ще пришият ли бедните към богатите общини?Тема: На живо от \"Пирогов\" - колко хора пострадаха заради заледени улици?Тема: \"Здравей, България\" във вторник продължава да следи снежна блокада в страната, а репортерите на NOVA ще се включат на живо от критичните точки. Зрителите ще видят и какви капани крие зимата на пътя чрез демонстрация на живоТема: Партньор за размяна? Ще има ли рокади в управляващата коалиция? В студиото - Волен Сидеров.Тема: Кой тормози и обира деца пред столично училище?Тема: Болница като дом за бездомни - защо?Тема: Ще откриват ли чужди компании нови работни места у нас?Тема: Шеф Виктор Ангелов часове преди старта на най-голямото състезание за професионални готвачи Hell's Kitchen.Тема: Наско от БТР празнува рождения си ден с Никол Станкулова. ", "date": "2018.02.27", "title": "В сутрешните блокове"}
{"url": "http://www.cross.bg/prokopiii-ikonite-dekapolit-1568782.html", "text": "/КРОСС/Преп. Прокопий Декаполит изповедник (Прежд. лит.) (Вечерта Малко повечерие с Богородичен акатист I статия)Житие на св. преподобни Прокопий Декаполит и преподобни Василий сподвижник ПрокопиевПреподобни Прокопий бил от Десетоградие (Декаполис), около Галилейско море (Палестина), поради което бил наречен Декаполит. От младост той се отдал на постнически и други подвижнически трудове, чрез които сърцето се очиства и духът се издига към Бога.Когато настанало гонение против иконите от страна на император Лъв Исаврянин (717-741 г.)Речник Прокопий се вдигнал в защита на иконите, като доказвал, че иконопочитанието не е идолопоклонство, понеже християните знаят, че кланяйки се пред иконите, те не се кланят на мъртва материя, а на живите светци, които са изобразени на иконите. Поради това Прокопий зверски бил мъчен, бит и с желязо стърган.Когато след смъртта на Лъв Исаврянин иконите били поставени отново в църквите, Прокопий се върнал в своя манастир, където прекарал останалите си дни в мир. В дълбока старост той се преселил в небесното царство, където съзерцава ангелите и светците, чиито ликове почитал на земята.Заедно със свети Прокопий се подвизавал с духовен подвиг и страдал ученикът му Василий, чиято памет се празнува на 28 февруари.В памет на преподобния наш отец Прокопий Декаполит, изповедникДекаполитската страна, получила названието си от десетте града, разположени в нея, се намира при Галилейско море; свети евангелист Марк споменава за нея, като казва: \"Иисус отиде към Галилейско море през пределите на Десетоградие\"*. От тази страна бил родом и преподобният Прокопий изповедник. Опитен в монашеските подвизи, изпитан в строгото постничество, украсен с душевна чистота, той бил славен сред подвижниците.В това време настъпили тежките времена на иконоборческата ерес; неин първи подбудител бил беззаконният гръцки цар Лъв ИсаврянинРечник*, който несправедливо наричал светите икони идоли, а покланящите им се - идолопоклонници. Той убил мнозина невинни православни, предал на проклятие всички предишни правоверни царе, светители и християни за това, че почитали светите икони, с което заслужил проклятие от всички.Тогава непоколебимият стълб на православието и крепкият защитник на православната вяра, преподобни Прокопий, застанал мъжествено срещу множеството на еретиците, които в нечестието си хулели Бога Слово и безчестно отричали светите икони. Той посрамил еретиците, като изобличил безумното им мъдруване, преодолявайки го с непобедими боговдъхновени слова.С това той си навлякъл гнева на безбожния цар, който подобно на див лъв, излязъл от пустинята, ревял, търсейки плячка. По негова заповед хванали преподобния и жестоко го били; мъчители стъргали тялото му с железни остриета и след това го хвърлили в мрачна и смрадна тъмница. Но светецът твърдо понесъл всички страдания.Заедно с него страдал и преподобният Василий, който преди това се подвизавал с него в постничество и в упражняване в добродетелите. Сега те двамата претърпели заедно много мъчения за светите икони. Те били затворени в тъмница и се намирали там до смъртта на безбожния мъчител. А когато Лъв умрял, като се лишил не само от временния, но и от бъдещия вечен живот, свети Прокопий заедно с другаря си Василий и с други светии бил пуснат от тъмницата.Останалото време от живота си прекарал в постнически трудове, мнозина наставил в добродетелта и ги довел до спасение. В дълбока старост отишъл при Христа Бога, за да Го гледа вече лице в лице, а не на икона, и за да приеме достойна награда за трудовете си като постник и страдалец Христов, подвизавал се докрай за Неговата свята икона. ", "date": "2018.02.27", "title": "Преп. Прокопий Декаполит - изповедник"}
{"url": "http://www.cross.bg/loshite-izbirat-dobri-1568783.html", "text": "/КРОСС/ Лошите управници се избират от добри граждани, които не ходят на избори.Джордж Джийн Нейтън", "date": "2018.02.27", "title": "Лошите управници се избират от добри..."}
{"url": "http://www.cross.bg/temperatyri-oblasti-maksimalnite-1568735.html", "text": "/КРОСС/ В 27 области е обявен жълт код за ниски температури за 27 февруари. Това сочи справка на сайта на Националния институт по метеорология и хидрология към Българската академия на науките.Във всички области на страната, без Благоевград, максималните температури ще бъдат отрицателни. Очаква се максималните температури да бъдат от минус 7 до минус 2 градуса.", "date": "2018.02.27", "title": "Жълт код в почти цялата страна "}
{"url": "http://www.cross.bg/chasa-sofiya-provede-1568786.html", "text": "/КРОСС/ ***София. От 10.15 часа президентът Румен Радев ще проведе среща на „Дондуков\"2 с Генералния директор на Световната търговска организация (СТО) Роберто Азеведо.***София. От 16.20 часа президентът Румен Радев ще участва в церемонията за връчване на Наградите на Българската асоциация по информационни технологии (БАИТ) за 2017 г. Президентът ще връчи специалната награда на победителя в категорията „Значим принос в развитието на информационните и комуникационни технологии\". Събитието ще се състои в зала „София\" на световния търговски център „Интерпред\".***София. От 18.00 часа , в Института за етнология и фолклористика с Етнографски музей при БАН вицепрезидентът Илияна Йотова ще открие изложба „Бесарабия - съкровища от бабините ракли\" на Донка Минковская - бесарабска българка.***София. От 09.00 часа министърът на икономиката Емил Караниколов ще оглави Неформалното заседание на министрите, отговарящи за търговията в ЕС, което ще се проведе в НДК.***София. От 12.00 часа в заседателната зала на МВР министърът на вътрешните работи Валентин Радев ще даде редовен месечен брифинг.***София. Заключителният етап от конференцията на началника на отбраната генерал-лейтенант Андрей Боцев ще се проведе в София. Той ще представи анализа на подготовката, войсковия ред и дисциплината на Българската армия и структурите на пряко подчинение на министъра на отбраната през учебната 2017 г. На конференцията ще присъстват президентът и върховен главнокомандващ на Въоръжените сили на Република България Румен Радев и заместник министър-председателят по обществения ред и сигурността и министър на отбраната Красимир Каракачанов. След приключването на доклада за анализа, около 12 ч., министърът на отбраната Красимир Каракачанов и началникът на отбраната генерал-лейтенант Андрей Боцев ще направят изявления за медиите в сградата на Министерството на отбраната (бул. „Ген. Тотлебен\" №34).***София. От 08.00 часа в Ситуационния център на Агенция „Пътна инфраструктура\" ще има брифинг за актуалната пътна обстановка.***София. От 09.30 часа в Sofia Event Center ще се състои XIII Годишна конференция „СТРАТЕГИЧЕСКА ИНФРАСТРУКТУРА И ИНВЕСТИЦИИ 2018 - КОХЕЗИЯ И СВЪРЗАНОСТ\".***София. От 09.30 часа ще започне седмичното заседания на Съдийската колегия към Висшия съдебен съвет.***София. От 11.30 часа в зала 3 в Източното крило в сградата на Народното събрание на пл. „Княз Александър І\" ще се проведе среща на ръководствата на Комисията по европейските въпроси и контрол на европейските фондове (КЕВКЕФ), Комисията по икономическа политика и туризъм и членовете на Обществения съвет към КЕВКЕФ с генералния директор на Световната търговска организация Роберто Азеведо. След срещата, в 12.30 часа, е предвиден брифинг за журналисти, а преди това в 10.00 часа председателят на Комисията по европейски въпроси и контрол на европейските фондове Кристиан Вигенин ще разговаря с председателя на Комисията за международна търговия на Европейския парламент Бернд Ланге.***София. От 09.30 часа 15 състав на Софийски градски съд ще заседава по делото срещу Любомир Д., обвинен в убийство по чл. 115-117 от Наказателния кодекс.***София. От 10.00 часа в хотел „BEST WESTERN- Hotel Expo Sofia\" Комисията за защита на потребителите (КЗП) организира Национална конференция на тема: „КЗП- отговорен партньор на българските икономически оператори\". В нея ще участват представители на Комисия за защита на потребителите, националния омбудсман, министерството на икономиката на Република България, браншови и търговски организации, малки и средни предприятия, които осъществяват електронна търговия, както и представители на средствата за масова информация.***София. От 10.00 час VIII състав на Софийски градски съд ще заседава по делото срещу Цветан В., Александър П., Илиан З., Георги Х., Георги З., Елка С., Елена И., Рангел С., Светлана Г., Снежанка С., Маргарита Г., Красимир Х., Маргарита П., Мария Д., Борислава К., Цветан Гунев, Румен С., Славияна В, обвинени в организиране и ръководене на престъпна група. (Делото за КТБ)***София. От 10.00 часа XV състав на Специализирания наказателен съд ще проведе заседание по делото срещу Иван Р., Димитър К. и Георги Г., обвинени в организиране и ръководене на организирана престъпна група.***София. От 10.00 часа III състав на Специализирания наказателен съд ще заседава по делото срещу Хованес М., Пламен Т., Владимир Р. и Стоян А., обвинени в образуване и ръководене на организирана престъпна група.***София. От 10.00 часа в сградата на администрацията на район „Възраждане\" на бул. „Александър Стамболийски\" 62 ще се проведе „Работилница на Баба Марта\" с участието на деца от учебните заведения в Района, кмета на район „Възраждане\" Савина Савова, преподаватели и педагогически съветници.***София. От 10.30 часа в София хотел Балкан ще се проведе Петият национален бизнес форум фарма „Икономика на здравето - новите предизвикателства\".***София. От 11.00 часа в УМБАЛ „Свети Иван Рилски\" ще се проведе пресконференция по повод Деня на редките болести с представяне на Експертните центрове по редки болести и възможностите за тяхната диагностика.***София. От 11.00 часа в зала IN THE PARK (над кино „Люмиер\") ще се проведе пресконференция по повод 22-рия Международен филмов фестивал СОФИЯ ФИЛМ ФЕСТ 2018.***София. От 11.00 часа, в Националния пресклуб на Българската телеграфна агенция ще се състои пресконференция, посветена на премиерата на Софийската опера и балет операта „Янините девет братя\" от Любомир Пипков. Премиерата е на 22 март.***София. От 11.00 часа на Националния стадион Васил Левски ще бъде даден старт на „Световния пробег на мира\", който се провежда под патронажа на кмета на Столична община - Йорданка Фандъкова и с подкрепата на Министерство на младежта и спорта, Министерство на културата и Министерство на образованието.***София. От 27 февруари 2018 г. в Техническия университет - София се провеждат „Дни на отворените врати - 2018\". Основната цел на събитието е бъдещите кандидат-студенти да посетят лабораториите на университета и да се запознаят с високото технологично ниво на оборудването, както и с възможностите за обучение и с добрите перспективи за тяхната бъдеща професионална реализация.***София. От 12.00 часа зам.-кметът на София доц. д-р Тодор Чобанов и главният архитект арх. Здравко Здравков ще представят предложенията на Столична община за даване на статут на културна ценност на важни обекти и връщането на статут за обекти, на които той е бил отнет. На събитието е поканен и министъра на културата Боил Банов. Пресконференцията ще се проведе в сградата на Направление „Архитектура и градоустройство\" на ул.\"Сердика\" 5, зала на ет.3.***София. От 12.00 часа в БТА Български зъболекарски съюз организира пресконференция на тема: „Новости в Национален рамков договор 2018 г. за денталното лечение на гражданите. Българският зъболекарски съюз за оралното здраве на българина.\".***София. От 12.00 часа в Руския културно-информационен център (Шипка №34) ще се проведе откриване на „Руската Къща на феновете\", в която любителите на футбол могат да получат подробна информация за Световното първенство-2018 и за възможностите да го посетят. След края на церемонията, от 13.00 часа в Руския културно-информационен център ще се състои пресконференция, на която ще бъде разказано за предстоящия детски футболен турнир под патронажа на Посолството на Руската Федерация в Република България и Българската Асоциация Мини Футбол „Мини Световно първенство\" (14 юни - 15 юли 2018 година, София), в който ще вземат участие 32 детски футболни отбора от цяла България.***София. От 12.30 часа след приключването на планирани за седмицата закрити заседания на КЕВР, председателят доц. Иван Иванов ще даде разяснения във връзка с нормативните правомощия на Комисията по сделката за продажба на активите на CEZ Group в България.***София. От 14.00 часа до 17.30 часа в София Хотел Балкан, пл. „Света Неделя\" 5, Германо-Българската индустриално-търговска камара организира втора конференция на тема „Compliance\". Темите на конференцията са: „Устойчивост на веригата за доставки\", „Отговорности на управителите\", „Мерки срещу изпирането на пари\", „Е-търговия и защита на личните данни\" и „Нелоялни практики и заблуждаваща реклама\".***София. От 15.00 часа народният представител от „БСП за България\" Димитър Данчев и общинският съветник Борис Цветков ще бъдат на разположение на софиянци в постоянната приемна на БСП - София на ул. \"Леге\" №10, етаж 1.***София. От 16.30 часа в зала София на Интерпред ще се състои официалната церемония за връчване на Наградите на БАИТ за 2017 г. Участие в събитието ще вземе председателят на Държавната агенция „Електронно управление\" (ДАЕУ) Атанас Темелков.***София. От 17.30 часа, в галерийното пространство на Триъгълната кула на Сердика (бул. \"Княгиня Мария Луиза\" 16), Регионален исторически музей - София представя изложбата \"В светлината на Освобождението\", посветена на 140 години от Освобождението на България.***София. От 18.00 часа в галерия УниАрт на Нов български университет ще бъде открита експерименталната изложба „Някой vs. Никой\" с куратори Златка Димитрова и Александра Велева, студенти от НБУ.***София. От 18.00 часа в зала Концертна на Централен Военен Клуб, ще се състои официалната церемония за връчване на наградите „Инвеститор на годината\". Събитието се организира от Българската агенция за инвестиции (БАИ).***София. От 19.00 часа в зала „Изток\" на Зала Универсиада ще бъде прожектиран филмът „Специална кръв\" на американската режисьорка и продуцентка Натали Мецгър. Прожекцията се организира от Асоциация „Наследствен Ангиоедем България\" в навечерието на честването на Деня на редките болести.***Благоевград. От 10.30 часа в зала „22 септември\" кметът д-р Атанас Камбитов ще открие информационна среща по проект „Дейности за подпомагане и подкрепа на социалното предприемачество на местно ниво\".***Благоевград. От 15.00 часа Административен съд - Благоевград ще представи годишен доклад за дейността си през 2017 година. Събитието ще се проведе в Зала № 1, в сградата на Административен съд - Благоевград.***Благоевград. От 19.30 часа в Аудитория „Андрей Делчев\" в Академичен център „Балкански\" на в Американския университет влогърът Емил Конрад изнесе публична лекция пред студенти и външни посетители на тема „Redefining Popularity: Self-Publishing and the Vlogosphere\" (Предефиниране на популярността: Само-публикуване и влогосфера).***Бургас. От 09.00 часа в СУ „Св. св. Кирил и Методий\" ще се проведе благотворителен мартенски базар „Заедно за специалните деца\".***Варна. От 10.00 часа в съдебна зала 1А на І етаж на съдебната палата на площад \"Тракия\" Районен съд - Варна организира пресконференция за представяне на обобщените резултати от дейността си през изминалата 2017 г.***Варна. От 11.00 часа в зала на Център „Работа\" към Дирекция „Бюро по труда\" - Варна (гр. Варна, ул. „Бдин\" №6), ще се проведе съвместна пресконференция на Директорите на Регионална дирекция за социално подпомагане - Варна и Дирекция „Регионална служба по заетостта\" - Варна.***Варна. От 16.00 часа в сградата на Музея на Възраждането ще се открие традиционната годишна изложба, която музеят организира по повод националния празник на България Трети март. Изложбата е под надслов „Честванията на Българската Свобода\" и представя експонати, свързани с годишнини, отбелязващи бележитата дата.*** Велико Търново. От 10.00 часа в Голяма зала на Общината ще се проведе Обществено обсъждане за поемане на дълг.*** Велико Търново. От 11.00 часа през сградата на Общината ще бъде монтирана голямата мартеница, изработена от Клуба на хората с увреждания.*** Велико Търново. От 11.00 часа в детски отдел на РНБ „П.Р.Славейков\" ще започне „Седмица на писателя Емилиян Станев\" по повод 111 години от рождението му.*** Велико Търново. От 14.00 часа в СУ „Емилиян Станев\" ще бъде открита изложба на ученици от профил „Изкуство\".*** Велико Търново. От 16.00 часа в СУ „Емилиян Станев\" ще се проведе Ден на античното наследство.***Враца. ОТ 18.00 часа в Синя зала Младежки дом Камелия Кондова ще представи новата книга на Димитър Никифоров -„Казано по мъжки\".*** Горна Оряховица./с. Драганово. От 16.00 часа в НЧ „Съединение - 1888\" ще се проведе „Мартенска работилничка\" - изработване на мартеници с учениците от ОУ „Климент Охридски\".***Добрич. От 09.30 часа в Детска градина 29 ще се проведе Куклен спектакъл „Лека нощ, съкровище\" на Държавен куклен театър „Дора Габе\".***Добрич. От 11.00 часа в детска градина 20 ще се проведе куклен спектакъл „Косе Босе\" на Държавен куклен театър „Дора Габе\".***Добрич. От 11.00 часа в Етнографска къща ще се проведе „Бабомартенска работилничка\" с участието на деца от клуб „Златна ябълка\" с ръководител Руска Симеонова при СУ „Св. Кл. Охридски\".***Добрич. От 12.00 и 18.30 часа, в Народно читалище „Йордан Йовков - 1870 г.\", Зала „Зорница\", Любовта е...\" - спектакъл по текст на Валери Петров на Театрална студия „Зорница\".***Добрич. От 19.00 часа в зала 3 на Младежки център ще се проведе Неформално обучение на тема „Животът ми като театър\".***Карлово. От 14.30 часа в Общинската художествена галерия ще бъде открита изложбата „Израелски открития и разработки, променили света\".***Костинброд. От 16.00 часа в малкия салон на Народно читалище „Иван Вазов\" ученици и учители от три училища в града организират „Търг на бизнеса - подкрепяме образованието\". Събитието ще срещне представители на бизнеса от София и София област с шест ученически проекта и различни възможности да ги подкрепят.***Кюстендил.От 12.00 часа в залата на областна администрация ще се проведе консултативен съвет по животновъдство.***Пазарджик. От 11.00 часа в Регионалния пресклуб на БТА ще се проведе пресконференция на Младежки дом- Пазарджик, по време на която ще бъде представен проектът „Мулти Култи китчън\".***Перник. От 18.30 часа в Конферентната зала на Общински младежки дом ще се проведе обучение на тема „Организиране - от идеята до събитието\".***Пловдив.От 10.00 часа в зала 1 на Пловдивски Апелативен съд ще се разглежда за втори път делото срещу Ахмед Муса. Делото се разглежда за втори път, след като ВКС отмени присъдата на Пловдивския апелативен съд и го върна за ново разглеждане от друг съдебен състав.***Пловдив.От 11.00 часа в СУ „Христо Г. Данов\" ученици от начален курс на обучение ще покажат възможностите на micro:bit пред кмета на Пловдив Иван Тотев, заместник-кмета Стефан Стоянов, кметът на район Северен Ральо Ралев и началник на отдел \"Образование\" Донка Щилянова.***Пловдив. От 16.00 часа, с тържествен водосвет на новия 16-срезов компютърен томограф ще бъде отбелязана 129-тата годишнина от създаването на МБАЛ-Пловдив към ВМА. На откриването, което ще се състои в диагностично-консултативния блок на болницата (ул. Петко Д. Петков), ще присъстват ръководството на ВМА в лицето на бригаден генрал професор доктор Венцислав Мутафчийски, д.м.н., FACS и неговите заместници.***Пловдив. От 18.00 часа на бул. „Васил Априлов\" 124 А ще бъде открит REGUS Business Centre & Lounge.***Сливен. От 14.30 часа в зала „Сливен\" Регионалната организация на евреите „Шалом\" ще отбележи 75-ата годишнина от спасяването на българските евреи.***Смолян. От 14.00 часа в Сесийната зала на Община Смолян ще се проведе заседание на общинския съвет.***Смолян. От 16.00 часа в атриума на Областна администрация Смолян Регионален исторически музей „Стою Шишков\" - Смолян ще експонира фото-документалната изложба \"Родопите и Руско-турската война 1877-1878 г.\"***Стара Загора. От 11.30 часа в зала №3, ет.1 на Районен съд - Стара Загора - Председателя на Районен съд - Стара Загора свиква Пресконференция за представяне на резултатите от работата на Районен съд - Стара Загора за 2017 г. и запознаване със съдиите за „връзки с обществеността\", избрани от Общото събрание на съдиите от Районен съд -Стара Загора.***Стара Загора. От 16.00 часа в РБ „Захарий Княжески\" ще се бъде открита документалната изложба на РБ „Стоян Чилингиров\" - Шумен „Българската история в художествено слово и образ\".***Стара Загора. От 19.00 часа в споделеното работно пространство на Стара Загора - ZaraLab (бул. \"Княз Александър Батенберг\" №28) ще се състои безплатна лекция на тема „Първи стъпки в предприемачеството\".***Шумен. От 10.00 часа в зала 203 на общината ще се проведе брифинг.***Шумен. От 14.00 часа в зала 2 на областна администрация ще се проведе заседание на Общото събрание на Асоциацията по ВиК. ", "date": "2018.02.27", "title": "Събитията в страната на 27 февруари"}
{"url": "http://www.cross.bg/minys-obyad-silen-1568788.html", "text": "/КРОСС/ Днес и в Източна България валежите ще отслабнат, след обяд в много райони на страната временно и ще спрат. Дневните температури почти навсякъде ще са отрицателни между минус 7° и минус 2°, в югоизточните райони малко по-високи.Вятърът ще отслабне и ще е умерен до силен, от север-североизток. През нощта, с преминаването на нов средиземноморски циклон, от югозапад валежите отново ще се активизират. Атмосферното налягане е по-ниско от средното за февруари и ще остане без съществена промяна.Над Черноморието ще бъде облачно, с валежи от сняг, които след обяд ще отслабват. Ще духа умерен до силен вятър от север-североизток. Максималните температури ще са минус 2° - минус 5°. Температурата на морската вода е 5 - 7°. Вълнението на морето ще е 4 - 5 бала, след обяд ще отслабва.Над планините ще е облачно и мъгливо, ще вали слаб сняг. Ще духа силен вятър от южната четвърт. Максималната температура на височина 1200 метра ще е около минус 5°, на 2000 метра - около минус 8°.", "date": "2018.02.27", "title": "Снеговалежите отслабват, но температурите ще са под нулата"}
{"url": "http://www.cross.bg/fandukova-nyama-otnovo-1568784.html", "text": "/КРОСС/ „Обстановката продължава да е усложнена. През цялата нощ работиха почистващите фирми, колегите от Инспектората бяха на терен, обяви в ефира на \"Денят започва\" по БНТ кметът на София Йорданка Фандъкова.„Продължава да вали - в южните райони снежната покривка е вече над 40 см, обработва се непрекъснато, но отново платната са заснежени. Работим приоритетно по платната, където се движи градският транспорт\", допълни тя.Кметът Фандъкова отново призова всички да бъдат много внимателни при придвижването и тези, които ще излязат с автомобилите си, да се съобразят със зимната обстановка.„Почистват се спирки, продължава почистването на подлези и започва почистването на тротоари\", каза още кметицата.„Очаква се да вали до обяд - така че ще продължи тази усложнена обстановка. Ще продължим да работим през целия ден. Днес отново, докато не е възможно да се приведе зоната в нормален вид, ще остане без да се заплаща, защото е изключително трудно, а на много места невъзможно да бъде почистен снегът от зоните. Знаете, там паркират и автомобили, няма как да минат снегорините. Докато не се приведе в приличен вид зоната, няма как да се взимат пари на хората\", обясни Фандъкова.„През нощта работиха 160 машини - всички са на разположение, на терен и ще продължат да работят през целия ден\", заяви столичният кмет.Тя е категорична, че за несвършена работа общината няма да плати. Ако се види, че някъде не е почистено, там няма да се плати\", коментира тя.„Вчера специално съм поискала да не се заплаща обработките в \"Люлин\", там не се справи фирмата определено\", допълни столичният кмет.В Кризисния център на общината са пренощували 198 души - ще им бъде осигурен престоя и през деня, обясни Фандъкова. ", "date": "2018.02.27", "title": "Фандъкова: Работи се непрекъснато, но обстановката е усложнена"}
{"url": "http://www.cross.bg/bivsh-depytat-rymen-1568787.html", "text": "/КРОСС/ Димитър Гочев, бивш конституционен съдияМехмед Дикме, бивш земеделски министърБорислав Иглев, бивш депутатВладимир Митрушев, зам.-председател на НС на \"Булгартрансгаз\"Николай Ишков, актьор и бизнесменРумен Луканов, тв водещВалентин Ангелов, художник и дизайнерДимитър Попов, бивш футболист националДоц. Ева Волицер, актрисаДоц. Румен Димитров, началник Втора гинекологична клиника - УАГБ \"Майчин дом\"Наско (Атанас Пенев), вокалист на Б.Т.Р.Калин Василев, депутат от ГЕРБ в 44-тото Народно събраниеАкад. Юлиан Ревалски, председател на БАН ", "date": "2018.02.27", "title": "Родени на 27 февруари"}
{"url": "http://www.cross.bg/vestnik-bulgariya-belene-1568789.html", "text": "/КРОСС/ \"Сделката за ЧЕЗ, на практика, трудно може да бъде спряна\", коментира в заглавие на първата си страница вестник \"Сега\". Изданието обяснява, че КЕВР няма правомощия, а  КЗК и КФН - основание, да се намесят. НАП и ДАНС могат да направят проверки без последствия.Вестник \"Сега\" посочва, че в телевизионно интервю вчера собственичката на \"Инерком България\" Гинка Върбакова, която бе определена от ЧЕЗ за купувач на бизнеса й в България, дори предупреди, че ако държавата попречи на сделката, това ще е нарушаване на инвестиционен интерес. Това би могло да се тълкува като намек, че тя ще търси правата си в съда при такъв развой.\"Бенелюкс на Балканите поиска премиерът Бойко Борисов\", информира вестник \"Труд\". На инвестиционен форум в  Лондон той обобщи, че 30 млрд.  евро ще струват транспортните коридори в региона, а изграждането на АЕЦ \"Белене\" да се превърне в общ  балкански проект с европейско финансиране, допълва всекидневникът.Вестник \"Стандарт\" също цитира думи на Борисов, който заявява, че \"Белене\" може да стане Балканска атомна централа.Нова наредба предвижда учебниците на учениците от 1-ви до 12-и клас могат да бъдат максимум 288 страници, съобщава вестник \"Телеграф\". По този начин, според издателите, ще се олекотят помагалата на децата от пети клас нагоре.България да бъде разделена на 4 икономически района - Югозападен, Тракийско-Родопски, Черноморски и Дунавски. Това предвиждат двата предпочитани варианта за ново райониране на страната, пише вестник \"24 часа\". Основният спор, пише изданието, е дали София да е самостоятелен икономически район, или да остане част от по-голям, но така да намалява възможността на останалите общини да ползват европейски средства.", "date": "2018.02.27", "title": "Акценти в пресата"}
