{"url": "http://www.cross.bg/andre-riiio-izpulnenie-1597893.html", "text": "/КРОСС/  С емоционално изпълнение на химна Андре Рийо поздравява своите български почитатели и всички българи. Записът пристига от студиото на маестрото в Маастрихт в изпълнение на 60-те музиканти от оркестър „Йохан Щраус”, които специално са разучили партитурите на найгордата българска песен.Стиховете на „Мила родино” пък се изпълняват на български език от солистите и хора към оркестъра. Вижте възторга, с който един холандец свири националния ни химн!Сред музикантите на Андре Рийо вече 23 години е и българката Кремена Минева, която вероятно съветва маестрото кои мелодии са близки до сърцето ни.Какъв ще бъде поздравът на холандския цигулар тази година към нас, ще видим на концертите му в зала „Арена Армеец” на 8 и 9 юни.\n\t\t\t\t\t", "date": "2019.03.01", "title": "Андре Рийо поздравява българите с „Мила Родино” (ВИДЕО)"}
{"url": "http://www.cross.bg/orban-izklyuchvaneto-partiya-1597941.html", "text": "/КРОСС/ Християндемократическите партии от Белгия и Люксембург настояват за изключването на унгарския премиер Виктор Орбан от Европейската народна партия, съобщи Асошиейтед прес.В писмо до ръководството на ЕНП двете сродни белгийски и люксембургската партия настояват за изключването на Орбан, защото той \"действа в шокиращо противоречие\" с ценностите на ЕНП.Лидерът на белгийската франкофонска партия Демократичнохуманистичен център Максим Прево каза днес, че \"ексцесиите на Орбан вече станаха недопустими и не могат повече да бъдат подкрепяни\".Неотдавна Орбан започна кампания срещу члена на ЕНП и председател на Европейската комисия Жан-Клод Юнкер заради това, че бил твърде мек по въпросите на имиграцията и го обвини, че отваря границите на ЕС за безконтролна миграция.Подкрепа за изключването на „Фидес” от ЕНП вече заявиха десни партии от Португалия, Дания, Швеция и Финландия", "date": "2019.03.01", "title": "Все по-силен натиск за изключването на Орбан от ЕНП"}
{"url": "http://www.cross.bg/sofroniii-kamenov-vrachanski-1597942.html", "text": "/КРОСС/ По случай 1 март, учениците от Начално училище „Св. Софроний Врачански“ във Врацаорганизираха благотворителен базар. Изложението на мартеници бе открито от възпитаници на учебното заведение, които разказаха легендата за Баба Марта.На събитието присъства кметът Калин Каменов и членовете на Инициативния комитет за честването на 110-та годишнина от създаването на училището.Програмата продължи с откриване на Исторически кът, представящ развитието на НУ „Св. Софроний Врачански“ от 2008 до 2019 година. Предвижда се със събраните средства от благотворителния базар, училищният музей да бъде разширен.Кулминация в празничния ден бе срещата на кмета Калин Каменов с първокласниците, на която всеки ученик получи българското знаме. ", "date": "2019.03.01", "title": "Ученици организираха благотворителен мартенски базар"}
{"url": "http://www.cross.bg/goranov-kostov-vladislav-1597912.html", "text": "/КРОСС/ \"Димитър Костов можеше да изчака няколко месеца с подаването на оставка\" това заяви финансовият министър Владислав Горанов, цитиран от БНР. По думите му това е отдавна обмислено решение на Костов и гуверньорът Димитър Радев се е съобразил с него. Горанов се надява до две седмици да е ясно новото предложение за подуправител с ресор „Банков надзор”. Финансовият министър изрази надежда, че оставката няма да повлияе на решението на Франкфурт за присъединяването ни към ERM II и банковия надзорен механизъм.", "date": "2019.03.01", "title": "Владислав Горанов: Димитър Костов можеше да изчака няколко месеца с оставката"}
{"url": "http://www.cross.bg/miliona-turzhestvo-dyshi-1597904.html", "text": "/КРОСС/ В Бразилия се открива най-пищното тържество в света - карнавалът в Рио де Жанейро, в чиито шествия ще се включат 7 милиона души, от които 1,5 милиона туристи, предават световните агенции.За сравнение в новогодишната нощ, съпроводена с грандиозно пиротехническо шоу, на крайбрежната Копа Кабана участваха 2,8 милиона души. Около половината от тях бяха туристи.Централното събитие на карнавала по традиция ще бъде конкурсът на школите по самба, който се провежда на самбодрома \"Маркиз де Сепукаи\" - 700-метров участък с трибуни.Участващите в съревнованието колективи се делят на лиги, най-висшата от които е Специалната лига. Именно нейните представители - 12-те школи по самба всяка година се борят за призовото място на парада.Изпълненията се оценяват от жури, съставено от известни обществени дейци, музиканти, артисти, художници, архитекти и журналисти.Школите от Специалната лига ще дефилират в неделя и понеделник, а от \"А\"-лигата - в петък и събота. Резултатите от гласуването ще станат известни в деня на закриването на карнавала. Парадът на победителите на първите шест класирани школи ще бъде проведен на 9 март.", "date": "2019.03.01", "title": "Старт на най-пищното тържество в света - карнавалът в Рио де Жанейро"}
{"url": "http://www.cross.bg/kadri-biznesa-problem-1597939.html", "text": "/КРОСС/ Недостигът на човешки ресурси вече изпреварва корупцията и недостатъчно добре регулираната среда като проблем за бизнеса. Това обявиха от Асоциацията на индустриалния капитал след Общо събрание, на което бяха обсъдени и приети целите в дейността на организацията за настоящата годинаСправянето с недостига на кадри и с липсата на търсените умения е първостепенен приоритет, за който работодателската организация ще работи.По данни на асоциацията в следващите години се очаква сериозен недостиг на квалифицирани кадри за машиностроенето и металообработването, електротехниката и електрониката, информационните технологии и транспорта, енергетиката, туризма и селското стопанство.Облекчаването на трудовата миграция, увеличаването на ролята на бизнеса при определянето на учебното съдържание, възможностите за дуално обучение и отпускането на стипендии на учениците и студентите от съответните специалности са част от предложенията за справяне с проблема.", "date": "2019.03.01", "title": "Недостигът на кадри става водещ проблем за бизнеса"}
{"url": "http://www.cross.bg/security-sistemi-expo-1597937.html", "text": "/КРОСС/ Високите технологии стоят в основата на революционизирането на съвременните икономически браншове. С пълна сила това важи за сектора на сигурността, която днес свързваме не просто с отделни елементи, а с изграждането и внедряването на многобройни и иновативни, високотехнологични и комуникиращи помежду си системи.Динамичност и свързаност в сигурността. Именно те ще бъдат във фокуса на международното изложение SECURITY EXPO, което ще се проведе от 6 до 9 март в Интер Експо Център, София. Българският форум, посветен на сигурността, ще се проведе за 26-и път. Форумът е водещ за сектора в страната и на Балканите. Организира се от Интер Експо Център и Българската търговско-промишлена палата (БТПП). За това силно ще допринесе новият облик на изложението, който дава възможност компаниите и специалистите да покажат най-новите и актуални технологии и продукти в сферите на видеонаблюдението, пожароизвестяването, пожарогасенето, контрола на достъп, биометрията, периметровата защита, алармените системи, ИТ и комуникации, оборудване „интелигентни сгради“.Привличайки вниманието на специалистите и професионалистите, SECURITY EXPO 2019 ще се проведе паралелно с международните изложения СТРОИТЕЛНА СЕДМИЦА и WATER TECH EXPO.„Тематичното обединение и паралелното провеждане, което предприехме за изданието през 2019 г., ще даде възможност на посетителите да развият оптимално бизнеса си и да направят най-добрия избор. Те ще проследят целия процес - от инвестирането и създаването на сградите до охранителните системи, услугите, превенцията и пожарната сигурност. Присъстващите ще се запознаят с четири отделни бранша, които в съвременния свят са тясно свързани помежду си“, коментират организаторите.Секюрити Експо е определяно като изложението с централно място за сектора в страната и района на Балканите. Представяйки своите високотехнологични решения и набор от разнообразни системи за защита, компаниите издигат комуникацията на още по-високо от познато до скоро ниво. Изложението създава платформа за представяне и развитие на иновациите както при видеонаблюдението, така и при изкуствения интелект, разпознаването на лица и термовизия. Едновременно с това богата съпътстваща програма предоставя на професионалистите и широката публика възможност да се потопят в реалността на тенденциите и високите технологии.В рамките на изложение SECURITY EXPO ще се проведе конференция SECURITY OF DIGITAL PAYMENTS, която цели да направи картовите, онлайн и мобилните плащания по-сигурни и по-достъпни. Новата директива на ЕС за платежните услуги PSD2 ще стимулира банковия сектор да отвори своите системи, да улесни плащанията. Чрез него ще се улесни навлизането на нови играчи на пазара, които могат да се превърнат в конкуренти на банките.  Развитието на технологиите и конкуренцията раждат все по-удобни и сигурни решения за идентификация и дигитални плащания, които да са бързи и удобни за потребителя, но да с достатъчно високо ниво на сигурност. На конференцията ще бъдe представенa модерна система за идентификация, която ще се ползва от мобилно устройство без каквито и да било знания и умения у крайните потребители, което я прави изключително достъпна.Повече за SECURITY EXPO и конференцията SECURITY OF DIGITAL PAYMENTS ще научите на ", "date": "2019.03.01", "title": "Сигурност и високи технологии на изложението SECURITY EXPO "}
{"url": "http://www.cross.bg/sofiya-mart-medvedev-1597938.html", "text": "/КРОСС/ Цялата столична полиция и част от жандармерията ще е на работа при посещението на Дмитрий Медведев в София,Визитата му ще е на 4 и 5 март.Районите около \"Ал.Невски\", МС, президентството и парламента ще бъдат затваряни, обясни Борислав Муеров от СДВР.Визитата на Медведев ще започне в понеделник с церемония по официалното посрещане от премиера Бойко Борисов на пл. \"Св. Александър Невски\", след което председателят на руското правителство ще поднесе венец пред Паметника на Незнайния войн.Следват разговори на четири очи в сградата на Министерския съвет.Във вторник, 5 март, министър-председателите Бойко Борисов и Дмитрий Медведев ще открият българско-руски бизнес форум в областта на туризма.Засилени мерки за сигурност и сериозни проверки ще има на 3 март в центъра на София, поетапно ще бъдат затвярани площадите около паметника на Незнайния войн и около НС.Освен това в София има и мач между Славия и \"Левски\" точно на 3 март вечерта.Пътната полиция в София очаква още утре да има проблеми с движението заради Задушница.", "date": "2019.03.01", "title": "Цялата столична полиция и част от жандармерията ще е на работа при посещението на Дмитрий Медведев в София  "}
{"url": "http://www.cross.bg/martenitza-tzenkov-vidin-1597940.html", "text": "/КРОСС/ Видинчани посрещнаха Баба Марта с жива мартеница на площад „Бдинци“. На събитието присъстваха кметът на Видин Огнян Ценков, заместник-кметът Венци Пасков, секретарят на Ощината Иванела Андреева и началникът на Регионално управление на образованието Веселка Асенова.Над 750 деца от всички видински училища, облечени в червени и бели фланелки изобразиха символа на нашия град – средновековната крепост „Баба Вида“. Идеята е на кмета Огнян Ценков, а моделът е взаимстван от герба на Община Видин. Традицията с подреждането на живата мартеница продължава пета година, като до сега тя е била под формата на усмивка, сърце и два пъти - на Пижо и Пенда. ", "date": "2019.03.01", "title": "Видинчани посрещнаха Баба Марта с жива мартеница на площад „Бдинци“"}
{"url": "http://www.cross.bg/gradysa-predimno-vyatur-1597936.html", "text": "/КРОСС/ През нощта облачността ще продължи да се увеличава. Ще духа слаб до умерен вятър западен вятър. Минималните температури ще са между 1 и 6 градуса.В събота ще е предимно облачно. Главно след обяд, на места, ще има слаби превалявания, предимно от дъжд, в планините над 1800 м - от сняг. Ще духа до умерен северозападен вятър, в Източна България - североизточен и с него за кратко ще проникне малко по-студен въздух.Максималните температури ще са предимно между 9 и 14 градуса. Атмосферното налягане е по-ниско от обичайното. Привечер ще започне да се повишава.В планините ще е предимно облачно. Главно около и след обяд ще има валежи от сняг, под 1800 м - от дъжд. Ще духа предимно умерен северозападен вятър. Максималната температура на височина 1200 м ще е около 4 градуса, на 2000 м - около минус 2 градуса.Над Черноморието ще преобладава облачно време, на места с превалявания от дъжд. Вятърът ще се ориентира от североизток и ще е умерен. Максималните температури ще са от около 6 градуса по Северното Черноморие до около 12 градуса на юг. Температурата на морската вода е 6 градуса. Вълнението на морето ще бъде 2-3 бала.", "date": "2019.03.01", "title": "Облачна събота, но с температури на места до 14 градуса"}
{"url": "http://www.cross.bg/sustoyanie-vuzrast-grad-1597929.html", "text": "/КРОСС/ Мъж е в болница в критично състояние след нападение с нож в столичния \"Студентски град\", научи Dir.bg. Към 17,15 часа на телефон 112 е подаден сигнал. Двама мъже, които са водили клошарски начин на живот и са употребили алкохол са се скарали.По първоначална информация и двамата били на видима възраст над 40-годишна възраст. При спречкването пред бл. 38 единият пробол другия в гърдите, в близост до сърцето.Пострадалият е откаран в МБАЛ \"Света Анна\".Извършителят е избягал и се издирва.", "date": "2019.03.01", "title": "Мъж е в критично състояние, намушкан бе в Студентски град"}
{"url": "http://www.cross.bg/skorostta-asteroida-otkrit-1597928.html", "text": "/КРОСС/ Астрономи намериха няколко обяснения за загадъчното поведение на междузвездния астероид Оумуамуа, който увеличи скоростта си, напускайки Слънчевата система, съобщи Сайънс нюз.Макар някои учени да смятат, че това небесно тяло е космически кораб на извънземни, анормалните изменения в скоростта му могат да се дължат на естествени причини.Според астронома Амая Моро-Мартин от Института на космическия телескоп в Балтимор, ускорението на астероида Оумуамуа се обяснява с въздействието на слънчевата светлина върху повърхността му и с малката му маса.При това небесното тяло вероятно е с пореста структура, образувана от слепени частици лед. В такъв случай плътността на астероида е 0,00001 грама на куб. см, а това го прави крехък.По мнението на Зденек Секанина от Лабораторията за реактивни двигатели на НАСА в Калифорния, Оумуамуа е останка от комета, лишена от лед и летливи газове. Резултатите от компютърно моделиране показаха, че подобни небесни тела са порести фрагменти, които са лишени от летливи вещества, съставени са от слабо свързани помежду си частици прах и притежават екзотична форма. Те са с по-голяма плътност в сравнение с предполаганата от Моро-Мартин, но са крехки.Астрономът Грегъри Лафлин от Йейлския университет смята, че Оумуамуа е несъдържащ газове къс лед. Той отделя ускоряваща го струя водна пара, която космическият телескоп \"Спицър\" не е успял да открие.Оумуамуа е първият открит от човека междузвезден обект. Астероидът с форма на пура е дълъг 400 метра и с диаметър около 30 метра. Обектът бе открит през октомври 2017 г. на разстояние 0,25 астрономически единици от Земята.Учени заключиха, че Оумуамуа съдържа много лед, макар да не бяха наблюдавани признаци за дегазация при минаването на астероида близо до Слънцето. Когато обектът започна да напуска Слънчевата система, скоростта му неочаквано се увеличи, а не намаля, както прогнозираха астрономите.", "date": "2019.03.01", "title": "Нови обяснения за загадъчното поведение на астероида Оумуамуа"}
{"url": "http://www.cross.bg/lagerfeld-kloe-rokli-1597930.html", "text": "/КРОСС/ Модна къща \"Клое\" почете гения на дизайнера Карл Лагерфелд, който почина миналата седмица на 85-годишна възраст и бе неин творчески директор от 1963 г. до 1984 г. За целта \"Клое\" раздаде ретро снимки по време на дефилето си в рамките на Парижката седмица на модата.На една от снимките се вижда младият Лагерфелд с брада и кестенява коса, обграден от модели в ателие на \"Клое\", а на друга - Керъл Лабри, първият чернокож модел, появил се на корицата на италианското издание на Vogue през 1960 г. На снимка от 1971 г. пък се виждат популярните по онова време манекенки Дона Джордан и Пат Кливланд във вечерни тоалети.На подиума бе показана колекция за сезона есен/зима 2019-2020 г., отличаваща се с характерния за модната къща минимализъм, съобщават от БТА. Вниманието привлякоха къси рокли от карирани платове или плат деним, както и рокли, които стигат под коляното. Манекенките носеха ботинки с големи трапецовидни токове и чорапи, които едва покриваха глезена. Колекцията включва също тайори и поли с цепки.Предпочитаната от Лагерфелд манекенка Кая Гербер носеше асиметрична пола, блуза с принтове и палто в карамелен цвят. Преобладаващите цветове са бежово, сиво, кремавобяло. Представени бяха също рокли в мастилено или петролeно синьо. Големи обеци и колиета контрастираха с малките чанти. Редица манекенки, сред които и Гербер, носеха големи очила.\n\t\t\t\t\t", "date": "2019.03.01", "title": "Модна къща \"Клое\" почете Карл Лагерфелд (ВИДЕО)"}
{"url": "http://www.cross.bg/vlak-taka-godina-1597931.html", "text": "/КРОСС/ \"Royal Express\" е луксозен туристически влак, управляван от Tokyu Dentetsu. Той ще се движи както по стария маршрут - между Йокохама и крайбрежния град Шимода, така и по нов - към Хокайдо, който както казахме, е предвиден за 2020-а година.Проектът на влака е на Mito Oka - индустриален дизайнер, който работи с няколко железопътни компании и вече се е утвърдил като експерт в тази област. Ока е известен с усета си за уютен интериор и перфекционизъм до детайла. Салоните в проекта за луксозния влак са просторни, местата - тапицирани с красиви дамаски.Седалките са настроени така, че да могат да бъдат регулирани, ако върху тях стои детето ви и иска да гледа през прозорците на съответната за ръста му височина. А по отношение на лукса, всеки вагон е истински дизайнерски шедьовър.По време на пътуването си в луксозните вагони пътниците ще могат да получат и други естетически наслади. Освен на красивия интериор, те ще се наслаждават и на жива музика, в изпълнение на пианист и цигулар.Салоните са проектирани така, че да могат да отговорят дори на специални събития като сватбено тържество, или изложба.В проекта за 2020-а година, има идея и за 4-дневен маршрут по линията от Сапоро до източен Хокайдо в периода от м. май до м. август.Насладете се на уютната обстановка в този влак на бъдещето, който предстои да тръгне на път съвсем скоро. Създаден само за любители на живописните пътувания! ", "date": "2019.03.01", "title": "Най-луксозният влак в света тръгва догодина"}
{"url": "http://www.cross.bg/dolara-dolara-dimitrov-1597932.html", "text": "/КРОСС/ Първата ни ракета Григор Димитров попадна за пореден път в интересна класация. Този път българинът е включен в играчите до 30-годиншна възраст, които са печелили минимум 2 млн. долара в турнирите от Голям шлем.Световният №29 се нарежда на четвърто място в класацията с 4 334 111 долара от 34 участия. Димитров е спечелил 1 708 801 от Откритото първенство на Австралия, 513 272 долара от \"Ролан Гарос\", 1 366 513 долара от \"Уимбълдън\" и 745 525 долара от \"US Open\".Класацията оглавява японецът Кей Нишикори със своите 7 866 782 долара от 36 участия. Призовата тройка допълват Милош Раонич (6 824 563 долара) и Доминик Тийм (4 850 455 долара).Григор заема 14-о място по спечелени пари от останалите ATP турнири сред всички активни тенисисти. Българинът е спечелил 10 138 659 долара. Логично, челните места са заети от \"тримата тенори на световния тенис\" Роджър Федерер (56 951 561 долара), Новак Джокович (54 865 791 долара) и Рафаел Надал (46 055 976 долара).Гришо ще се завърне на корта за Мастърса в Индиън Уелс. Заради травмата в рамото, българската звезда пропусна турнирите в Ротердам и Акапулко. Треньорът на първата ни ракета Дани Валверду заяви: \"Няма по-добро място от Индиън Уелс, където да се завърнеш в състезанията\".", "date": "2019.03.01", "title": " Григор Димитров попадна за пореден път в интересна класация"}
{"url": "http://www.cross.bg/trafik-sofiya-pochiven-1597933.html", "text": "/КРОСС/ Работната седмица приключи и ни очаква дълъг уикенд, тъй като понеделник е почивен ден. Времето е хубаво и това предполага засилен трафик в страната. Проблеми по пътищата обаче до късния следобед в петък нямаше.", "date": "2019.03.01", "title": "Има ли засилен трафик по пътищата у нас?"}
{"url": "http://www.cross.bg/natzionalniya-mart-putyvat-1597934.html", "text": "/КРОСС/ „БДЖ-Пътнически превози” ЕООД ще осигури над 8 000 допълнителни места в съставите на някои влакове, които пътуват по основните направления в страната. Това се прави с цел да бъде осигурено удобното придвижване на клиентите по време на почивните дни по повод националния празник на България – 3-и март.От 1-ви до 4-и март включително, с увеличени състави ще пътуват някои влакове по следните маршрути:София-Варна-София;София-Бургас-София;София-Пловдив-София;София-Свиленград-София;София-Стара Загора-София;София-Горна Оряховица-София;София-Лом-София;София-Видин-София;София-Благоевград-София;София-Кюстендил-София;София-Петрич-София;Варна-Пловдив-Варна.Припомняме, че специално за празничното честване на националния празник и очакван голям интерес от желаещи да пътуват с теснолинейката, на 3-и март ще бъдат осигурени допълнителни вагони и за влак “Родопи” по направлението Септември-Добринище-Септември.„БДЖ – Пътнически превози” ЕООД напомня на своите клиенти, че при закупуване на билети за отиване и връщане, могат да ползват от 10 % до 30 % намаление от редовната цена на билета в зависимост от различните търговски оферти на дружеството.Клиентите на националния железопътен превозвач могат да получат подробна информация за свободните места във влаковете през почивните дни от служителите на гишетата „Информация” и билетните каси в железопътните гари и бюра в страната или на националния информационен телефон 0700 10 200.", "date": "2019.03.01", "title": "БДЖ осигурява над 8 000 допълнителни места във влаковете за почивните дни по случай 3-и март"}
{"url": "http://www.cross.bg/ylitza-ogranichiteli-travma-1597935.html", "text": "/КРОСС/ Жена пострада на все още ремонтиращата столична улица „Граф Игнатиев“, след като се спъна в един от гранитните ограничители, поставени преди няколко месеца, предаде bTV.Пристигналият екип на „Спешна помощ” установил, че има травма на главата, а от носа й текла и кръв.Гранитните ограничители са поставени по дължината на цялата улица. Всъщност целта им е да предпазват пешеходците от движещия се трамвай.От Столична община обясниха, че съоръженията са монтирани по изискване на „Пътна полиция”. При поставянето им софиянци ги оприличиха на „перки от акули“ и „надгробни плочи”.Други се оказаха лоши пророци. Според тях блокчетата се сливат по цвят с околните плочки. А някои родители смятат, че са опасни и за децата.„Гранитните ограничители, монтирани на улица „Граф Игнатиев“, са одобрени от Държавна приемателна комисия. На този етап не се предвижда тяхната подмяна”, коментира проектантът Радомира Методиева.Пострадалата жена е прегледана в „Пирогов” и се възстановява в дома си. За щастие, при падането й наоколо не са минавали трамваите, от които „перките от акули” е трябвало да я предпазят.", "date": "2019.03.01", "title": "Жена с травма в главата след удар в перките на „Графа“"}
{"url": "http://www.cross.bg/godina-godini-pez-1597918.html", "text": "/КРОСС/ Kитaйĸaтa Уи Яджън e paбoтилa във фaбpиĸa зa 16 дoлapa нa мeceц. Ceгa имa cъcтoяниe oт $8,3 милиapдa. Tя e нaй-бoгaтaтa жeнa, cпeчeлилa бoгaтcтвoтo cи c тpyд. Яджън ce e тpyдилa гoдини във фaбpиĸa, a cлeд тoвa ĸaтo жypнaлиcт пpeди дa ocнoвe ĸoмпaниятa cи зa нeдвижими имoти Lоngfоr Рrореrtіеѕ, ĸoятo имa пpиxoди oт $10,7 милиapдa пpeз 2017 гoдинa.Уи Яджън e cъocнoвaтeл нa Lоngfоr Grоuр Ноldіngѕ. Tя e глaвeн изпълнитeлeн диpeĸтop нa ĸoмпaниятa зa 6 гoдини и пpeдceдaтeл нa бopдa нa диpeĸтopитe oт 2007 дo 2018 гoдинa.Lоngfоur е ocнoвaнa в Xoнĸoнг, нo oпepиpa в oщe 47 гpaдa. Πpeз нoeмвpи Уи cлизa oт пpeдceдaтeлcĸия пocт и пpexвъpля 44% дял oт ĸoмпaниятa нa дъщepя cи.Уи e нaй-бoгaтa жeнa в cвeтa, ĸoятo caмa e пocтигнaлa бoгaтcтвoтo cи. Tя e poдeнa пpeз 1964 г. в Чyнцин, Kитaй, ĸoйтo днec имa 30 милиoнa житeли. Зaпoчвa дa yчи в Ceвepoзaпaдния Πoлитexничecĸи yнивepcитeт в Cиaн, ĸoгaтo e нa 16 гoдини и пoлyчaвa диплoмa зa бaĸaлaвъp - инжeнep. Cлeд ĸaтo зaвъpшвa, зaпoчвa дa paбoти във фaбpиĸa в poдния ѝ гpaд зa 16 дoлapa нa мeceц. Tя пpeĸapвa тaм 4 гoдини.Πpeз 1988 гoдинa, ĸoгaтo e нa 24, тя paбoти ĸaтo жypнaлиcт в oблacттa нa нeдвижимитe имoти зa ĸитaйcĸaтa инфopмaциoннa aгeнция Ѕhіrоng зa пepиoд oт 5 гoдини. Toвa e пo вpeмe нa \"злaтнaтa epa нa peнтaбилнocттa\" зa ĸитaйcĸитe вecтници.Cлeд peдицa пpoблeми, cвъpзaни c липcaтa нa ocвeтлeниe и eлeĸтpичecтвo пpи тъpceнeтo нa cвoe жилищe пpeз 1993 гoдинa, тя peшaвa дa зaпoчнe coбcтвeн бизнec зaeднo cъc cъпpyгa cи.Tpи гoдини пo-ĸъcнo нeйнaтa ĸoмпaния Lоngfоr ycпявa дa пpoдaдe пъpвия cи пpoeĸт зa peзидeнция в poдния гpaд нa Яджън - Чyнцин зa $157 дoлapa нa ĸвaдpaтeн мeтъp. Cyмaтa e билa двa пъти пo-гoлямa oт cpeдния дoxoд нa ĸитaйcĸитe дoмaĸинcтвa.Lоngfоr е eдин oт пъpвитe paзpaбoтчици нa тъpгoвcĸи цeнтpoвe в Kитaй. Уи зaeмa пocтa нa глaвeн изпълнитeлeн диpeĸтop в пepиoдa 2005-2011 гoдинa, ĸaтo cлeд тoвa cтaвa пpeдceдaтeл. Πpeз 2012-a cтaвa нaй-бoгaтa жeнa в Kтиaй дo paзвoдa ѝ тaзи гoдинa. Tя гyби близo $3 милиapдa, зa дa пpexвъpли 40% oт нeйния дял нa бившия ѝ вeчe cъпpyг.Бoгacтвoтo нa Яджън oбaчe нe cпиpa дa ce yвeличaвa. Πpeз 2017 г. тя e ceдмa в cпиcъĸa нa жeнитe милиapдepи c нeтнo бoгaтcтвo oт $4,6 милиapдa. A днec тя изпpeвapвa ocтaнaлитe 6 имeнa в ĸлacaциятa.Πpeз 2003 г., пopaди липcвa нa пyбличнa инфopмaция зa нeя, имeтo ѝ ce бъpĸa c мъжĸo в cпиcъĸa нa нaй-бoгaтитe xopa в Kитaй. Ha въпpoca зaщo избягвa пyбличнocттa, тя oтгoвapя:\"Aми, нямaм ĸaĸвo дa ĸaжa. Πpocтo cъм чoвeĸ, ĸoйтo ce e ĸoнцeнтpиpaл въpxy цeлитe cи.\" ", "date": "2019.03.01", "title": "Kaĸ жeнa нaтpyпa $8 милиapдa, зaпoчвaйĸи oт $16 зaплaтa нa мeceц?"}
{"url": "http://www.cross.bg/kudeto-pametnika-ventzi-1597916.html", "text": "/КРОСС/ Национално движение \"Хан Кубрат\" ще отбележи 141-ата годишнина от  Освобождението на България с шествие в София. Шествието-поклонение по  случай Националния празник 3-и март ще започне в 12,00 часа. Представители на патриотичната организация се събират пред паметника на Незнайния воин, където ще поднесат венци и цветя. Оттам шествието тръгва към паметника на Цар Освободител, където също ще бъдат поднесени венци и цветя.Шествието ще бъде предвождано от \"Големите гайдари\" с ръководител Стефан Янев и от танцьорите от ансамбъл \"Чинари\".", "date": "2019.03.01", "title": "Национално движение \"Хан Кубрат\" организира шествие за 3-и март"}
{"url": "http://www.cross.bg/miliona-ppotzenta-pozitziya-1597919.html", "text": "/КРОСС/ Ceдeм бългapcĸи ĸoмпaнии нaмepиxa мяcтo в гoдишнaтa ĸлacaция нa пpecтижнoтo дeлoвo издaниe Fіnаnсіаl Тіmеѕ, ĸoeтo пoдpeждa дpyжecтвaтa пo пocтигнaтия pacтeж нa пpиxoдитe в paмĸитe нa тpи гoдини. Taзи гoдинa пpaгът зa влизaнe в тoп 1 000 e oщe пo-виcoĸ - 37,7 пpoцeнтa, cпpямo 34,6 пpoцeнтa пpeз минaлaтa гoдинa.Ha пъpвo мяcтo тaзи гoдинa зacтaвa бpитaнcĸaтa ĸoмпaния в oблacттa нa финaнcoвитe ycлyги Вluе Моtоr Fіnаnсе, ĸoятo пpeдocтaвя финaнcиpaнe пpи пoĸyпĸa нa aвтoмoбили. Ocнoвaнa пpeз дaлeчнaтa 1992 гoдинa, мeждy 2014 и 2017 гoдинa тя зaпиcвa pъcт нa пpиxoдитe oт глaвoзaмaйвaщитe 51 364 пpoцeнтa дo oбщo €61,4 милиoнa.Ha втopa пoзиция e минaлoгoдишният пoбeдитeл Dеlіvеrоо - cтapтъп, ĸoйтo paбoти в oблacттa нa дocтaвĸитe нa xpaни. Зa тpитe гoдини пpиxoдитe нapacтвaт c 15 749 пpoцeнтa дo oбщo €316,1 милиoнa.Ecтoнcĸaтa тexнoлoгичнa ĸoмпaния Тахіfу пeчeли бpoнзa c 12 231 пpoцeнтa pъcт дo oбщo €17,8 милиoнa.Kлacaциятa пpoдължaвa дa бъдe дoминиpaнa oт тexнoлoгичния ceĸтop - 149 oт oбщo 1 000 ĸoмпaнии - и тo бeз дa бpoим финтex индycтpиятa и eлeĸтpoннaтa тъpгoвия.Лидep cpeд дъpжaвитe e Гepмaния - 230 дpyжecтвa, a Лoндoн ocтaвa нaчeлo cpeд гpaдoвeтe - 63.Koи ca бългapcĸитe ĸoмпaнии?Ha 448 пoзиция e Ассеdіа, ĸoятo paбoти в oблacттa нa ІТ. Tя зaпиcвa 388 пpoцeнтa pъcт дo €4,5 милиoнa.Ha 449 пoзиция e Вulрrоѕ Соnѕultіng c 387 пpoцeнтa yвeличeниe дo €31 милиoнa.Ha 476 пoзиция e Dоnаu Ѕtаr ВG ЕООD, ĸoятo ce зaнимaвa c тъpгoвcĸo ĸopaбoплaвaнe и cпeдиция. Koмпaниятa yвeличaxa пpиxoдитe cи c 367 пpoцeнтa дo €2,4 милиoнa.Ha 642 пoзиция e Nехt Соnѕult - ĸoмпaния зa бизнec и yпpaвлeнcĸo ĸoнcyлтиpaнe, дигитaлeн мapĸeтинг и ІТ peшeния. Πpиxoдитe ѝ дocтигaт €1,6 милиoнa и зaпиcвaт €1,6 милиoнa.Ha 908 пoзиция e Ѕmаrt Оrgаnіс, пpoизвoдитeл и диcтpибyтop нa биo пpoдyĸти. Pъcтът нa пpиxoдитe e 182 пpoцeнтa дo €12,3 милиoнa.Ha 937 пoзиция e ІТ ĸoмпaниятa Ѕсаlе Fосuѕ cъc 174 пpoцeнтa pъcт дo €13,4 милиoнa.Ha 954 пoзиция e Dуnарhоѕ, ĸoятo в Бългapия пpeдлaгa пpoдyĸтитe нa мapĸaтa в oблacттa нa cтyдийнoтo ocвeтлeниe и oбopyдвaнe. Pъcтът нa пpиxoдитe e 171 пpoцeнтa дo €2,3 милиoнa. ", "date": "2019.03.01", "title": "7 български компании сред най-бързо растящите в Европа"}
{"url": "http://www.cross.bg/rysiya-venetzyela-lavrov-1597920.html", "text": "/КРОСС/ Каракас ще закупува необходимите храни и медикаменти от Русия, заяви днес вицепрезидентката на Венецуела Делси Родригес на съвместна пресконференция след преговорите си с руския външен министър Сергей Лавров, предаде ТАСС.\"Президентът Николас Мадуро даде много ясни разпореждания в тази връзка: тези храни, които са нужни на нашия народ, медикаменти, които са нужни на нашия народ, ще се набавят от Русия\", съобщи Родригес.Министър Лавров отбеляза, че Москва вече е получила допълнителен списък с нужните на венецуелската страна лекарства. \"Обсъждаме списъка, уточняваме организационни и логистични подробности\", каза Лавров.Първият руски дипломат напомни, че Русия вече е изпратила на Венецуела първата партида медикаменти от 7,5 тона. Доставката е в рамките на вноската на Русия в Световната здравна организация и по проект, който се реализира от Панамериканската здравна организация, уточни Лавров. Лавров добави, че Москва ще продължи \"мащабните доставки на пшеница\" за Венецуела, които \"помагат значително на венецуелското правителство да посрещне настоящите хуманитарни предизвикателства\", предаде Франс прес.", "date": "2019.03.01", "title": "Венецуела ще купува храни и лекарства от Русия"}
{"url": "http://www.cross.bg/liniya-avtobysna-marshryt-1597917.html", "text": "/КРОСС/ На 2.03.2019 год. (събота) във връзка с възпоменанието „Задушница“ се осигурява допълнително транспортно обслужване, чрез:Разкрива се временна трамвайна линия с маршрут: ж.к. „Борово“ - кв. \"Орландовци\"Разкрива се и временна автобусна линия № 18А с маршрут: автостанция \"Орландовци\" - гробищен парк \"Малашевски гробища\" по маршрута на автобусна линия № 18.Временна автобусна линия № 79А с маршрут: надлез “Надежда”, ул. „История Славянобългарска“, ул. „Индустриална“, ул. “Константин Стоилов”, бул. “Ген. Данаил Николаев”, бул. “Владимир Вазов”, ул. \"Тодорини кукли\", ул. “Река Велека” и по бул. “Владимир Вазов” по маршрута двупосочно.Временна автобусна линия № 86А с маршрут: АТ “Малашевци”, ул. \"Резбарска\", пл. \"Сточна гара\", бул. \"Сливница\", обратен завой на ул. \"Опълченска\" и по маршрута, двупосочно.Временна автобусна линия № 83А с маршрут – от Зоопарка по маршрута на автобусна линия № 83 до бул. „Ломско шосе”, наляво по бул. „Ломско шосе”, наляво по ул. “Бели Дунав” и по ул. “Хан Кубрат” по маршрута двупосочно.Временна автобусна линия № 90А с маршрут: автостанция \"Изток\", бул. \"Ботевградско шосе\", ул. \"Александър Екзарх\", ул. \"Река Велека\", ул. \"Васил Кънчев\" до гробищен парк \"Малашевски гробища\".Временна автобусна линия № 108А с маршрут: от ж.к. “Люлин - 5” по стария маршрут на автобусна линия № 108 (в посока ул. “Бели Дунав” – от бул. “Сливница” по ул. “Адам Мицкевич”) до ул. ”Бели Дунав”, надясно по ул. „Хан Кубрат”, наляво по ул. „Христо Силянов”, наляво по бул. „Ломско шосе”, наляво по ул. “Бели Дунав” и по ул. “Хан Кубрат” по маршрута, двупосочно.За паркиране около гробищните комплекси, се определят съответно:- в района на Централни гробища - по платната на ул. „История Славянобългарска” (старо име ул. “202”) и ул. “Заводска”;- в района на гробища “Бакърена фабрика” - по платната под подлеза на ул.”Адам Мицкевич”;- в района на гробища “Малашевци” - по платната на ул. “Резбарска” между ул. “Васил Кънчев” и бул. \"Ген. Владимир Вазов\", както и пред централния вход на ул. \"Жак Дюкло\".", "date": "2019.03.01", "title": "Организация на движението за осигуряване на допълнителен транспорт за възпоменанието \"Задушница\""}
{"url": "http://www.cross.bg/malek-rolya-filma-1597923.html", "text": "/КРОСС/ Малко след победата си на наградите \"Оскар\" актьорът от \"Бохемска рапсодия\" Рами Малек може да се окаже и новият злодей в доста дълго отлагания 25-и поред следващ филм от поредицата за британския таен агент Джеймс Бонд. Смята се, че той ще е последен с участието на Даниел Крейг в главната роля, пише \"Гардиън\", позовавайки се на информация от изданието Collider.Според медията Малек е във финални преговори за ролята, след като статутът му се издигна значително след спечелването на стаутетката на Американската филмова академия.Той отдавна е обсъждан като много вероятен вариант за изпълнител на основната отрицателна роля. \"Варайъти\" писа още през декември миналата година, че има такива разговори, но и че основна пречка е снимачния график на финалния сезон на телевизионния сериал с негово участие Mr Robot, където той играе компютърен хакер със страхова невроза.Изданието допълва, че има информация, че продуцентите се опитват да привлекат във филма и друг носител на \"Оскар\" - актрисата Лупита Ньонго.", "date": "2019.03.01", "title": "Рами Малек може да е злодея в следващия филм за Джеймс Бонд"}
{"url": "http://www.cross.bg/glasyvane-zainteresovani-vsichki-1597922.html", "text": "/КРОСС/ Централната избирателна комисия (ЦИК) уведомява всички заинтересовани страни, че подготвя за възлагане обществена поръчка за осигуряване на специализирани устройства за машинно гласуване.ЦИК препоръчва на всички заинтересовани да следят интернет страниците на Агенцията за обществени поръчки, както и \"Официален вестник\" на Европейския съюз.", "date": "2019.03.01", "title": "ЦИК ще прави обществена поръчка за машини за гласуване"}
{"url": "http://www.cross.bg/brekzit-pravata-sdelka-1597924.html", "text": "/КРОСС/ Европейският съюз отхвърли призивите за споразумение за защита на правата на британските емигранти и на тези от съюза в случай на Брекзит без сделка, предаде Би Би Си. Поправка, призоваваща за защитата,бе подкрепена от правителството в сряда. Европейската комисия обаче заяви, че няма да \"договаря мини сделки\" защото това би предполагало, че преговорите са се провалили.Сделката, която премиерът Тереза Мей постигна с ЕС, включва ангажимент за защита на британските граждани в ЕС и на европейските във Великобритания след Брекзит. Британските депутати обаче я отхвърлиха, което увеличи риска от Брекзит без сделка на 29 март.В поправката се настояваше премиерът да пише на председателя на Европейския съвет Доналд Туск с молба за гаранции за правата на гражданите дори и при Брекзит без споразумение. Тя бе подкрепена от 141 депутати от различни партии и бе приета от правителството. Поправката бе одобрена единодушно от депутатите без гласуване.В отговор говорителят на Европейската комисия Мина Андреева заяви, че \"най-добрият начин да се защитят правата на тези 4.5 милиона засегнати хора е чрез споразумение за оттегляне\". \"Ние няма да договаряме мини сделки, защото договарянето на такива минисделки извън споразумението за оттеглянето би предполагало, че преговорите са се провалили. Комисията винаги е давала ясно да се разбере, че правата на гражданите на ЕС във Великобритания и на британските граждани в ЕС са наш основен приоритет, те не трябва да плащат цената за Брекзит\", допълни Андреева.По-рано Тереза Мей заяви, че европейските граждани във Великобритания ще могат да останат дори и ако няма сделка за Брекзит. Правата на гражданите на ЕС с право на постоянно пребиваване, получено, след като живели във Великобритания пет години, няма да бъдат засегнати след Брекзит. Има обаче неяснота какво ще означава Брекзит без сделка за британците, които живеят във Франция, Испания, Германия или другаде, отбелязва Би Би Си.", "date": "2019.03.01", "title": "Брюксел не е съгласен с \"минисделки\" за правата на гражданите при \"твърд\" Брекзит"}
{"url": "http://www.cross.bg/hodene-pesha-hodeneto-1597925.html", "text": "/КРОСС/ Ходенето пеша,  в комбинация с достатъчна доза сън и здравословен хранителен режим,  може значително да ни помогне да поддържаме много по-добро здраве.Дори само 15-30 мин. на ден, прекарани в разходки, би могло драстично да подобри тонуса ни и да спомогне за по-доброто функциониране на цялото ни тяло.Най-хубавото в случая е, че не ни трябва специална екипировка или допълнителна подготовка, за да можем да практикуваме това просто и лесно, но ефективно занимание.В този ред на мисли ви представям кратък списък с ползите от ходенето пеша, които ще ви мотивират за повече физическа активност и съответно да сте по-здрави, да се чувствате по-добре в тялото си и да изглеждате по-добре.Аеробни упражнения с ниска степен на въздействие, като ходене, редуцират възможността от възникване на ранна деменция, намаляват риска от болестта на Алцхаймер и подобряват общото психично здраве.Въпреки, че очите най-вероятно изглеждат като последното нещо, което може да бъде свързано с крайниците ни, вървенето оказва влияние и върху тях. А именно, намалява шанса от развиване на глаукома чрез редуциране на очното налягане.Като аеробно упражнение, ходенето увеличава потока на кислород в кръвта ни, помага да се тренират белите дробове, както и да се елиминират токсините в организма. Това води до естествена детоксикация на цялото тяло.Поради по-доброто и по-дълбоко дишане, някои симптоми свързани с белодробно заболяване също могат да бъдат редуцирани или дори елиминирани.Намалява шансовете за развитие на сърдечни заболяванияСпоред Американската сърдечна асоциация, ходенето пеша се доближава по ефективност с бягането. Двете активности водят до сходно намаляване на риска от високо кръвно налягане, висок холестерол, диабет и коронарна болест на сърцето.Сърцето става по-силно и изпомпва повече кръв с всеки удар. В резултат на това, човек става по-издръжлив, както на интензивни физически натоварвания, така и на ежедневните задачи, с които ни сблъсква животът всеки ден.При проведено проучване за 6 месечен период, имаме участници разделени на две групи –  “бегачи” и “ходещи пеша”. Резултатите показват, че втората група демонстрира подобрение на нивата на глюкозна толерантност, което е почти 6 пъти по-голямо (т.е. колко добре кръвната захар се абсорбира от клетките) в сравнение с групата на „бегачите“.- Панкреасът произвежда ензими и химически вещества, които подобряват храносмилането и участва в синтеза на инсулин.30 минути ходене всеки ден, може да подобри значително храносмилането и да редуцира симптоми на запек, като спомогне за регулиране на движенията на червата.Изминаването на 10 000 стъпки на ден може да се смята за реална тренировка във фитнес зала, особено ако добавим няколко интервала между ходенията или се движим по нагорнище.  Тъй като натоварването в случая не е толкова голямо, организмът няма да има нужда от дълго време за възстановяване, в случай, че решим да тренираме на следващия ден.Ходенето може да осигури по-голяма подвижност на ставите, да предотврати загубата на костна маса и дори да намали риска от фрактури. Отново само 20-30 минути на ден прекарани в разходки помагат да се намали болката в ставите, сковаността и възпалението.Ходенето допринася за по-добро кръвообращение в гръбначните структури и подобрява стойката и гъвкавостта, което е жизненоважно за здрав гръбнак. Може да се превърне в истински спасител за тези, които изпитват болки в кръста по време на упражнения или ежедневни дейности.Средно човек прави по 4000 крачки на ден (3км).Макар да изглежда много, според доста проучвания, нормата от 9000 – 10 000 крачки на ден е добър начин да поддържаме добро здравословно състояние, в случай, че нямаме допълнителна физическа активност.Включвайки ходене пеша в ежедневието, съчетано със здравословен режим на хранене, може значително да ускорим отслабване и изгаряне на мазнини, тъй като ще изразходваме допълнителни калории.Превръщането на нормалната разходка във физическо упражнение изисква добра поза и целенасочени движения. В идеалния случай, ето как ще изглеждаме, когато се движим правилно:За да следим прогреса си, може да използваме приложения на смартфона си.Много от тях успяват да измерят не само крачките и изминатото разстояние, но и интензивността на ходене, трудността на терена, като по този начин да изчислят ориентировъчно изгорените калории.Ако се сещате за други начини, с които може да се увеличи броя крачки всеки ден, то споделете в коментарите към статията.След като се заемем с отброяването на дневно изминатите крачки, е добре да имаме подходящи обувки със здрава пета и гъвкави подметки, които да омекотяват стъпката ни.Важно е да правим кратка загрявка с бавно темпо и постепенно да забързаме темпото на ходене.Ако в момента нямате физическа активност, може да започнете с 10-15 минути ходене всеки ден.Постепенно увеличете тази продължителност до 20 или 30 минути на ден.След това може да ходите 30 минути сутрин и 30 минути вечер.Може също така постепенно да увеличавате темпото на вашето ходене.Интересен факт:Ходенето намалява нуждата от сладко и ни помага да заспим по-лесно вечер.Независимо дали вашата цел е да отслабнете, да поддържате строен силует или просто да се чувствате по-добре в тялото си, ходенето пеша може да се превърне в една от ключовите точки на вашата програма.В съчетание с балансирана и здравословна диета, ходенето стимулира метаболизма и помага за изгаряне на мазнини, тъй като представлява по същество аеробно упражнение.Знаете какво казват – първата стъпка е най-трудна – след като направите тази първа стъпка, вие сте на правилен път към по-добро здраве и по-добре изглеждащо тяло.", "date": "2019.03.01", "title": "10 начина, по които ходенето пеша подобрява здравето"}
{"url": "http://www.cross.bg/stydenti-taksi-godina-1597921.html", "text": "/КРОСС/ Да се променят част от годишните такси в СУ „Св. Климент Охридски“ за следващата учебна година за степен „бакалавър“, реши Академичният съвет. За изучаването на близо 18 специалности те се вдигат, като увеличението е най-голямо за филология задочно във Факултета по славянски филологии, от 300 на 400 лв.Новоприетите студенти ще плащат наполовина в сравнение с тази година за три от специалностите във Физическия факултет - „Учител по природни науки в основна степен на образованието“, „Физика и информатика“ и „Физика и математика“, 200 вместо 400 лв. Промяната в заплащането се отнася единствено за бъдещите студенти, не и за вече приетите. Новите такси за обучение трябва да бъдат утвърдени с постановление на Министерския съвет, което се очаква да стане в края на април. Таксата за „Туризъм“ от 420 лева става 460, редовното обучение в специалностите „Връзки с обществеността“, „Комуникационен мениджмънт“, „Журналистика“ и „Книгоиздаване“ се увеличава от 560 на 600 лева, а задочното от 300 на 350. За изучаването на „Европеистика“ и „Политология“ новоприетите студенти ще плащат 600 лева, вместо досегашните 560. С 40 лв. нараства редовното обучение по философия и с 20 - задочното. Таксата за специалностите „Графичен дизайн“ и „Музикални медийни технологии и тонрежисура“ от 730 става 780 лева. В десет от факултетите – Историческия, Медицинския, Биологическия, Факултета по математика и информатика, по химия и фармация, Богословския, Юридическия, педагогическия, Факултета по класически и нови филологии и Стопанския факултет таксите остават същите. Няма промяна в заплащането за явяване на изпити – то ще струва 30 лв, колкото и участието в кандидатстудентската кампания и класиране. Не се предвижда промяна и в цената на обучението на докторантите и специализантите. За втора поредна година новоприетите студенти с максимален състезателен бал във Факултета по математика и информатика, направление „Математика“, специалности „Математика“ и „Статистика“ в бакалавърска степен се освобождават от заплащане на годишната такса за първата година, съобщиха още от СУ. Промяната в годишните такси се отнася единствено за новите студенти, не и вече приетите. Променените такси за обучение трябва да бъдат утвърдени с постановление на Министерския съвет, което се очаква да стане в края на април. ", "date": "2019.03.01", "title": "Нови такси в Софийския университет гласува Академичният съвет"}
{"url": "http://www.cross.bg/klisyra-stroitelstvoto-izpulnitel-1597908.html", "text": "/КРОСС/ Осигурено е финансирането за рехабилитацията и реконструкцията на второкласния път ІІ-62 о.п. Кюстендил – о.п. Дупница – Клисура – Самоков в участъците от км 42+263 до км 78+633. Общата им дължина е 32,5 км и попадат в областите София и Кюстендил. Това съобщи днес министърът на регионалното развитие и благоустройството Петя Аврамова по време на петъчния парламентарен контрол. Пътят е разделен на два лота - Лот 27 „път II-62 Дупница – Клисура“ и Лот 28 „път II-62 Клисура – Самоков“. Една част от финансирането се осигури от Оперативна програма „Региони в растеж“, а друга - от бюджета на Агенция „Пътна инфраструктура“. За участъците са подписани договори за безвъзмездна финансова помощ от 18 февруари т. г. Стойността на договора за участъка между Клисура и Дупница е 11 691 391 лв. За отсечката Клисура – Самоков стойността на договора е 16 295 816,60 лв. Срокът на договорите за безвъзмездна финансова помощ е 24 месеца.„Приключила е тръжната процедура за избор на изпълнител на строително-монтажните работи“, подчерта министър Аврамова и обясни, че за Лот 27 има жалба в Комисията за защита на конкуренцията и се очаква нейното решение. За Лот 28 предстои подписване на договор с избрания изпълнител.С ремонта на път II-62 ще се подобри достъпът до гр. Самоков и курортния комплекс „Боровец“, което от своя страна ще стимулира развитието на туризма и бизнес средата в региона.В пленарната зала регионалният министър информира и за строителството на Лот 6 „път II-86 Пловдив – Асеновград от км 14+860 до км 25+150“ , който се очаква да приключи втората половина на месец април 2019 г.Във връзка с допълнително възлагане на строителството на локалните платна и изграждане на кръгови кръстовища на мястото на триклонните кръстовища, е подписано споразумение с изпълнителя по договора „ИСА 2000“ ЕООД за възлагане на допълнително строителство /промяна на вида отводняване, поради бъдещото строителство на локалните платна и изграждане на кръгови кръстовища на мястото на триклонни/, с което стойността на договора за строителство се увеличава от 23 055 015 лв. на 34 570 325 лв. с ДДС.След разширяване на участъка с дължина 10,290 км, който се финансира по Оперативна програма „Региони в растеж“ 2014-2020, на проекта ще бъде осигурен бърз транспортен достъп на жителите на общините Куклен и Асеновград с АМ „Тракия“. Пътната отсечка е основна връзка на град Пловдив с летище Пловдив и се очаква пътуването значително да бъде облекчено. С инвестицията в пътя ще се създаде възможност за развитие на икономическия потенциал на региона чрез повишена мобилност и достъп до пазарите, тъй като районът, през който преминава пътят е индустриален, а също така в близост до отсечката се изгражда „Промишлено-търговска зона Куклен“. Това ще доведе до подобряване на бизнес климата като основна предпоставка за привличане на инвестиции и създаване на нови работни места.            „В момента тече процедура за избор на изпълнител на строително-монтажни работи и на път III-1003 Рударци – Кладница“, съобщи Аврамова. През 2018 г. АПИ стартира процедури за избор на изпълнители на строително-монтажните работи и на надзора на пътя. Към момента се разглеждат техническите оферти на участниците. В началото на месец март се предвижда да бъдат отворени и ценовите предложения на допуснатите кандидати. В случай че не се налага изискване на обосновки по предложените цени, ще бъде обявено Решението за класиране на кандидатите. Ако то не бъде обжалвано, се очаква договорът с избрания изпълнител да бъде подписан в началото на месец април.За обекта има готов технически проект и е издадено Разрешение за строеж, така че строителството може да започне след подписване на договорите с избраните изпълнители. Индикативният срок за старта на строителството е средата или края на месец април.За изпълнението на обекта е осигурено финансирането от бюджета на АПИ за 2019 г. Индикативната стойност на строително-монтажните работи е близо 7 млн.лв с ДДС. Стойността на надзора е 98 760 лв. с ДДС. Срокът за изпълнение на обекта е 18 месеца от датата на съставяне и подписване на Протокола за откриване на строителна площадка и определяне на строителна линия и ниво. „Надяваме се в началото на строителния сезон да се даде старт на дейностите по обекта“, заключи министърът.", "date": "2019.03.01", "title": "Осигурени са средства за рехабилитацията на  второкласния път Кюстендил – Дупница – Клисура – Самоков"}
{"url": "http://www.cross.bg/leva-evrofytbol-kolonka-1597902.html", "text": "/КРОСС/ Най-големият майстор на спортните залози в България взе печалбата си от 956 892,41 лева само минути, след като дойде в централата на „Еврофутбол“ на 28.02.2019 г.Там, на специално организирана церемония В. З. от Враца получи своя символичен чек от тримата управители на компанията – Руди Вачкова, Боян Найденов и Николаос Арсенопулос.Малко по-късно той бе приветстван и от един от основателите на компанията и съдружник в „Еврофутбол“ – г-н Александър Тумпаров.В. З. бе посрещнат с аплаузи от служителите на „Еврофутбол“, които нямаха търпение да се запознаят с човека, направил невероятното майсторско предвиждане - да познае цели 18 мача в права колонка. Припомняме, че на 25.02.2019 г. във Враца бе определена печалба от близо 1 милион лева в пункта на ул. „Кръстьо Българията“ №18.Подобна шестцифрена сума от спортни залози няма аналог в България! За врачанина това е трети голям „удар“ в „Еврофутбол“. Неговата вяра в системата му на игра от дълги прави колонки по възможност без знака „Х“ му осигуриха още две страхотни печалби.През 2014-та той грабна 156 621,38 лева с 200 лева, този път на 15 мача в права колонка. А, през 2010-та година след залог от 100 лева на 11 мача отново в права колонка той си тръгна с 8700 лева.Повече информация на ", "date": "2019.03.01", "title": "„ЕВРОФУТБОЛ“ - печалбата от 1 млн. лева вече е изплатена, това е трети „удар“ за врачанина"}
{"url": "http://www.cross.bg/semki-tikvenite-veshtestva-1597909.html", "text": "/КРОСС/  Олиото, което се съдържа в тиквените семки, поддържа мембраната на клетките, което ги прави по-устойчиви и като цяло повишава защитните сили на организма. Ето защо тиквените семки могат да се използват като средство за поддържане на имунитета и профилактика на заболявания, особено в сезона на грипа, както и при други бактериални и вирусни инфекции. ", "date": "2019.03.01", "title": "11 ползи на тиквените семки"}
{"url": "http://www.cross.bg/zhelyazkov-intelekt-tehnologii-1597903.html", "text": "/КРОСС/ България има потенциал за развитие на високопроизводителни изчисления като приложения в областта на медицината и генетиката, което ще доведе до ползи за държавите от региона. Това заяви министърът на транспорта, информационните технологии и съобщенията Росен Желязков по време на Неформален съвет на министрите на Европейския съюз по телекомуникации в Букурещ, Румъния.В рамките на форума бе обсъдена Цифровата стратегия след 2020 г. Министър Желязков посочи като основно предизвикателство, необходимостта от спешни усилия за подобряване на цифровите умения и за включване на подготовката за работа с изкуствения интелект в учебните програми и професионално обучение на всички нива.По думите му, подпомагането на малките и средни предприятия да възприемат и използват нови технологии за изкуствен интелект, е друга посока, в която трябва да се работи.„Главна амбиция следва да бъде да се повиши нивото на цифровизиране на тези компании, за да се повиши тяхната конкурентоспособност и да се гарантира, че никоя държава не изостава“, подчерта министърът.Росен Желязков заяви още, че 5G технологиите и изкуственият интелект са динамична среда, която поставя сериозни предизвикателства пред сигурността на цифровото пространство и в тази сфера са нужни обединени усилия и засилено сътрудничество между държавите членки.ЕС следва да се стреми не толкова да е пионер в света в разгръщането на нови технологии, а по-скоро да се насочат усилията върху това, в което Европа е по-добра от другите континенти, като по-високо качество на услугите и покритието, каза още българският министър.", "date": "2019.03.01", "title": "Министър Росен Желязков: Подготовката за работа с изкуствен интелект трябва да е част от учебните програми "}
{"url": "http://www.cross.bg/radev-bulgariya-nato-1597894.html", "text": "/КРОСС/ \"България е силно ангажирана да продължи да увеличава ролята си на стълб на сигурността и стабилността на Балканите и в Черноморския регион, като води открита, конструктивна и разумна политика, и като полага усилия да развие съвременни отбранителни способности, напълно съответстващи на позицията на НАТО за отбрана и сдържане\" това каза президентът Румен Радев в началото на пленарните разговори след срещата си на \"Дондуков\" 2 с генералния секретар на НАТО Йенс Столтенберг, който е на посещение в България.Посещението Ви е в годината, в която отбелязваме 15 години членство на България в НАТО, знаете, че времената са трудни и предизвикателни, така че Вашата визита е добра основа да продължим работата за усъвършенстване на отбранителните ни способности, каза Радев.Тази амбициозна цел изисква усилия и ангажираност от всяка страна членка, да работим върху единството и солидарността ни, и естествено да развием правилните способности, добави президентът. ", "date": "2019.03.01", "title": "Президентът Радев: България ще увеличава ролята си на стълб на сигурността в Черноморския регион"}
{"url": "http://www.cross.bg/proekti-obshtini-efektivnost-1597910.html", "text": "/КРОСС/ Допълнителни близо 13 млн. лв. ще бъдат отпуснати от Министерството на регионалното развитие и благоустройството чрез Оперативна програма „Региони в растеж“ 2014-2020 г. за енергийна ефективност на многофамилни жилищни и обществени сгради в 28-те малки общински центрове в страната, бенефициенти на програмата по мярката „Енергийна ефективност  в периферните райони“. Това реши Комитетът за наблюдение на европейската програма, който проведе 13-тото си заседание в Пловдив. Форумът се ръководи от заместник-министъра на регионалното развитие и благоустройството и ръководител на Управляващия орган на ОПРР Деница Николова в присъствието на представители на Европейската комисия, кметове на общини, представители на държавни органи, неправителствени организации и др.  Зам.-министър Николова уточни, че общините ще могат да кандидатстват с проекти към края на годината, като сумата може и да се увеличи, тъй като ще се направи актуализация на спестените средства и резерви непосредствено преди обявяването на поканата за проекти предложения.  Ще се финансират мерки за повишаване на енергийна ефективност на сградите, като целта е да се постигне 60% спестяване на енергия, намаляване на разходите за отопление, обновяване фасадите на сградите и повишаване на срока на експлоатация и др. Мярката ще позволи повече обновени сгради в България, а и балансирано регионално развитие между по-малките и големи общини. За средства по нея могат да кандидатстват: Ботевград, Берковица, Белоградчик, Генерал Тошево, Девин, Елхово, Златоград, Ивайловград, Крумовград, Козлодуй, Карнобат, Мездра, Малко Търново, Никопол, Нови пазар, Нова Загора, Поморие, Попово, Пещера, Провадия, Разлог, Сандански, Свиленград, Самоков, Севлиево, Троян, Тутракан и Червен бряг. Припомняме, че в началото на годината бяха отпуснати още близо 33 млн. лева спестен ресурс от програмата за 32 проекта на 19 средни и малки общини отново в подкрепа на мерки за енергийна ефективност. Решено бе и 39-те големи общини, бенефициенти по програмата, да ползват спестения ресурс за финансиране на нови проекти или за намаляване на собствен принос по проектите.  С решение на комитета се удължи и срокът, в който общините могат да кандидатстват с проекти по мерките за културна инфраструктура и обновяване на студентски общежития. Проектите могат да се подават до 31.12.2020 г., а целта е да се постигнат максимални ефекти от реализиращите се проекти, като същевременно се даде достатъчен период за подготовка.Междувременно в рамките на Комитета за наблюдение експерти от Европейската комисия, начело с Аурелио Сесилио - началник отдел в Генерална дирекция \"Регионална и градска политика\" в ЕК, инспектираха  част от проектите на община Пловдив, които се изпълняваха с финансиране от Оперативна програма „Региони в растеж“ 2014-2020 г.  и проведоха среща с кмета на общината Иван Тотев. Представителите на ЕК останаха впечатлени от изградения център за социална закрила на жени, пострадали от домашно насилие, който се помещава в сграда на БЧК. По проекта „Подобряване на социалната инфраструктура в община Пловдив“  с малко над 2 млн. лв. е обновена цялата сграда и е обособен център за временно настаняване на жени и деца в риск с капацитет 17 души. В него застрашени жени от общината получават закрила в близка до семейната среда в срок до 6 месеца. Благодарение на инвестицията е обновено и модернизирано и дворното пространство.Комисията инспектира и част от реализиращия се в момента проект за подобряване на градската среда в Пловдив, който се финансира с над 24,1 млн.лв. от ОПРР. Мащабното задание включва обновяване на улици и площади, тротоари, ново градско обзавеждане, енергоспестяващо улично осветление, озеленяване, модернизиране на междублокови пространства, изграждане на спортни и детски площадки, автоматизирани поливни системи и др. Експертите посетиха новоизграждащата се зона за отдих  по южния бряг на река Марица, където са обособени модерни алеи с ново градско обзавеждане, детски и спортни съоръжения, LED осветители, ново озеленяване, спортни и детски площадки и др.Комисията се запозна и с проекта за модернизация на Университета по хранителни технологии в Пловдив, който им бе представен от заместник-ректора по проектна и информационна дейност проф. д.т.н. инж. Николай Менков. В реновирането му са вложени близо 3 млн. лв. от ОПРР, като е изградена модерна отоплителна система с  природен газ, обновени са корпуси и е обособена модерна конферентна зала. Беше дадена висока оценка за осъществяваните мерки и инвестиции.  ", "date": "2019.03.01", "title": "Отпускат нови 13 млн. лева за саниране на сгради в 28 малки общини"}
{"url": "http://www.cross.bg/medvedev-radev-dmitriii-1597911.html", "text": "/КРОСС/ На , понеделник, от  президентът Румен Радев ще приеме на „Дондуков“ 2 министър-председателя на Руската федерация Дмитрий Медведев.Държавният глава и гостът ще имат среща на четири очи, след което са предвидени пленарни разговори на двете официални делегации.", "date": "2019.03.01", "title": "Президентът Румен Радев ще се срещне с руския министър-председател Дмитрий Медведев"}
{"url": "http://www.cross.bg/tzvetanov-korchek-sigyrnostta-1597914.html", "text": "/КРОСС/ Председателят на Парламентарната група на ГЕРБ и зам.- председател на партията Цветан Цветанов проведе работна среща с посланика на Словакия у нас Н. Пр. Мануел Корчек.Цветанов запозна Корчек с политическата ситуация в страната и с работата на Народното събрание през последните седмици.Двамата обсъдиха и сигурността в региона и в Европа. Посланик Корчек отбеляза високата оценка на словашкото правителство за резултатите от Българското председателство на Съвета на ЕС, като подчерта, че свършената работа по отношение на европейската перспектива за страните от Западните Балкани е особено важна.Той отбеляза, че за Словакия този регион е от приоритетно значение за сигурността и просперитета на Европа. Постигането на съгласие между Гърция и Република Северна Македония, с което се отвори възможността за присъединяване на Северна Македония към НАТО и стартиране на преговорите за членство в ЕС са от голямо значение за сигурността и стабилността в региона, съгласи се Цветанов.Обсъдени бяха и възможностите за диверсификация на енергийните източници и трасета. Двамата се обединиха около становището, че постигането на енергийна сигурност и намаляването на зависимостта от конкретни доставчици чрез проекти в съгласие с Третия либерализационен енергиен пакет на ЕС са ключови за енергийнито бъдеще и на двете държави.Цветан Цветанов и Мануел Корчек дискутираха и предстоящите европейски избори с оглед на заплахата от хибридни атаки и засилване на фалшивите новини с цел изкривяване и радикализиране на общественото мнение.Цветанов подчерта, че най-добрият подход за противодействие на фалшивите новини е чрез реални политики и резултати в интерес на гражданите, защото, когато гражданите виждат напредък в икономически и политически план, се ограничава възможността за успех на опитите за умишлена поляризация на обществото в услуга на теснопартийни интереси.Именно затова ГЕРБ стартира в началото на февруари поредица от местни граждански диалози, които да позволят на гражданите да се запознаят и да дадат обратна връзка относно провежданите политики в секторите образование и регионално развитие, добави Цветанов.", "date": "2019.03.01", "title": "Цветан Цветанов проведе работна среща с посланика на Словакия Н. Пр. Мануел Корчек"}
{"url": "http://www.cross.bg/bulgari-promeni-mileniym-1597915.html", "text": "/КРОСС/ Омбудсманът Мая Манолова се срещна с представители на Милениум Клуб България, в който членуват млади българи, родени след 1 януари 1981 г., учили или все още учещи в чужбина.Те връчиха на обществения защитник отворено писмо, в което настояват сънародниците ни във Великобритания да могат да гласуват на предстоящите евроизбори, а също и да бъдат обсъдени промени, които да осигурят повече възможности за гласуване на българите зад граница.„Всяка година, в която има избори в България, българите в чужбина се превръщат в политически заложници, които трябва да отстояват и да се борят за едно право, което би следвало да бъде изконно в демократичното общество – правото си на глас”, пишат от Милениум клуб в писмото, изпратено също до премиера Бойко Борисов и президента Румен Радев.Омбудсманът Мая Манолова се ангажира да информира за писмото с исканията на Милениум клуб председателя на Народното събрание Цвета Караянчева, както и да предложи на народните представители при предстоящото „отваряне“ на Изборния кодекс да бъдат обсъдени промени, които да осигурят възможности за гласуване на българските граждани във Великобритания.На срещата омбудсманът припомни, че през тази седмица в институцията се проведе форум с участие на българи, живеещи в чужбина, след който бяха внесени, по тяхно искане, промени в Изборния кодекс, отнасящи си до гласуването на българи зад граница.Законодателните промени и мотивите тук: Освен това общественият посредник се ангажира още да изпрати препоръки и да поиска изрична среща с Държавната агенция „Електронно управление“ и с бъдещата ЦИК за осигуряване на поетапното въвеждане на електронно дистанционно гласуване чрез разработване на пилотна система с конкретни срокове и стъпки и провеждане на експерименти на реални избори още през 2019 година.", "date": "2019.03.01", "title": "Омбудсманът Мая Манолова се срещна с българи зад граница, настояват за право на глас на евроизборите"}
{"url": "http://www.cross.bg/predsedatelyat-mart-praznik-1597913.html", "text": "/КРОСС/ Председателят на Народното събрание Цвета Караянчева ще участва на връх Шипка в отбелязването на Националния празник на България – 3 март.Честването ще започне със заупокойна панихида, която ще бъде отслужена от Великотърновския митрополит Григорий. Председателят на Народното събрание ще произнесе слово по повод Националния празник, ще приеме строя на почетния караул и ще поднесе цветя на паметника на историческия връх.Председателят на парламента Цвета Караянчева и народни представители ще присъстват в София на тържествената проверка по повод 3-ти март. Тя ще започне ", "date": "2019.03.01", "title": "Председателят на Народното събрание Цвета Караянчева и народни представители ще участват в официалните чествания на Националния празник на България – 3 март"}
{"url": "http://www.cross.bg/detza-nashite-detzata-1597892.html", "text": "/КРОСС/ Във връзка с разпространението на брошури „Любов без последствия“ в български училища, като жени и майки категорично изразяваме своето възмущение от опитите за подмяна на ценностната система на нашите деца.Това е част от мащабна акция, подмолен ход за промиване на детските мозъци, след опита да се накарат деветгодишни деца да се самоопределят като момичета, момчета или нещо друго. Реагираме остро срещу посегателството върху легитимността на традиционното българско семейство, в което има майка и баща. То дава фундамента във възпитанието на децата.Разпространението на подобни материали води да разстройване на психиката на децата. Недопустимо е по този начин да се манипулира личностната им ориентация. В тази възраст те са податливи на всякакви внушения, още повече, ако те се правят в училище.Трябва да спре сляпото и безропотно изпълняване на всякакви разпоредби, които нямат нищо общо с образователно-възпитателния процес.Като жени и майки, наш дълг е да защитим изконните ценности на българското семейство и да не позволяваме манипулации на съзнанието на нашите деца, които са бъдещето на нацията.", "date": "2019.03.01", "title": "Позиция на жените-социалистки от БСП – София: Наш дълг е да не позволяваме манипулации на съзнанието на нашите деца, които са бъдещето на нацията"}
{"url": "http://www.cross.bg/severna-irlandiya-vbelfast-1597895.html", "text": "/КРОСС/ Принц Уилям и херцогиня Катрин направиха изненадващо двудневно посещение в Северна Ирландия. Кралската визита, която не беше обявена предварителни заради строгите мерки за сигурност, е с акцент върху ползите от спорта и живота на открито за развитието на подрастващите.Уилям и Кейт зарадваха почитателите си, като показаха футболни умения при размяна на пасове на стадион \"Уиндзор парк\" в Белфаст, където е седалището на Северноирландската футболна асоциация.", "date": "2019.03.01", "title": "Приключенията на Уилям и Кейт в Северна Ирландия (ВИДЕО)"}
{"url": "http://www.cross.bg/italy-bulgaria-milano-1597890.html", "text": "/КРОСС/ Bulgaria Air и Air Italy сключиха мащабно партньорство, с което ще предложат на клиентите си по-добра и удобна връзка между България, Италия, САЩ, Канада, Азия и Африка.По силата на ново codeshare споразумение между двете авиокомпании, кодът \"FB\" на Bulgaria Air ще бъде поставен върху самолетните билети на Air Italy между Милано Малпенса и Рим Фиумичино, Неапол, Олбия и Каляри (Сардиния), Палермо и Катания (Сицилия) и Ламеция Терме (Калабрия).Започвайки с новия летен сезон на IATA, Air Italy от своя страна ще постави своя “IG” код на билетите на националния превозвач между Милано Малпенса и София, Варна и Бургас.В същото време благодарение на ново търговско интерлайн споразумение пътниците на Bulgaria Air ще могат да пътуват с полети на Air Italy между Милано Малпенса и Лос Анджелис, Маями, Ню Йорк, Сан Франциско, Торонто, както и към десетки други дестинации на италианския превозвач в Азия и Африка. Сред тях са Кайро, Лагос – най-големият град в Нигерия, както и до египетския курортен пристанищен град на Червено море Шарм Ел-Шейх.За по-голямо удобство и избор, националният превозвач удвоява и броя на полетите до Милано – те ще се изпълняват всеки вторник, сряда, четвъртък и неделя. От днес се продават и първите налични полети от партньорството, които стартират сна 31 март.„За мен е голямо удоволствие да обявим oфициално новото споразумение с Air Italy, което е само крачка към дългосрочната цел на Bulgaria Air да предложи презокенаски полети на пътниците. Нашето желание е непрекъснато да разширяваме портфолиото си от дестинации и сме много щастливи, че сме намерили партньор като Air Italy, който вече се е доказал като отговорна, новаторска и прогресивна авиокомпания. Благодарение на това партньорство всеки може да се възползва от същите висококачествени и удобни полети вече и между България, Италия, САЩ, Канада, Азия и Африка. Щастливи сме да посрещнем всички пътници на Air Italy на борда и да създадем още една транспортна връзка между България и още три континента“, каза Христо Тодоров – изпълнителен директор на Bulgaria Air.„Началото на нашето партньорство с Bulgaria Air е чудесна новина за пътниците на двете авиокомпании. Нашите клиенти вече могат да се възползват от нов избор за пътуване от седемте ни ключови италиански дестинации, към България, през Милано Малпенса.С удоволствие приветстваме и пътниците на Bulgaria Air на нашите нови полети от Милано Малпенса до Рим, Неапол, Палермо, Катания, Ламеция Терме, Каляри и Олбия”, заяви и Росен Димитров, главен оперативен директор на Air Italy.“Също така сме много горди, че ще имаме възможност да приветстваме пътниците на Bulgaria Air от София, Варна и Бургас на борда на новите ни интерконтинентални полети от Милано Малпенса до САЩ и Канада, защото ще могат да пътуват в нашите изключително удобни и широки самолети Airbus A330-200 и да изпробват новите ни бизнес и икономична класи”, допълни още той.Самолетни билети за маршрутите Италия/България по новото codeshare споразумение са достъпни за закупуване от туристическите агенти, чрез уебсайтовете на двете авиокомпании и центровете за обслужване на клиенти на Bulgaria Air и Air Italy от 31 март.", "date": "2019.03.01", "title": "Bulgaria Air и Air Italy подписаха съвместно codeshare партньорство"}
{"url": "http://www.cross.bg/dzholi-andzhelina-holivydskiya-1597884.html", "text": "/КРОСС/ Специалисти от хирургията на Комплексния онкологичен център в Пловдив оперирираха 34-годишна жена по холивудския модел на Анджелина Джоли.Пациентката е била с карцином на гърдата, претърпяла вече няколко интервенции, с фамилна обремененост и предпоставки за ново развитие на болестта, обясни главният оператор д-р Парашкев Цветков, който е онкологхирург и управител на КОЦ.За да спрат развитието на рака, специалистите са приложили онкологичен етап на операция с последваща пластична реконструкция на двете гърди и са поставили импланти.Естетично-възстановителни методи са изцяло по холивудския образец на Анджелина Джоли. Преди 6 години актрисата се подложи на двойна мастектомия, заради фамилна обремененост.Същият метод сега са приложили и хирурзите от КОЦ при 34-годишната пациентка.", "date": "2019.03.01", "title": "В КОЦ – Пловдив оперираха жена по модела на Анджелина Джоли"}
{"url": "http://www.cross.bg/obshtina-stolichna-sred-1597897.html", "text": "/КРОСС/ „Считам, че това, което се случва е недопустимо, защото Столична община е първа сред всички общини – първа сред равни. Тя е най-богатата община, която задава тона. Ако ние в София не го прилагаме по този начин, какво остава за хората в Шумен, Пловдив, Хасково – навсякъде, където е прието платено паркиране и има електронни устройства.В Шумен случаят е показателен, тогава по наш сигнал тези паркомати бяха спрени от действие.„Настоявам в случая НАП да спре паркоматите в София, докато Столична община и Центърът за градска мобилност не ги приведат в синхрон със закона, който народните представители са приели”, заключи Паргов.", "date": "2019.03.01", "title": "Калоян Паргов: НАП да спре паркоматите в София"}
{"url": "http://www.cross.bg/bili-bomba-kola-1597896.html", "text": "/КРОСС/ Най-малко 10 души са загинали в нощна битка в столицата на Сомалия, Могадишу, която започнала с кола бомба, съобщиха служители по сигурността, както и че спорадичните стрелби продължават, предаде БГНЕС.„Над 10 души са били убити“, каза Абдирахман Али, служител по националната сигурност.„Спасителните операции все още продължават. Броят на жертвите може да бъде по-висок, защото може да има още тела под отломките.“, добави той.Боец от ислямистката „Аш Шабаб“ се е взривил с кола бомба късно снощи, докато други бойци от свързаната „Ал Кайда“ групировка нахлули в ресторант, където били обградени от полицията.Престрелките продължаваха днес около обед, предаде АФП.", "date": "2019.03.01", "title": "Най-малко 10 убити в столицата на Сомалия при боеве"}
{"url": "http://www.cross.bg/iliyana-bulgarskata-iiotova-1597901.html", "text": "/КРОСС/ „Имам една мечта – да работим заедно за страната, която всички безкрайно обичаме.“ С тези думи вицепрезидентът Илияна Йотова приветства българската общност в Сиатъл.„Амбицията на нашия президентски екип е да сложим ново начало в общуването между българската държава и сънародниците ни зад граница. За съжаление, контактите са скъсани през годините. За нас вие не сте „другите българи“, защото сме водени от една цел – единение. Единение на всички българи по света, единение на българската нация“, заяви Илияна Йотова.Вицепрезидентът подчерта, че независимо къде се намират по света, българите са носители на българския дух, на богатите традиции и култура, на 13-вековна история.Илияна Йотова поздрави за дейността им всички родолюбиви българи, обединени от Българския център за култура и наследство. „Освен че сте изградили изключително богата духовна общност, вие сте направили още една крачка напред – привличате американци в нея, увличате ги да познават и обичат България“, подчерта вицепрезидентът. С дейността на Българския център за култура и наследство са свързани американци. В борда на директорите участва американец, учил в България. Ръководителите на българския хор също са американци, които преподават сложните стъпки на българските хора. Сами учат български език.„България ви липсва, но и вие ужасно ни липсвате. Гарантирам ви, че връзките ни ще бъдат още по-тесни“, отбеляза Илияна Йотова и представи проекта за интернет платформа, която да направи контактите между българите зад граница помежду им и с България ежедневни.Вицепрезидентът връчи своя почетен знак на Елка Русков, съпредседател на Българския център за култура и наследство в Сиатъл, за това, че е стожер на българската общност, за неуморната й дейност за запазване на българщината.На срещата фотографът етнограф Асен Великов, член на българската делегация, представи свои снимки, запечатали народни празници и обичаи в различни части на България, както и от Бесарабия. ", "date": "2019.03.01", "title": "Илияна Йотова: Имам една мечта – да работим заедно за страната, която всички безкрайно обичаме"}
{"url": "http://www.cross.bg/berbatov-dimitur-igrata-1597900.html", "text": "/КРОСС/ В навечерието на Националния празник на Р България гост в „Извън играта“ ще бъде футболната звезда Димитър Бербатов.Предаването с негово участие ще бъде излъчено на 2 март, събота, от 18:00 ч. по БНТ1 и от 22:00 ч. по БНТ3.Бившият нападател на „Манчестър Юнайтед“ ще говори за успехите и разочарованията във футбола, за семейството, за приятелите и за България.Димитър Бербатов пази на видно място в кабинета си българския трибагреник, който се развяваше на стадион „Олд Трафорд“ по времето, когато бе част от редиците на „червените дяволи“.Именно на неговите професионални успехи се дължеше присъствието на българския трикольор на „Театъра на мечтите“ – Димитър Бербатов е първият българин, шампион на Англия - двукратно с „Манчестър Юнайтедׅ през сезон 2009/2010 и 2010/2011 и голмайстор на Висшата английска лига за сезон 2010/2011.Във внушителната му визитка присъстват още: германския „Байер“ (Леверкузен), английския „Тотнъм Хотспър“, лондонския „Фулъм“, френския Монако, гръцкия ПАОК и индийския „Керала Бластърс“.Въпреки, че има и е имал много възможности да остане да живее извън България, Голмайстор №1 на представителния ни отбор избира да се завърне в родината, където са семейството и децата му.В подкрепа на младите таланти у нас, преди повече от десетилетие основава фондация „Димитър Бербатов“, която ежегодно отличава деца в ученическа възраст за постижения в областта на изкуствата, науката и спорта. В края на миналата година от печат излезе и автобиографичната му книга „Димитър Бербатов.По моя начин“, в която споделя вижданията си за футбола и за живота.В студиото на „Извън играта“ Димитър Бербатов ще даде отговор на въпросите, които вълнуват спортните среди у нас през последно време – случайно ли е присъствието му на срещи на ПФК „Берое“ и ще играе отново футбол преди окончателно да се оттегли от активната си кариера.Какви са бъдещите му планове в професионален и личен план, зрителите ще научат в събота, 2 март, от „Извън играта“ по БНТ1 и БНТ3.", "date": "2019.03.01", "title": "В навечерието на Националния празник  гост в „Извън играта“  Димитър Бербатов"}
{"url": "http://www.cross.bg/tona-sigyrnost-evropa-1597898.html", "text": "/КРОСС/ Председателят на ПП АБВ Румен Петков е в Унгария, където взе участие в Кръгла маса, организирана от Международния институт за сигурност и сътрудничество, с домакинството на вицепремиера и министър на вътрешните работи на Унгария Шандор Пинтер.Форумът е фокусиран върху анализ на европейската архитектура за сигурност след Брекзит, бежанците и проблемите с миграцията, световните тенденции в трафика на наркотици, заплахата за Европа от чуждестранните бойци и вълна от емигранти.В доклада си Румен Петков акцентира върху настоящата ситуация с миграцията в Европа, която той определи като безпрецедентен феномен.„Изводът, който беше направен от Международния институт за сигурност и сътрудничество преди пет години е, че Европа се оказа абсолютно неподготвена, хаотична в действията си, с липсващ обективен анализ и преценка и неспособна да формира общи политики“.Петков посочи, че миграционният натиск започна осезателно (петкратно увеличение, спрямо 2012 година) през 2013 година, като върхът е през 2015 и 2016 години.„След това налице е овладяване на ситуацията. Но след ноември 2018 година, отново се наблюдава увеличение на натиска, което, за съжаление, не е обект на анализи и дискусии в европейските институции“.Анализът на Международния институт за сигурност и сътрудничество, според Румен Петков, идентифицира следните потенциални заплахи, предвид компактността на лицата, изповядващи ислям и ниския образователен ценз: Възможност за проникване посредством миграционните потоци на лица, свързани с терористични организации;Поляризиране на обществото и настроения, водещи до ескалация и екстремистки прояви, което проличава и в политическите нагласи на немалка част от страните-членки; Откриване на нова ниша за организираните престъпни групи, насочена към оказване на логистична подкрепа на имигрантите, чрез набавяне на фалшиви документи, транспорт, улесняване при преминаване на границата, каналджийство); Предпоставки за нарастване на престъпността поради липса на способности и възможности за интегриране на имигрантите и придобиване на средства за водене на нормален живот;Потенциал за радикализация на уязвими общности в държавите-членки;Петков е категоричен, че нито една държава не може да се справи самостоятелно с този феномен и дългосрочните последици от него.„Най-тревожното е, че никой в Европа не е анализирал дългосрочните последици от този феномен.Както видяхме наскоро, този въпрос за пореден път бе ключова тема на неформалния Съвет на вътрешните министри, проведен в Букурещ.Настояването за консенсус поставя в деликатно положение по-малките страни с по-слаби икономики. Не може да не впечатлява фактът, че Германия мина от „добре дошли“, до „да блокираме границите.Европа продължава да не е готова със своя солиден анализ и едно от тежките последствия е, че не може да се проумее необходимостта от постигане на трайни и дългосрочни резултати, като насочване на усилията й към трети страни по произход на нелегалните емигранти и създаване на условия за премахване на причините и факторите за този масов поток“.Румен Петков е категоричен, че ключови въпроси в контекста невижданата емигрантска вълна и последствията от нея все още остават извън дневния ред на Европа.„Ние, ЕС и НАТО, като съучаствахме в Арабската пролет, бяхме ли готови за последствията? Самите арабски страни, в които изнасяхме демокрация, бяха ли готови?Допуснахме лъжата, че в една от тези арабски страни има химическо оръжие, влязохме във война с нея, някои от нашите страни дадохме жертви и след това тихичко признахме, че не е имало химическо оръжие.Почувствахме ли се поголеми демократи и потърсихме ли отговорност от лъжците? Защо не казваме колко цивилни жертви, жени и деца, има там, колко човешки живота незаслужено отнехме. Защо десетилетия наред всеки ден има война, а никой от нас не говори за мир?Ние с нашите домакини сме съседи със Сърбия. Против всичките международни документи, Косово създава армия, а ние си мълчим. След броени дни се навършват 20 години от атаките и бомбардировките над Белград, а очевидно проблемът в Косово се задълбочава, и т. н.Това са все проблеми, от които бягаме, които не анализираме, не оценяваме и проблемите с военните сблъсъци и невинните жертви продължават да се задълбочават. Това е едно от големите предизвикателства пред Международния институт за сигурност и сътрудничество“.Темата за сигурността след Брекзит в Европа бе във фокуса на представения доклад на Драгутин Мате – член на УС на Международния институт за сигурност и сътрудничество.В доклада се посочва, че към момента всички опции след Брекзит остават възможни - ЕС може да удължи срока за постигане на споразумение за Брекзит или вместо това да настоява за нов референдум, който дори понастоящем може да обърне изцяло Брекзит.В доклада си Мате е категоричен, че ако Великобритания напусне ЕС, това няма да повлияе на споделянето на разузнавателни данни и сътрудничеството в областта на сигурността. Сътрудничеството в областта на отбраната ще продължи чрез споразуменията на НАТО и двустранните отбранителни споразумения. След Брекзит обаче, Великобритания ще бъде изправена пред проблеми, свързани с изключването й от научните изследвания и развитието на отбраната на ЕС, смята Драгутин Мате.В доклада си в рамките на форума Д-р Ели Кармон - старши изследовател в Международния институт за борба с тероризма и старши научен сътрудник в Института за политика и стратегия към Интердисциплинарния център в Херзлия, Израел, посочва, че Повечето от благоприятните фактори, които позволяват успеха на Ислямска държава, все още са в сила.Европейската терористична арена в периода от 9/11 септември до арабските въстания през 2011 г. в Близкия изток се характеризира с налагането на Ал Кайда (АК) като водеща джихадистка организация. След 11 септември прякото командване и контрол на терористичните атаки на Запад от Ал Кайда е по-скоро изключение, отколкото правило.AК е провокирала и е поела отговорност за атаки, които в по-голямата си част са организирани от граждани или жители на държавите, в които са се случили. Гражданската война в Сирия активизира джихадисткото движение.Така, най-новата вълна от чуждестранни бойци, стана по-многобройна от предишните вълни и този път със значително по-голям европейски компонент. Драматичното нарастване на властта на Ислямска държава до края на 2014 г. предизвика оспорване и вероятно засенчване на AК. Но глобалният джихадизъм след 2014 г. е по-скоро биполярно движение, разделено между два основни лагера, които се борят за власт и влияние.В заключение Ели Кармон посочва, че повечето от благоприятните фактори, които позволяват успеха на ДАЕШ, все още са в сила.Сега обаче, след кратко затишие, заплахата от подновяване на голяма вълна от джихадистки тероризъм зависи от начина, по който ще се третира упадъка на халифата в ДАЕШ. Рудолфо Пейков – член на КС на Международния съюз за сигурност и сътрудничество, постави акцент върху въпроса за тенденциите в трафика на различни видове наркотици в световен мащаб.По данни от Световния доклад за наркотиците за 2018 г. на Службата на ООН за наркотици и престъпност (UNODC) през 2016 г. световното производство на опиум е 6383 тона, от които 1300 тона са преработени в хероин, се посочва в доклада. Според UNODC през 2016 г. производството на кокаин в страните от Андите е приблизително 1410 тона.През 2015 г. при производство на 1125 тона са отчетени конфискации на кокаин в размер на 864 тона. През 2016 г. конфискациите на марихуана са 4682 тона, докато конфискациите на хашиш през 2016 г. са 1631 тона в сравнение с 1538 тона през 2015 г.През 2016 г. световните конфискации на стимуланти от типа амфетамин (АТС) са 232 тона в сравнение с 185 през 2015 г. Изземванията на екстази през 2016 г. бяха 13 963 килограма в сравнение с 10 191 килограма през 2015 г. „Клубна дрога“ или „хищническа дрога“ са термин, използван за идентифициране на лекарства, които могат да бъдат използвани за улесняване на сексуалното насилие.В края на 90-те години на миналия век, правоприлагащите органи забелязаха нова тревожна тенденция в случаите на изнасилване.Тя включва жертви на наркотици и химикали като ропинол, GHB и кетамин. Нова опасност са новите психоактивни вещества (NPS), които са променили характера на световния пазар на наркотици. Вече са широко достъпни вещества, които не са под международен контрол, но имитират ефектите на контролираните вещества, се посочва още в доклада на Рудолфо Пейков.  ", "date": "2019.03.01", "title": "Румен Петков участва в Кръгла маса в Унгария"}
{"url": "http://www.cross.bg/azaryan-krikor-teatur-1597899.html", "text": "/КРОСС/ “Чехов х 3” се нарича специалният спектакъл в чест на  – датата, на която незабравимият Крикор Азарян щеше да навърши 85 г. Спектакълът може да бъде видян .Заглавието ни връща към знаменитата трилогия по А.П.Чехов, която проф. Азарян успя да реализира, въпреки напредването на болестта си, оставайки на сцената почти до самия си земен край – сякаш въплъщение на максимата, че изкуството и духът са по-силни от тленното и плътта.Актьори от “” в Театър „Българска армия“, “” в Младежки театър “Н.Бинев” и “” в Народен театър “Иван Вазов” ще съпреживеят от сцената, заедно с публиката, заснети неповторими моменти от процеса по създаването на трите постановки.Едни от най-обичаните съвременни български актьори ще пресъздадат емоционални моменти от постановките, две от които вече не могат да бъдат видени на сцената на нито един театър у нас. Това са: Меглена Караламбова, Бойка Велкова, Георги Новаков, Александра Сърчаджиева, Койна Русева, Николай Урумов, Малин Кръстев, Станка Калчева, Владимир Люцканов, Валентин Ганев, Мария Каварджикова, Деян Донков и Марин Янев.След спектакъла за втора поредна година, Фондация „Проф. Крикор Азарян” ще , като носителят на наградата до последно се пази в тайна.Междувременно във фоайето на Театър Азарян ще бъде показана и през годините.През 2015 година - точно на рождения ден на Крикор Азарян – зала 2 в НДК се превърна в Театър Азарян. От тогава на тази дата Дворецът отбелязва раждането на големия режисьор със специално събитие, дело на някой от учениците му. ", "date": "2019.03.01", "title": "Чехов х 3” се нарича специалният спектакъл в чест на Крикор Азарян"}
{"url": "http://www.cross.bg/myzikata-venda-sebe-1597852.html", "text": "/КРОСС/ Има творци, които толкова силно са свързани с таланта си, че създаденото от тях разказва истории навсякъде и по всяко време. За нея казват, че по музиката ще я познаете - Венда, момичето с цигулката. Тя добавя тайната съставка в музикалното звучене на всяко събитие - импровизация на живо. Венда я владее и развива все повече. Тя е различна, свири със специален подход към всеки повод, търси и открива най-желаното, най-доброто от всеки звук. Това, което ще направи хората щастливи и ще им остави спомен завинаги. Нестандартната комбинация на електронна цигулка и комерсиална музика са неин почерк и патент – проектът VENDA live violin. Тя е вдъхновение, нежност и припознава себе си в различните бижута. За своята визия избра Goto Gold and Silver Collection на ювелирния бранд Goto Jewellery and Diamonds.Въображението няма граници, вдъхновението е навсякъде, а бижутата са сами по себе си изкуство и както със своите импровизации, завладява всички, така и с нестандартните комбинации от бижута Венда изразява себе си.Любопитен факт е значението на самобитното й име. То идва от древнославянска богиня на любовта и семейното огнище и макар често да смятат името й за неин псевдоним, “Венда” е толкова различно и запомнящо се, колкото и музиката й.Тя е едно от лицата, застанали пред обектива на българския фотограф Любо Сергеев. Визията й за Goto разказва история през приказна и величествена призма в кадъра. Заснета в Народен театър \"Иван Вазов\", Венда е богиня-повелителка на музиката в разкошна бална зала, а кристалния полилей над нея напомня огромна корона. Пренася ни във времена на пищност, романтика, изящество в детайлите и музика, които галят ухото и окото.Музиката винаги влияе върху настроението ни, бижутата запечатват красивите мигове, а всичко това се върти около любовта. Наближава 8 март и ако се чудите какво да подарите на половината си и как да я накарате да се чувства специална – посетете магазините на Goto Jewellery and Diamonds.", "date": "2019.03.01", "title": "Една любов към музиката с блясък на диаманти"}
{"url": "http://www.cross.bg/nalozhi-sanktziyata-monopol-1597887.html", "text": "/КРОСС/ \"Български Енергиен Холдинг\" (БЕХ) обжалва решението на ЕК да наложи санкции на дружеството за монопол.БЕХ и дъщерните му дружества не приемат заключението на Европейската комисия, че са злоупотребили с господстващо положение на българския газов пазар, като са блокирали достъпа на конкуренти до ключова газова инфраструктура в България в нарушение на антитръстовите правила на ЕС, информират от пресцентъра на БЕХ.Жалбата цели отмяна на решението на Европейската комисия и на наложената глоба. Припомняме, глобата, която ЕК наложи на БЕХ, е в размер на 77 милиона и 68 хиляди евро.Припомняме и че санкцията на ЕК беше наложена на БЕХ на 17 декември 2018 година.Решението на Комисията предизвика бурни реакции сред опозиция и други политическите фигури у нас,  както и силно обществено недоволство, защото глобата трябва да бъде платена от джоба на данъкоплатците.Тогава премиерът Борисов заяви, че санкцията няма да се плати с пари на граждани, а пък министърът на енергетиката Теменужка Петкова беше готова отново да хвърли оставка. ", "date": "2019.03.01", "title": "БЕХ обжалва санкцията на ЕК за монопол"}
{"url": "http://www.cross.bg/zaradi-restorantut-kategoriyata-1597850.html", "text": "/КРОСС/ Победителите в конкурса World Restaurant Awards бяха обявени на церемония в Париж.", "date": "2019.03.01", "title": "Малък южноафрикански ресторант стана номер 1 в света"}
{"url": "http://www.cross.bg/filharmoniya-myzikata-kompozitor-1597859.html", "text": "/КРОСС/ В навечеврието на празника на жените Софийската филхармония представя произведения на две изключителни дами, които с талант и чар разбиват всички клишета за нежния пол в музиката. Родената в Пловдив Добринка Табакова е новият щатен композитор на ББС. Композирала е за Кралското филхармонично дружество, ВВС Radio 3, и Британската филхармония. Нейният дебютен албум е номиниран за Грами през 2014 година и е първата жена композитор, на която е поръчвана музика от агликанската цирква – за катедралата в град Труро. Софийската филхармония ще представи нейното произведение “The High Line” за цигулка, флюгелхорн и оркестърПенка Кунева е сред малкото жени композитори в Холивуд и първият композитор с докторска титла от престижния университет „Дюк“. Оркестрирала е музиката на филми като „Матрицата“,  Карибски пирати”, „Ангели и демони“, “Трансформърс”, Тя е автор на музиката към игрите „Принцът на Персия“, „Трансформърс“, „Мумията VR“, игралните филми „Ага“, „Encounter“, „Devil’s Whisper“ и много други. Специално за юбилейния сезон на филхармонията тя написа симфоничната поема „Предателството на технологиите“, която ще получи своята световна премиера на 7 март в зала „България“.Произведения на двете талантливи българки ще прозвучат в изпълнение на Софийската филхармония под диригентството на италианката Беатриче Венеци, която вече очарова родната публика с талант и красота. Компания на сцената ще ѝ правят солистите Калина Христова – концертмайстор на Софийската филхармония и американската тромпетистка Лейси Хейс.", "date": "2019.03.01", "title": "Красотата в музиката има различни измерения"}
{"url": "http://www.cross.bg/iionbyon-otmenyane-yadreniya-1597874.html", "text": "/КРОСС/ Държавният секретар на САЩ каза, че Северна Корея е поискала цялостно отменяне на санкциитена срещата на върха в Ханой, но не е заявила ясно дали предлага в замяна закриване на ядрения комплекс Йонбьон.\"Бяха многословни по въпроса какво са готови да направят в Йонбьон, но не стана ясно какво точно са готови да предложат\", каза Помпео на пресконференция в Манила, където бе на кратко посещение.Той добави, че Съединените щати \"очакват с нетърпение да се върнат на масата, за да продължат този разговор\".Според Помпейо Северна Корея е поискала отменяне на всички наложени й санкции.Втората среща между президента на САЩ Доналд Тръмп и севернокорейския лидер Ким Чен-ун вчера се провали заради санкциите, но двете страни дадоха противоречива информация за случилото се.Тръмп каза, че Ким Чен-ун поискал отменяне на всички санкции. Севернокорейският външен министър И Йон-хо по-късно обаче заяви, че Ким поискал отменяне на част от санкциите и че е било направено реалистично предложение инженери от двете страни да демонтират изцяло ядрения обект в Йонбьон.", "date": "2019.03.01", "title": "Майк Помпео: Ким Чен-ун не направи на Тръмп ясно предложение за затваряне на ядрения комплекс Йонбьон"}
{"url": "http://www.cross.bg/gerb-evropa-izbori-1597888.html", "text": "/КРОСС/ Общинското ръководство на ГЕРБ-Перник проведе първите две от поредица  срещи с клубните ръководители на партийната структура в общината, под  ръководството на общинския координатор Ирена Соколова.На събранието присъстваха областният координатор Вяра Церовска,  народният представител д-р Александър Александров и организационният  секретар на структурата Владислав Караилиев.Соколова постави във фокус плана за работа на партийните клубове в  предстоящите месеци, в които ни очакват много отговорни избори за  Европейски парламент, а след това и местен вот. Тя подчерта, че за европейските избори е необходима пълна мобилизация, за да се постигнат  добри изборни резултати и да не се отклони България от демократичния си  път на развитие. Лидерът на Жени ГЕРБ припомни успеха на българския  евродепутат Андрей Новаков от преди седмица, който успя да убеди  Европейският парламент да подкрепи увеличение на кохезионния бюджет на  страната ни до около 18 млрд. лв. за периода 2021-2027 г. По този начин общото увеличението се равнява на 3.4 млрд. лв. - най-високият бюджет за регионално развитие, инфраструктура, околна среда и заетост от присъединяването на България към европейското семейство.„Уверена съм че демократично мислещите българи осъзнават важността на силна и обединена Европа, на общата ни грижа, защита, финансиране и техният вот ще изрази нагласата им. България ще подкрепи Европа, която да продължава да работи за напредващо, но спокойно и единно европейско общество, намиращо подкрепа и развитие в обединението. Вземат връх популизмът и фалшивите новини, а наричащи себе си родолюбци заявяват и обещават невъзможни привилегии за хората. Нека сме разумни и реални, и заедно да напредваме с грижа един за друг и развивайки обществото си!”, заяви общинският лидер на ГЕРБ.Ирена Соколова отбеляза, че за да има добри резултати и за да може партия ГЕРБ да изпълнява ангажиментите си по секторните политики, е важно партийните структури да бъдат активни и динамични, и да генерират идеи.„Убедена съм, че с енергията, която притежават клубните организации на ГЕРБ в Перник, ще създават контакти и организират срещи, ще създават среда за общо споделяне на планове и работа, а така функционира гражданското общество и се предопределя по-добра среда за живот“, заяви общинският ръководител на ГЕРБ-Перник.Областният координатор на ГЕРБ Вяра Церовска подчерта, че за развитието на общините, е важен европейският курс на страната. „Европейските избори ще имат такава значимост, както никога досега, когато става въпрос за подобни избори. От тях зависи, както бъдещето на Обединена Европа, така и стабилността на страната ни. Европа промени толкова много в ежедневието ни, че няма как да не се интересуваме. Пример е европейската солидарност, която дава възможност на общините да се възползват от евро финансирането, за да подобряват инфраструктурата и да осигуряват на гражданите по-добра среда за живот“, заяви лидерът на ГЕРБ-Перник. Тя отбеляза, че българските евродепутати са достойни представители, които с работата си доказаха, че защитават българските интереси, бизнес и общество.Церовска подчерта, че постигнатото по време на Председателството на Съвета на ЕС и водената до момента външна политика са превърнали  България във фактор на международната политическа сцена. „ГЕРБ е единствената проевропейска партия, която защитава и отстоява ценностите на обединена Европа“, заключи Вяра Церовска. ", "date": "2019.03.01", "title": "Общинското ръководство на ГЕРБ-Перник проведе първите две от поредица  срещи"}
{"url": "http://www.cross.bg/notarialen-elisaveta-aleksandrova-1597882.html", "text": "/КРОСС/ Нови разкрития по схемата за имотни измами, в която е участвал и бивш нотариус. Обвинените за присвояване на над 20 имота в София нямали постоянна работа, но демонстрирали висок стандарт на живот, разказват разследващите.Майката на Елисавета Александрова е една от жертвите на измамниците. Отнели й два и половина декара наследствена земя в столичния квартал „Кръстова вада”.1 500 кв. през 2005 г. Две жени от Смолян си изваждат нотариален акт за давностно владение. Месец по-късно майката го дарява на нейната дъщеря. Два месеца по-късно те го даряват на трето лице. По закон знам, че за да направиш давностно владение, трябва да го владееш минимум 10 години, казва Елисавета Александрова.Няколко години по-късно имотните измамници отнемат още декари земя от семейството. И за тях някой друг си е изкарал нотариален акт. По същия начин давностно владение. Реално от нашия имот към днешна дата нямаме нищо, коментира още Елисавета Александрова. Земята била открадната чрез подставени свидетели, част от групата на задържаните. Доколкото знам, по закон, когато се прави такъв нотариален акт, въпросните свидетели трябва да се разпишат също, коментира Елисавета Александрова.Днес нотариален акт за земята имат както законните собственици, така и имотните измамници. Срещу единият от задържаните - бившия нотариус Борис Янков, имало 14 жалби, обясниха от Специализираната прокуратура. Осъждан е за това, че е заверил документи, които впоследствие са ползвани за прехвърляне на гробно място, коментира прокурор Ваня Христева.Голяма част от откраднатите имоти били прехвърляни на жената, с която Борис Янков живеел на семейни начала. Намерени са множество документи на личния му компютър. За част от тях е установено, че са ползвани впоследствие при прехвърлителни сделки, предмет на разследването, каза още прокурор Христева. Бившият нотариус обяснил, че документите се озовали в личния му компютър, защото давал консултации по сделки. Така се изхранвал.", "date": "2019.03.01", "title": "Още жертви на имотната мафия. Как се присвоява имот с фалшиви свидетели?"}
{"url": "http://www.cross.bg/horo-bulgariya-probyzhdane-1597889.html", "text": "/КРОСС/ Българи в 16 държави, в повече от 30 града и над 50 села в България ще заиграят едновременно хоро на връх Националния ни празник 3-ти март!„ПРОБУЖДАНЕ С ХОРО“ и тази година превръща столицата в център на българските традиции и обичаи. Облечете народна носия, донесете домашно омесена пита и елате да споделим вълнението си. На националния празник на България, „ПРОБУЖДАНЕ С ХОРО“ ще обиколи планетата навсякъде, където има и един българин! Да се заловим в онзи магичен кръг, наречен ХОРО! За да ни ИМА! Българино, поведи хорото!", "date": "2019.03.01", "title": "„ПРОБУЖДАНЕ С ХОРО“ на 3-ти март!"}
{"url": "http://www.cross.bg/pochistvane-chasa-novichok-1597875.html", "text": "/КРОСС/ Къщата на Сергей Скрипал в Солсбъри ще бъде обявена за безопасна след 13 000 часа почистване, съобщават британските медии.Великобритания ще сложи край на безпрецедентната акция по обезвреждане на опасния химикал Новичок, с който бившият руски шпионин и дъщеря му Юлия бяха отровени преди почти година.Очаква се британското правителство да обяви в петък, че предава къщата в Солсбъри на градския съвет. Домът е последното от общо 12 места в града, които ще бъдат обявени за безопасни.Междувременно стана ясно, че въоръжените сили създават ново подразделение, което ще бъде специализирано в борбата с опасността от химическо, биологическо и ядрено оръжие. Мярката е в резултат на действията, предприети от Лондон след атаката с Новичок на 4 март.", "date": "2019.03.01", "title": "Къщата на Скрипал в Солсбъри ще бъде обявена за безопасна след 13 000 часа почистване"}
{"url": "http://www.cross.bg/hamiltun-pistata-shampion-1597926.html", "text": "/КРОСС/ Световният шампион Люис Хамилтън очаква предстоящият сезон във Формула 1 да бъде най-тежката битка между неговия отбор \"Мерцедес\" и \"Ферари\". В края на предсезонните тестове на пистата \"Каталуня\" край Барселона британският пилот обяви, че Скудерията има предимство.\"Мисля, че разликата между нас и \"Ферари\" е потенциално около половин секунда. Според мен именно те са най-бързите в момента, така че ни очаква най-тежката битка от години насам\", каза Хамилтън пред журналисти на пистата.Британецът спечели световната титла в последните два сезона в оспорвани дуели със Себастиан Фетел, като вече е петкратен шампион, докато германецът остава с четирите си титли, спечелени по времето му в \"Ред бул\".\"Те са най-бързи към момента по време на тестовете. Очаквам да имат предимство и в началото на сезона, като предизвикателството пред нас ще бъде много голямо. Все пак в тестовете няма никаква награда да бъдеш най-бърз. Важно е какво правиш през сезона\", добави световният шампион.Според Хамилтън едва след първите четири състезания ще бъде ясно какво е разпределението на силите в шампионата. Новият сезон във Формула 1 започва на 17 март с Гран при на Австралия на пистата \"Албърт парк\" в Мелбърн.", "date": "2019.03.01", "title": "Хамилтън: \"Мерцедес\" изостава от \"Ферари\" с половин секунда"}
{"url": "http://www.cross.bg/tzena-margaritov-baza-1597883.html", "text": "/КРОСС/ \"Аптека е заблуждавала клиентите си, че спестяват повече от двойно спрямо реалния размер на отстъпката на лекарства с намаление. Заблудата идва от това, че посоченият от търговеца процент е изчисляван на база определената по закон пределна цена на медикаментите, а не въз основа на реалната им цена, на която по принцип те се продават в този обект. Нелоялната практика е установена и забранена от Комисията за защита на потребителите (КЗП), а впоследствие и потвърдена от ВАС\", съобщи Димитър Маргаритов по „Дарик” радио.„Има определени групи лекарства, за които съгласно закона са въведени пределни цени, на които те могат да бъдат продавани. Всичко това е нормативно уредено. Има и органи към Министерството на здравеопазването, които следят за прилагането на тези нормативи”, обясни Маргаритов.„Случаят, на който ние се натъкнахме, е много показателен при обявяване на отстъпка за цената на дадено лекарство, включено в този списък”, коментира Маргаритов. При своята проверка по повод постъпила жалба КЗП установява, че посочената отстъпка е изчислена на база пределната цена, която се съдържа в съответния норматив, а не на база реалната цена на която е продавана стоката.„Така всъщност се оказва, че вместо спестената сума да е 18,80 лв., както търговецът твърди, тя всъщност е 8,50 лв., което означава, че потребителят е бил заблуден”, обясни още председателят на КЗП.„Винаги - казвали сме го и по повод кампаниите за празнични намаления, промоции и т.н., търговецът трябва да изчислява намалената цена спрямо цената, на която реално е продавал стоката и то поне в продължение на 30 дни. Това важи както за първоначалните намаления, така и за случаите, в които впоследствие от намалената цена се намалява още, без да се сборува механично процентът”, напомни Маргаритов.И подчерта, че е важно потребителите да получават максимално коректна информация, въз основа на която да направят своя избор.", "date": "2019.03.01", "title": "КЗП: „Аптека е подвеждала клиентите си за размера на отстъпките на лекарствата”"}
{"url": "http://www.cross.bg/pencho-gen-edyard-1597927.html", "text": "/КРОСС/ От 02.03.2019 г. до 15.03.2019 г. се въвежда временна организация на движение ввъ връзка с реконструкция на водопровод по ул. „Св. Георги Софийски“:Забранява се влизането на пътни превозни средства по южното локално пътно платно на бул. „Ген. Едуард И. Тотлебен“ между ул. „Виктор Григорович“ и бул. „Пенчо Славейков“.Забранява се престоят и паркирането на бул. „Пенчо Славейков“ на 40 м преди ул. „Абоба“ в посока бул. „Прага“.От 00.00 часа на 2.03.2019 г. до 24.00 часа на 15.03.2019 г. се закриват местата за почасово платено паркиране по южното локално пътно платно на бул. „Ген. Едуард И. Тотлебен“ между бул. „Акад. Иван Е. Гешов“ и ул. „Богдановец“ и на бул. „Пенчо Славейков“ на 40 м преди ул. „Абоба“ в посока бул. „Прага“;Променя се маршрутът на автобусна линия № 604 в посока УМБАЛСМ „Пирогов” - от бул. „Акад. Иван Е. Гешов” автобусите продължават по централното пътно платно на бул. „Ген. Едуард И. Тотлебен”, надясно по бул. „Пенчо Славейков”, надясно по ул „Св. Георги Софийски” и по маршрута до гара „Искър”;Закрива се автобусни спирки в южното локално пътно платно на бул. „Ген. Едуард И. Тотлебен” с код 0394 „бул. Цар Борис ІІІ” и с код 0760 „УМБАЛСМ Пиротов”;Разкрива се временна автобусна спирка „УМБАЛСМ Пирогов” на бул. „Пенчо Славейков” на 40 м преди ул. „Абоба” в посока бул. „Прага“; В променения участък автобусите от автобусна линия № 604 ще спират на автобусна спирка с код 0392 „бул. Цар Борис ІІІ” на бул. „Цар Борис ІІІ” по маршрута на А№№ 74 и 260;", "date": "2019.03.01", "title": "Организация на движението за реконструкция на улични водопроводи"}
{"url": "http://www.cross.bg/bayan-hyba-asparyh-1597878.html", "text": "/КРОСС/ През целия първи ден от месец март и мало, и голямо се закичваме с талисмани за здарве, изработени от червено-бели усукани кончета. Традицията с разменянето и окичването на мартеница всъщност води началото си от древни времена единствено по нашите земи. От тогава на първи март всички българи се окичват с червено-бели мартенички, носещи им здраве, радост и успех.", "date": "2019.03.01", "title": "Мартеничката е символ на единението, силата и щастието, според легендата за хан Аспарух"}
{"url": "http://www.cross.bg/prokyror-glaven-kyoveshi-1597879.html", "text": "/КРОСС/ Съветът на ЕС и Европейският парламент издигнаха различни номинации за ключовия пост на главен прокурор на съюза. Изборът обаче става с консенсус, засега оспорваната битка е между французина Жан-Франсоа Бонер и румънката Лаура Кьовеши, предаде бТВ. Европейската прокуратура трябва да заработи през 2020 година. Основната й цел - да наказва злоупотребите с еврофондове и измами с ДДС. Преди седмица посланиците на страните членки издигнаха за шеф Жан-Франсоа Бонер. \"Най-важното е главният прокурор на ЕС да бъде мотивиран и аз съм точно такъв\", твърди самият Бонер. Вчера ресорната комисия в европарламента предпочете бившия ръководител на антикорупционния орган в Румъния - Лаура Кьовеши. \"Моята работа е да накарам правосъдието да работи там, където наказателното право е нарушено\", отбеляза тя. Единственият наш представител, присъствал на изслушването на кандидатите вчера, е Емил Радев от ГЕРБ/ЕНП. Другите отсъствали. Радев подчертава, че той не е имал право да гласува, тъй като е замествал постоянен член на комисията. Доцентът по право на ЕС Христо Христев е убеден, че изборът не е в задънена улица и ще се определи при нови преговори между съвета и парламента. Но не може да си обясни липсата на родните евродепутати на изслушването. „Очевидно има някакво смущение и притеснение в перспективата Лаура Кьовеши да стане главен прокурор на ЕС”, смята доцентът. България също ще има свой представител в европейската главна прокуратура. На финалната права в конкурса са двама прокурори и един съдия.", "date": "2019.03.01", "title": "Патова ситуация в Брюксел за избора на главен прокурор на ЕС"}
{"url": "http://www.cross.bg/gradysa-temperatyri-temperatyrite-1597877.html", "text": "/КРОСС/ Максималните температури ще са между 13 и 18 градуса. В планините ще преобладава слънчево време. Ще продължи да духа силен, по билата - до бурен северозападен вятър. Максималната температура на височина 1200 м ще е около 7 градуса, на 2000 м - около 0 градуса.По Черноморието ще преобладава слънчево време, но след обяд облачността ще се увеличи. Ще духа до умерен вятър от запад-северозапад. Максималните температури на въздуха ще бъдат 13-16 градуса. Температурата на морската вода е 5-6 градуса. Вълнението на морето ще бъде около 2 бала. През първото десетдневие от месеца, въпреки честите промени, температурите ще бъдат по-високи от обичайните.", "date": "2019.03.01", "title": "Пролетта настъпва със слънце и температури между 13 и 18 градуса"}
{"url": "http://www.cross.bg/dimitrov-godini-knsb-1597881.html", "text": "/КРОСС/ \"Никой не се разграничава от нищо. Ние от самото начало на нашите действия през последните четири-пет години залагахме и искахме увеличения. Преди четири години започнахме една кампания \"Искаме 100лв над заплатата\".Тогава хората бяха скептични и се смееха. Много от тях обаче излязоха и протестираха през последните години. Успяхме да извоюваме между 50-100лв. върху много заплати\" това заяви президентът на КНСБ Пламен Димитров в сутрешния блок на Нова телевизия „Здравей, България”.Той припомни, че през месец май миналата година КНСБ и Асоциацията на специалистите по медицински грижи излязоха на протест на площада пред Министерството на здравеопазването заедно с 5 000 сестри и лаборанти. Тогава исканията бяха за минимално заплащане поне две или три минимални заплати. Това, което успяхме да  постигнем е увеличение на минималното възнаграждение чрез колективен договор в здравеопазването от 700лв на 900 лева, коментира Димитров. И призна, че все пак тези числа ги няма навсякъде.През тези две години, откакто подписахме този колективен договор, има увеличение със 100лв. на година в много болници, каза Димитров.По думите му не протестът, а диалогът е работещо решение. 30 млн.лв.  за малките общини успяхме да издействаме на масата на преговорите. Те ще доведат до увеличение сега и то не защото някой е протестирал, а защото чрез преговори се извоюват реални неща, коментира Димитров.Относно извънредния труд в болниците Димитров коментира, че графиците в болниците са безумни. Сестрите в момента са много по-натоварени от шофьорите в градския транспорт дори. Това е огромен проблем, който трябва да бъде поставен на масата от всички ни, не само от КНСБ.По темата с извънредния труд на шофьорите в градския транспорт, Пламен Димитров заяви,че в момента от КНСБ искат ограничаване на извънредния труд на шофьорите и ватманите до законоустановения размер при запазване на тяхното брутно възнаграждение. Искаме водачите да получават същите пари, за които работят, без да има два пъти повече извънреден труд, каза още Димитров.", "date": "2019.03.01", "title": "Пламен Димитров: Успяхме да извоюваме между 50-100лв. върху много заплати"}
{"url": "http://www.cross.bg/gaga-bradli-leiidi-1597851.html", "text": "/КРОСС/ Наградите Оскар родиха един слух, който не спира да обикаля медиите и социалните мрежи. А именно - има ли нещо между Лейди Гага и Брадли Купър?Двамата демонстрираха такава химия помежду си, а докосванията, прегръдките и погледите бяха така интимни, че всички заподозряха афера, въпреки че Брадли бе дошъл на церемонията с приятелката си Ирина Шейк. Спрямо нея обаче не видяхме подобно нежно и страстно поведение.Е, след няколкодневни спекулации най-накрая Лейди Гага коментира слуховете и онези погледи, които двамата си разменяха покрай изпълнението им на хита „Shallow”.“Нищо не може да е по-специално от това да споделя този миг от Оскарите с един истински приятел и артистичен гений“, коментира Гага.Така че – приятели са, истински приятели. Поне така твърди Гага. Брадли Купър все още не се е изказал по повод слуховете, нито пък половинката му Ирина Шейк.", "date": "2019.03.01", "title": "Лейди Гага най-накрая коментира изпълнението си с Брадли Купър на Оскарите"}
{"url": "http://www.cross.bg/ninova-partii-evropeiiski-1597886.html", "text": "/КРОСС/ Лидерите на партии от Вишеградската четворка плюс БСП и социалдемократическата партия на Хърватия подписаха декларация за общи действия и взаимна подкрепа.Корнелия Нинова запозна колегите си с политическата обстановка в страната, напускането на парламента от страна на БСП и получи тяхната подкрепа за отстояване на демократичните права на гражданите и върховенството на закона в България.След запознаване със случаи на ограничаване на свободата на словото и предприемане на мерки срещу журналисти в България, допълнително в проекта за декларация беше включен текст в защита на свободата на изразяване.В декларацията шестте партии обявяват инициатива за европейска минимална пенсия, европейски трудов кодекс и европейска агенция по труда.Те трябва да гарантират еднакви социални и трудови права на всички европейски граждани и да не допускат двойни стандарти между държавите членки. Шестте участници в срещата настояват за борба с укриването на данъци и премахване на данъчните убежища.В декларацията се набляга на мерки за забрана на двойния стандарт при храните. Нинова отново потвърди позицията на БСП против Истанбулската конвенция и джендър идеологията в училищата, както и против Пакта за миграция. Тя ги увери, че по тези два въпроса БСП няма да направи компромис. Лидерът на левицата постави въпроса за ускорено изграждане на европейска прокуратура и избор на най-доказания в практиката професионалист за главен европейски прокурор.Тя изрази увереност, че това ще допринесе за резултатна борба с корупцията по високите етажи на властта.На въпрос на колегите й относно последния доклад на ЕК за пране на пари в България, с покровителството на политици, тя отговори, че това е от най-сериозният удар по правителството на Борисов през последните години и то от неговите европейски партньори.“За съжаление, по този начин, управляващите ни отдалечават от Шенген и от Европа”, каза още Нинова. Лидерите на партии декларират: \"След срещите в Братислава и Вишеград, ние ,лидерите на партии от държавите от Централна и Източна Европа, оставаме ангажирани с този формат и занапред, и взаимно се подкрепяме за предстоящите европейски избори\".Нинова се обърна към колегите си: нека всеки от нас положи усилия да привлечем и други страни от региона, защото когато повече партии се обединим около общи ценности, имаме по-големи възможности да ги отстояваме\".Нинова закачи с мартеници колегите си от Чехия, Унгария, Полша, Словакия и Хърватия. Тя ги запозна с тази българска традиция и им пожела здраве и сили. Събитието се проведе в гр. Храдец Кралове, Чешка република. Домакин на срещата бе председателят на чешката социалдемократическа партия и вицепремиер и министър на вътрешните работи Ян Хамачек. Това е третата среща във формат Вишеград плюс, в която Нинова участва.Първата се проведе в Словакия, а втората – в Унгария.", "date": "2019.03.01", "title": "Корнелия Нинова: Най-доказалият се професионалист да оглави европейската прокуратура"}
{"url": "http://www.cross.bg/murtzishor-vsyaka-praznika-1597840.html", "text": "/КРОСС/ Първия ден на март, за да отбележат националния празник „Мърцишор“ жителите на страната подаряват един на друг тази пролетна украса. Мърцишора се прикрепва към дрехите и се носи целия месец. В началото на април, Мърцишора се сваля и се вързва към плодно дръвче.Тази красива традиция се пази внимателно в Молдова. Всяка година в страната се организира фестивал „Мърцишор“, който се превръща в настоящ празник републиката.За празника „Мърцишор“ има красиви легенди, една от които разказва историята на едно крехко цвете с бели венчелистчета, наречено кокиче. Това цвете е оцеляло в спора с порочния водовъртежа наречен Кривец. Цвете е спасил добър застъпник Пролет, кат ого напои с капки кръв.Всяка година хората получават от приятели и роднини подарък Мърцишор на 1 март. Думата „Мърцишор“ произлиза от молдовската дума Marti – (марц) – март.Между другото, празника „Мърцишор“ е внесен в списъка на културното наследие на човечеството под егидата на ООН за образование, наука и култура ЮНЕСКО.Традицията на празнуване на Мърцишор съществува почти във всички балкански страни. В повечето от тях празника се нарича «Мартеница». В същност доста българи, живеещи в Молдова по стара традиция го наричат по същият начин, както и самият талисман – Мартеничка.", "date": "2019.03.01", "title": "Всяка година в Молдова се организира фестивал „Мърцишор\""}
{"url": "http://www.cross.bg/rakovski-chervena-byala-1597885.html", "text": "/КРОСС/ От сутринта пред сградата на Община Раковски всеки гражданин и служител на администрацията бе закичен с мартеничка. Експертът в отдел “Култура”  Ана Белчева облечена в традиционна носия посрещаше посетителите  с пожелание за здраве и късмет. ", "date": "2019.03.01", "title": "Баба Марта подарява мартеници в Раковски"}
{"url": "http://www.cross.bg/ymora-proletnata-meso-1597846.html", "text": "/КРОСС/ Ако вече усещате сиптомите на прословутата „пролетна умора“ – изтощение, постоянно желание за сън, разсеяност, липса на концентрация, има няколко начина да ги преборите в зародиш. Достатъчно сън, по-малко кофеин, физическа активност и не на последно място - подходящо хранене. Ето няколко храни, които ще ви помогнат да влезете във форма.Плодовете, които играят най-голяма роля в борбата с пролетната умора са банани, цитруси, боровинки, киви, пише Дарик. Бананите са и естествен антидепресант – витамините от група В в тях успокояват нервната система, а калият, който съдържат, подпомага работата на мозъка, сърцето, мускулите и костите.Цитрусите са полезни срещу пролетната умора заради високото си съдържание на витамин С.Разнообразието от тези зеленчуци през пролетта е голямо. Това е един от най-добрите начини да си набавим желязо. В менюто ни трябва да има зелени салати, домати, чушки, зелен лук, коприва.Сред храните срещу пролетна умора е добре да присъстват риба, яйца, черен дроб, пилешко месо.Бобовите храни осигуряват добър тонус – фасул, леща, грах, соя, нахут. Те са особено важни за хората, които се въздържат от месо или от животински продукти изобщо. ", "date": "2019.03.01", "title": "Храните, които помагат срещу пролетната умора"}
{"url": "http://www.cross.bg/dvizhenieto-teritoriyata-vodachite-1597867.html", "text": "/КРОСС/ В последния работен ден от седмицата, пътно-транспортната обстановка на територията на страната е нормална и спокойна. \"С цел предстоящия празник 3 март и подпомагане на движението на територията на цялата страна от ГД „Национална полиция” е създадена организация за подпомагане на движението в големите градове и по пътищата, по основните автомагистрали, републиканската пътна мрежа към ГКПП-тата\" това каза в сутрешния блок на БТВ „Тази сутрин” инспектор Петър Соколов от „Пътна полиция”. В следобедните часове на територията на цялата страна ще започне насищане с екипи на Пътна полиция, които ще подпомагат движението, добави той. Във връзка с честванията на 3 март, затруднения в движението се очакват в центъра на столицата, както и в района около връх Шипка. За целта водачите, които ще преминават през тази територия, е необходимо да се запознаят с въведените временни ограничения в движението, забрани за движение, забрани за паркиране на МПС-та, коментира още инспектор Солаков. Подробна информация водачите могат да получат от сайтовете на Столична община и в Стара Загора и Габрово, в общинските сайтове.", "date": "2019.03.01", "title": "Извънредни мерки. Каква ще е организацията на „Пътна полиция” през празничните дни?"}
{"url": "http://www.cross.bg/brekzit-dublin-irlandiya-1597868.html", "text": "/КРОСС/ Благодарение на Брекзит Дъблин е напът да се превърне във финансова столица, привличайки банки, инвестиционни фондове и правни кантори, базирани във Великобритания и загрижени да останат в Европейския съюз след 29 март.Британската Hermes Investment Management, която управлява активи за 33.5 милиарда британски лири (38 милиарда евро), е една от компаниите, решили да се установят в Ирландия. \"Всички наши клиенти мислят, че правим верния избор, при липсата на сигурност\", казва Каръл Мейхън, директор на фирмата за Ирландия. \"Започнахме да планираме Брекзит още от референдума през 2016 година\", допълва тя.Ирландия се опасява заради тесните си икономически връзки с Великобритания, че може да плати тежка цена за Брекзит, най-вече ако се стигне до развод без споразумение. При това положение всеки \"дивидент Брекзит\" е повече от добре дошъл, въпреки че страната по никакъв начин не желае да се хвали с тези косвени печалби.\"Ние не искаме да се опитваме да извличаме печалба от трудностите на някой друг\", заяви неотдавна ирландският държавен министър за финансовите услуги Майкъл Д'Арси. \"Винаги обаче съм подчертавал, че ако британски компании изпаднат в затруднено положение заради Брекзит, Ирландия би могла да бъде част от решението.\"Според проучване на EY (фирмата за професионални услуги Ernst & Young с централа в Лондон) Дъблин е на първо място в предпочитанията на финансовите компании, искащи да се установят в ЕС, пред Амстердам, Франкфурт и Париж. EY е преброила 27 фирми, които са се ангажирали да преместят свои служители или дейности в ирландската столица от 2016 година. Сред тях е гигантът Bank of America Merrill Lynch, който през декември сля британския и ирландския си клон и превърна Дъблин в своя \"главен банков център в Европа\".През януари британската банка Barclays получи зелена светлина от съда да прехвърли 190 милиарда евро активи в ирландския си филиал. Според британски съдебни документи банката иска по този начин да запази възможност да предлага инвестиционни услуги в ЕС.Финансовият център на Дъблин, няколко комплекса от сгради близо до центъра на града, е доста скромен в сравнение с Лондонското сити и десетките му небостъргачи. Той обаче може да се разшири значително, когато Великобритания действително напусне ЕС, по подобие на това, което се случи със старите докове при идването на американските технологични гиганти Facebook, Google и LinkedIn.Данъкът за компаниите е само 12.5% в Ирландия, която ще бъде единствената английски говореща страна в съюза след излизането на Великобритания. И Дъблин е само на един час път със самолет от Лондон.Ирландският премиер Лио Варадкар, който обикновено придобива мрачен израз на лицето, когато стане въпрос за Брекзит, не се поколеба да похвали страната си в реч този месец като \"уникална входна врата към Европейския съюз и общия му пазар\".Ако обаче активите, струпани в Ирландия, би трябвало да се увеличат, последиците за заетостта изглеждат негативни, особено като се има предвид, че Брекзит би трябвало да остави без работа още 55 хил. души според прогнозите на министерството на финансите. Barclays между другото предвижда да създаде само 150 работни места в Дъблин.Дейвид Карти, управляващ директор за Ирландия на правната фирма DLA Piper, прогнозира, че Лондон в крайна сметка ще остане главният център за голям брой финансови групи. Въпреки че те \"ще могат да имат стратегии или важни аспекти от бизнеса си извън Лондон - в Дъблин или другаде\".", "date": "2019.03.01", "title": "Дъблин се превръща във финансова столица заради Брекзит"}
{"url": "http://www.cross.bg/rymuniya-samo-martenitzata-1597838.html", "text": "/КРОСС/ Мартеница, мърцишор, мартис: мартеницата не е само българска традиция. Разпространена е също в Румъния, Северна Гърция и Молдова.Днес милиони българи и румънци ще закичат с мартеници свои близки, колеги и приятели. И не само те.Първомартенската традиция с червено-белите конци е разпространена не само в България и Румъния, но и в Северна Гърция и Молдова.в Румъния и Молдова мартеницата е наричана мърцишор, а в Северна Гърция - мартис. В Румъния предполагат, че мартеницата съществува още от епохата на траките. А денят, в който хората си я подарявали, маркирал началото на пролетта. Първоначално мартениците били изработвани от овча вълна. Навремето жените ги връзвали по китките на мъжете. Днес е обратното: с мартеници се кичат предимно дамите. Червеният цвят символизира слънцето, а белият - снега, изпод който се подава първата зеленина.", "date": "2019.03.01", "title": "Конците, които свързват българи, гърци и румънци"}
{"url": "http://www.cross.bg/nato-ykraiina-prezident-1597869.html", "text": "/КРОСС/ Президентите на девет страни от източния фланг на НАТО, изправени пред лицето на смятаните за империалистически амбиции на Русия, изразиха на среща днес в словашкия град Кошице сериозна загриженост за сигурността си предвид конфликта в Украйна, предаде Франс прес.Сред участниците в срещата бе президентът Румен Радев.\"Бяхме единодушни, че днес възраждането на руските имперски амбиции е факт и трябва да ги посрещнем адекватно\", заяви пред медиите полският президент Анджей Дуда. Опасността от страна на Русия \"е реална, събитията в Грузия през 2008 г. и войната в Украйна са най-доброто доказателство за това\", добави той.Девет източноевропейски страни членки на НАТО (България, Естония, Латвия, Литва, Румъния, Словакия, Унгария, Чехия и Полша) обсъдиха сигурността си в присъствието на генералния секретар на Алианса Йенс Столтенберг и отбелязаха съответно 20-ата или 15-ата годишнина от присъединяването си към НАТО.\"Изправени сме пред най-тежките заплахи от цяло поколение\", се казва във финалното комюнике на срещата. Президентите на деветте страни изразяват притеснения и от отмяната на Договора за ликвидиране на ракетите със среден и малък обсег, сключен от Москва и Вашингтон през 1987 г. и превърнал се в опора на сигурността в Европа.Форматът \"Букурещ 9\" беше създаден в Румъния през 2014 г. като реакция на изострянето на конфликта в Украйна.\"Имаме какво да празнуваме. Но в същото време не можем да си позволим да свалим гарда. Светът е по-сложен и непредвидим от когато и да било\", заяви Столтенберг. \"Единственият начин да се изправим пред един по-непредвидим свят е да останем силни, единни и да продължим да се адаптираме\", добави той.\"Нашите балтийски партньори говориха за опасенията, изпитвани в техните общества, които виждат какво се случва в Украйна, в Черно море или в Балтийско море\", подчерта домакинът на събитието, словашкият президент Андрей Киска.Той добави, че във финалното комюнике президентите на страните от \"Букурещ 9\" и генералният секретар на НАТО са изразили притеснения от засилващите се заплахи в сферата на киберсигурността, предаде ТАСС.Те са свързани с разпространяването на шпионски технологии, в което са заподозрени китайските компании Хуавей и Зет Ти И. Участниците в срещата също така отбелязаха необходимостта от борба с фалшивите новини в интернет и медиите.Полският президент призова НАТО да води политика на \"отворени врати\" към Грузия, Молдова, Украйна и Македония, съобщи още Франс прес.", "date": "2019.03.01", "title": "9-те от източния фланг на НАТО: Изправени сме пред най-тежките заплахи от цяло поколение"}
{"url": "http://www.cross.bg/otkrit-aleksandur-pametnikut-1597847.html", "text": "/КРОСС/ В навечерието на 3 март – Националния празник на Република България Руският център в Регионална библиотека „Захарий Княжески” – Стара Загора подреди фотоизложба под надслов „Память о войне” (Памет за войната). Изложбата е създадена през 2018 г. от фондация „Център за опазване и социализация на културно наследство“ съвместно с Руското военно-историческо общество по повод 140-годишнината от Руско-турската война 1877-1878 г. Включва материали от фондовете на музеите в Плевен, Стара Загора, Русе, „Шипка-Бузлуджа“ и Държавна агенция „Архиви“.  На 16 табла са показани архивни и съвременни снимки на 14 значими паметници на културата и войнската слава в градовете София, Стара Загора, Плевен, Русе, Велико Търново, свързани с този период от българо-руската история. В уводното табло за изложбата разказват Владислав Кононов – изпълнителен директор на Руското военно-историческо общество и Пламена Заячка – председател на Фондация „Център за опазване и социализация на културно наследство“.В Старозагорска област има 26 паметника, свързани с боевете и загиналите във войната. В изложбата са представени познатите и скъпи за всеки българин Паметник на свободата на връх Свети Никола, открит през лятото на 1924 г.; Мавзолеят костница „19-ий юлий 1877” в Стара Загора, изграден в памет на загиналите жители на града, открит на 20 юли 1910 г.; „Големият” руски паметник на Шипка, посветен на защитниците на прохода, открит през 1881 г.; Храм-паметникът „Рождество Христово” до град Шипка, открит на 27 септември 1902 г.От София са представени Руският паметник, построен през 1882 г., първият паметник в столицата, посветен на войната; Паметникът на загиналите през Освободителната война 1877 – 1878 медицински чинове „Докторският паметник”, изграден през 1883 – 1884 г.; Паметникът на Александър II, Цар Освободител, открит през 1907 г.;  Храм-паметник „Свети Александър Невски”, строен с народни дарения от 1904 до 1912 г., осветен на 24 август 1924 г.Плевен е град-герой, свързан непосредствено с военните действия през 1877-78 г. В изложбата са включени Парк-музей „Ген. М. Д. Скобелев”, създаден в периода 1904 – 1907 г., открит на 3 септември 1907 г. в присъствието на княз Фердинанд и височайши руски гости. В района на парка през 1977 г., по повод 100-годишнината от освобождението на Плевен е открита Панорама „Плевенска епопея 1877 г.”; къща музей „Цар Освободител Александър II”, открита и осветена през 1907 г.Това е къщата на плевенския търговец Иван Вацов, в която на 11 декември 1877 г. е посрещнат руският император Александър II заедно с Великия княз Николай Николаевич и румънския княз Карол I. В експозицията са включени снимки, запечатали посещението на тези святи места от космонавтите Юрий Гагарин и Валентина Терешкова.От Великотърновския регион е показан Дом музей „Цар Освободител” – главна квартира на руската дунавска армия, 1877 година в с. Горна Студена, открит на 4 септември 1907 г.  – къщата на търновския търговец хаджи Никола Минчев (хаджи Николи). От 2 август до 14 октомври 1877 г. в нея е разположен Щабът на руската дунавска армия. Тук е пребивавал и руският император Александър II, а също и главнокомандващият Николай Николаевич, военният министър Милютин, граф Николай Павлович Игнатиев, княз Владимир Черкаски и др.По време на войната Русе е укрепен район. В експозицията са включени Паметникът на свободата 14 – 30 ноември 1877 г. край с. Мечка, издигнат в памет на загиналите руски войни в боевете по фронтовата линия Тръстеник – Мечка; Паметникът на свободата, или както още е известен „опълченския паметник”, открит на 11 август 1909 г.; музей „Освободителна война” в град Бяла, Русенско, разположен в къщата, където от 20 юли до 13 август 1877 г. е главната квартира на императора и неговата свита.Изложбата е предоставена със съдействието на Посолството на Руската федерация в България и ще остане на партерния етаж в библиотеката, пред Руския център, до 18 март 2019 г.", "date": "2019.03.01", "title": "Паметна фотоизложба в навечерието на 3 март"}
{"url": "http://www.cross.bg/gyaiido-venetzyela-zayavi-1597870.html", "text": "/КрОСС/ Венецуелският опозиционен лидер Хуан Гуайдо заяви, че планира да се върне в Каракас в идните дни въпреки получените заплахи, свързани с пренебрегването на съдебната забрана да напуска територията на Венецуела, предаде Франс прес.Гуайдо, който се самопровъзгласи за временен президент на Венецуела, направи това изявление след среща с бразилския президент Жаир Болсонаро. Визитата е с цел да му осигури подкрепата на международната общност, отбелязва АФП.След срещата Гуайдо заяви пред медиите, че предварителното условие, за да има шанс за диалог с правителството на венецуелския президент Николас Мадуро, е да се обсъждат избори, предаде Ройтерс. Освен той призова за прилагане на икономическите санкции срещу венецуелското правителство, \"за да не бъде разграбено всичко във Венецуела\".Гуайдо потвърди и посещението си в Асунсион, за което парагвайският президент Марио Абдо съобщи в Туитър.Болсонаро заяви след срещата им, че Гуайдо е символ на надеждата за възстановяване на \"свободна, демократична и просперираща Венецуела\".\"Няма да жалим сили за възстановяването на демокрацията във Венецуела, в правните рамки, определяни от нашата Конституция и традиции\", увери президентът Болсонаро, цитиран от АФП. Той добави, че \"Бог е венецуелец и бразилец\".Първоначално Гуайдо каза, че ще се върне във Венецуела през уикенда, но след това уточни, че ще се върне най-късно в понеделник.Мадуро заяви пред телевизия Ей Би Си нюз, че Гуайдо ще отговаря пред съда заради напускането на страната въпреки издадената съдебна забрана, припомня АФП.", "date": "2019.03.01", "title": "Гуайдо се връща във Венецуела, въпреки заплахите за арест и съд"}
{"url": "http://www.cross.bg/sekretar-borisov-nato-1597873.html", "text": "/КРОСС/ Започнаха разговорите между премиера Бойко Борисов и генералния секретар на НАТО Йенс Столтенберг.След разговорите на четири очи между Столтенберг и Борисов, ще има разширена среща между двете делегации, в която ще участват вицепремиерът и министър на отбраната Красимир Каракачанов, вицепремиерът и министър на външните работи Екатерина Захариева, Патрик Търнър – помощник генерален секретар по планирането и политиката на отбрана и Лоренц Майер-Минеман – първи заместник-директор на кабинета на генералния секретар.Тази година Северноатлантическият алианс отбелязва своята 70-та годишнина, а България – 15 години пълноправно членство в НАТО. Годишнините ще бъдат отбелязани с редица събития през 2019 г. Документален филм, публични лекции и фотографска изложба в София са само част от включените в Националния план от инициативи по този повод.", "date": "2019.03.01", "title": "Шефът на НАТО закичен с мартеница от Бойко Борисов"}
{"url": "http://www.cross.bg/kaloyan-pargov-subranie-1597876.html", "text": "/КРОСС/ \"Напускането на БСП делегитимира работата на Народното събрание\" това заяви председателят на БСП - София Калоян Паргов в предаването на Велизар Енчев \"Актуално от деня\" по БСТВ. Лидерът на столичните социалисти обясни, че това, което БСП направи, не е бойкот, а е рязко несъгласие с начина на водене на парламентарния дебат и на законотворчеството.\"Цветан Цветанов много добре знае всичко това и по тази причина изглежда толкова притеснен, коментира Калоян Паргов. - Притеснени са и от ДПС, което е в едно такова неизяснено положение, в полуопозиция. Затова и Цветанов, и ДПС говорят за удар върху парламентаризма. Когато в една утвърдена демокрация втората по големина политическа сила напусне Парламента, това вече е много притеснително. На практика подобно действие делегитимира работата на това Народно събрание. Да, управляващите ще си осигурят кворум, но отсъствието на опозицията е удар по самите управляващи, по начина, по който те ръководят целия процес\".Според Калоян Паргов, принизяването на дебата за напускането на Парламента от страна на БСП до това дали взимат заплати народните представители от групата на социалистите е опит да бъде отклонено вниманието от истинския много голям проблем.\"От ГЕРБ съвсем очевидно търсят всякакви начини, които биха им осигурили дори служебна победа на предстоящите избори тази година. И това е обяснимо, защото европейските, а след това и местните избори са залог за бъдещото национално управление на държавата, обясни той. - За изпълнението на тази цел беше смяната на изборните правила по-малко от 6 месеца преди евроизборите, което е грубо нарушение на европейските стандарти на Венецианската комисия.Точно това доведе до решението на Националния съвет на БСП парламентарната група да напусне Народното събрание. И да делегитимира работата му. Това не е бойкот, а е съвсем нормална парламентарна практика. Тя често се използва в съвременната демокрация, когато се изразява несъгласие с управляващите и се заявява, че повече така не може, че трябва да се спазват елементарни правила и принципи. Когато съперникът търси служебна победа с всички средства, ние сме длъжни да направим всичко възможно, за да го възпрепятстваме в тези негови опити, практики и подходи\".Председателят на БСП - София напомни, че въпросът с машинното гласуване трябва да бъде решен до 10-и март. \"Необходимо е технологично време за изработването на тези машини и на софтуера за тях, коментира Калоян Паргов. - Много важно условие е всички участници в политическото състезание, каквито са изборите, да удостоверят с техни експерти, че този софтуер е наистина годен. Защото точно в него е разковничето. Машинното гласуване силно ще намали фалшификациите на изборите и ще предотврати лошите практики, които констатираме на не един и два избора в последните 10 години\".Калоян Паргов коментира и поведението на ДПС в Народното събрание.\"Тях по делата ще ги познаете, каза той. - Решението им да не последват нашия пример се пише на тяхната сметка. Ясно е, че напрежението в ДПС след 10 години извън властта е сериозно. Имам предвид от страна на техните представители по места. Но, всеки сам за себе си решава. Въпросът е крепи ли се това правителство или наистина говорим за алтернатива. В последната година имаше няколко опита за общ опозиционен фронт и за отказ за регистриране в парламента. В тези случаи от ДПС винаги се регистрираха и това показва, че едно говорим, а друго вършат. Тези мурафети са притеснителни и водят до съмнения дали БСП не е вкарвана в чужда игра, в която да служи за маша за реализация на чужди интереси. Това ние категорично не можем да допуснем. През август БСП ще стане на 128 години и няма как да си позволи да служи на чужди интереси, а по този начин да отблъсква собствените си членове и симпатизанти\".", "date": "2019.03.01", "title": "Калоян Паргов: Напускането на БСП делегитимира работата на Народното събрание"}
{"url": "http://www.cross.bg/moskva-predade-ryskata-1597872.html", "text": "/КРОСС/ Венецуелският вицепрезидент Делси Родригес ще разговаря днес с руския външен министър Сергей Лавров в Москва, предаде \"Ройтерс\", като се позова на информация на руската агенция РИА Новости, предаде БТА.Родригес е поредният венецуелски политик, който отива в руската столица. Москва подкрепи социалистическия президент на Венецуела Николас Мадуро, след като лидерът на опозицията Хуан Гуайдо се самопровъзгласи за временен венецуелски президент и бе признат за такъв от около 50 страни.Перспективата за отстраняването на Мадуро е геополитическо и икономическо главоболие за Москва и Русия обвини САЩ, че се опитват да предизвикат преврат, с който той да бъде свален.Русия заедно с Китай станаха кредитори на Каракас, като му заеха милиарди долари в момент, в който икономиката му изпадна в дълбока криза. Москва помага и на венецуелските военни и на венецуелската петролна промишленост и достави пшеница на страната.", "date": "2019.03.01", "title": "Вицепрезидентът на Венецуела ще търси в Русия изход от кризата"}
{"url": "http://www.cross.bg/morbili-strani-sveta-1597861.html", "text": "/КРОСС/ УНИЦЕФ изрази тревога от епидемията от морбили по света и посочи, че в десет страни, между които са Бразилия, Украйна и Франция, са  регистрирани близо три четвърти от увеличения брой заболели през 2018 г., предаде Франс прес. Общо 98 страни са дали информация за по-голям брой заболели от морбили през 2018 в сравнение с 2017 г., което е крачка назад от постигнатото досега в борбата с тази предотвратима, но потенциално смъртоносна болест, се казва в съобщението на УНИЦЕФ. По данни на Световната здравна организация има увеличение от 50 процента на регистрираните заболели през 2018 г. в сравнение с 2017 г., а смъртните случаи са 136 000.Новият взрив на болестта, която е по-силно заразна от грипа или туберкулозата, в някои страни донякъде се дължи на  твърденията, че ваксината срещу морбили се свързва с аутизма. Според Световната здравна организация \"колебанието към ваксината\" е една от 10-те най-големи заплахи за човешкото здраве в света, отбелязва Франс прес.", "date": "2019.03.01", "title": "УНИЦЕФ изрази тревога от епидемията от морбили по света"}
{"url": "http://www.cross.bg/marta-imen-imeto-1597837.html", "text": "/КРОСС/ Днес празнуваме Баба Марта, имен ден имат всички, които носят имената Марта, Мартина, Мартин.В народните вярвания името на Марта е свързано с името на месеца.Три са месеците, които са персонифицирани в българските митични представи – януари, февруари и март.Януари и февруари са представени като братя с лют характер – Голям Сечко и Малък Сечко, а Баба Марта се смята за тяхна сестра, която ту е усмихната и добронамерена, ту непредвидимо зла.за да се омилостиви Баба Марта, преди изгрев слънце жените изнасят на двора нещо червено - дреха, пояс, прежда, и го оставят на стряхата или на плодно дърво за девет дни. Вярва се, че червеното \"ще разсмее Марта\" и времето ще бъде хубаво.Жените не перат и не простират бели дрехи, за да не падат слани и градушки. За предпазване от гръм не се буха с бухалка, не се тъче, не се вари нищо. Жените не трябва да шият, плетат, предат, тъкат и да работят в градината.Православната църква чества паметта на св. Евдокия. От гръцки името означава \"благопожелание\" и \"добра воля\".Вярва се, че жените с това име са с добър и спокоен характер. Евдокия държи на честността и справедливостта, но въпреки това добродушният ѝ характер може да прости всяка лъжа и грешка. ", "date": "2019.03.01", "title": "Честит имен ден на Мартина и Евдокия!"}
{"url": "http://www.cross.bg/trump-beliya-kndr-1597862.html", "text": "/КРОСС/ Разговорите с Ким продължават въпрекипровала на срещата в Ханой. Това е заявил американският президент Доналд Тръмп. Той е направил изявлението пред южнокорейския си колега Мун дже Ин и японския премиер Шиндзо Абе. Тръмп е провел отделни телефонни разговори и с двамата. За това е съобщил говорителят на Белия дом Сара Сандърс, без да даде повече детайли около разговорите. Припомняме, че преговорите внезапно приключиха по-рано от очакваното.Двамата лидери не успяха да постигнат споразумение на втората им среща на върха във виетнамската столица Ханой, но разговорите между двете държави ще продължат, обявиха от Белия дом.Тръмп и държавният секретар Майк Помпео заявиха пред журналисти във Виетнам, че САЩ не са склонни да сключат сделка с КНДР, ако Пхенян не се откаже и от останалите ядрени обекти, както и ако не прекрати ракетната и ядрена програма.Тръмп отбеляза, че Ким го е уверил, че КНДР ще продължи да спазва обещанието си и няма да провежда ракетни и ядрени изпитания.Държавният глава заяви, че Ким Чен-ун не е знаел за смъртта на Ото Уормбиър.Тръмп каза, че има силно желае да отмени санкциите срещу КНДР, защото вярва в потенциала на азиатската държава.След пресконференцията Тръмп излетя за САЩ.Ким чен Ун п-ристигна на посещение във Виетнам.", "date": "2019.03.01", "title": "Тръмп: Разговорите с Ким продължават"}
{"url": "http://www.cross.bg/grizhi-zdravni-sestri-1597860.html", "text": "/КРОСС/ Медицински сестри от цялата страна, които искат за достойно заплащане, се събират на национален протест в 12 часа пред Министерство на здравеопазването. Недоволството тръгна от организирани в социалните мрежи медицински работници. Протестът е с искане за стартова заплата от две минимални заплати, спазване на Колективния трудов договор - заплащане на извънредния труд, за да не работят на по две места, подобряване на условията на труд. Заплатите в някои общински болници са близки до минималните, а увеличението от тази година до 900 лева не се случва, защото няма достатъчно средства по Здравна каса.  Независимо от срещата вчера между Българската асоциация на професионалистите по здравни грижи синдикати, министър и премиера, и обещанието, че от 30 млн. лв. отпуснати за болниците, ще се актуализират заплати, сестрите очакват конкретни резултати - Петя Недкова от Асоциацията на професионалистите по здравни грижи заяви:\"Парите са достатъчно, може би, но те не се разпределят правилно. Има огромни диспропорции в системата на здравеопазване по отношение на заплащането, както между лекарите, така и между сестрите, между различните лечебни заведения, и това е проблем, политически, който трябва да се реши от политиците\". В цялата страна се организира подписка за  дългосрочна стратегия за здравните грижи, някои от сестрите ще протестират с лентички в лечебните заведения, други - пред болниците или общините. В Пазарджик медицинските сестри се събират пред сградата на общинската администрация. Освен за стартовата заплата и подобряване условията на труд, специалистите по здравни грижи настояват и за сключването на Колективен трудов договор на национално ниво.\"Защото в много болници се работи без Колективен трудов договор, а по него заплатата от 1 януари 2019 г. за нас - специалистите по здравни грижи, трябва да е минимум 900 лева, ние не искаме да носим повече тази система на гърба си. Ако не се седне да се говори, не се почне нещо да се прави, просто сме готови на 7-и април да излизаме отново на протест. Няма накъде повече\", каза медицинската сестра Димитрия Димитрова, координатор на протестите в Пазарджик.И в Бургас сестрите от най-голямата болница се събират в 12 часа пред сградата на Общината в подкрепа на националния протест за стартова двойна минимална работна заплата и адекватно работно време, каза Добринка Христова от организаторите на недоволството в Бургас:\"Работещите в УМБЛ - Бургас ще бъдат пред хирургичния корпус. Колеги и привърженици също могат да бъдат пред Общината, където е основното място. Нашите искания са промяна изобщо в статута на акционерните дружества, да не акцентираме върху основната заплата, но това никак не е маловажно. И в крайна сметка да бъде сключен колективен трудов договор.  Структурите на Асоциацията на специалистите по здравни грижи в област Благоевград нямат яснота дали и колко техни колеги ще се включат в протеста на „белите престилки“ по места. В здравните заведения тече подписка, разпратена от асоциацията, в която се настоява за гарантиран ръст на заплатите на медицински сестри, лаборанти, акушери и кинезитерапевти, за изработване на медицински стандарти за дейностите и тяхното остойностяване, за дългосрочна здравна стратегия. Това почти напълно се припокрива и с исканията на колегите им, организирали протеста в социалните мрежи, от който асоциацията се разграничи, но заяви, че подкрепя. Това създаде усещането, че недоволството на специалистите по здравни грижи изпревари готовността на професионалната им организация да ги защити. В повечето болници в областта протестът ще е символичен, като сестрите ще се обозначат с лентички. Протестен митинг организират и в Плевен медицински сестри от общинското здравеопазване. Те настояват за достойно заплащане, професионално развитие и дългосрочна национална стратегия за здравните грижи у нас. Още от доктор Румяна Нинова - председател на синдикатите към КНСБ:\"По-високо заплащане, кариерно развитие и настояване за дългосрочна, национална стратегия за професионалистите по здравни грижи. ..се затварят болници, затварят се отделения. Мотото на нашите сестри е:\"Ние искаме да се грижим за децата на нашата България, а не за останалите страни в Европа\".", "date": "2019.03.01", "title": "Медицински сестри от цялата страна излизат на национален протест"}
{"url": "http://www.cross.bg/albym-frankofoli-frantziya-1597858.html", "text": "/КРОСС/ Френският поп-идол Кенджи Жирак и една от най-актуалните американски изпълнителки LP са звездите на петото издание на Франкофоли в Благоевград. Заедно с тях на сцената ще се качи и френската електро-суинг банда Караван Палас, Котарашки и музикантите от неговата група, както и румънските звезди от Моранди.Тази година фестивалът за съвременна музика в Благоевград ще се проведе на 21 и 22 юни, при вход свободен, в парк „Македония“ в града, където миналага година за пореден път събитието събра над 30 000 българска и международна публика.Момичето с момчешки външен вид, известна под псевдомина LP, ще се качи на сцената на Франкофоли в първата фестивална вечер - на 21 юни. Истинското й име е Лаура Перголизи, родена е в Лонг Айлънд, Ню Йорк, но има италиански корени. Обича мъжките костюми, татуировките, тъмните очила и има екстравагантен, разпознаваем стил.Освен изпълнител, тя е и брилянтен музикант.Автор е на хитове за големи имена в музиката като Шер, Риана, Кристина Агилера, Рита Ора и Бекстрийт бойс.Първи стъпки в музикалната индустрия прави в Ню Йорк. След няколко години, през 1998 е забелязана от музиканта Дейвид Мори, който през 2001 й дава подкрепа и става продуцент на първия й албум Heart-Shaped Scar.Следват години, в които LP е певица, музикант, тесктописец. Успехът й като индувидуален изпълнител, обаче, не идва лесно.Стартира в музикалната индустрия в Ню Йорк, където през 2001 издава първия си албум. 15 години по-късно, през 2016, нейният най-голям хит досега “Lost On You” я прави световно популярна като солов артист.Има над 500 милиона излъчвания и е платинен в Русия, Полша, Гърция, Швейцария, Италия, Франция.Посветен е на раздяла с бившата й любов, актрисата Тазмин Браун.Днес LP има пет студийни албума зад гърба си, а турнето й с последния от тях, който излезе през 2018 - Heart To Mouth, включва участия в Америка и Европа, с дата за българските й фенове на Франкофоли в Благоевград.Хедлайнер на вторият фестивален ден тази година, който ще се качи на сцената на Франкофоли на 22 юни, е безспорният младежки поп-идол на Франция Кенджи Жирак.Само за няколко години , 22 годишният певец прави шеметна кариера, превръща се в една от най-обичаните млади звезди в родината си, излиза на една сцена със звезди като Ариана Гранде, Джони Холидей, Азнавур.Първите му два албума се продадени в 2.5 милиона копия. Роден в Южна Франция в семейство на скитащи каталунски цигани, преди участието му в „Гласът на Франция“, което преобръща живота му, Кенджи Жирак води номадски живот, пътувайки през топлите месеци по цяла Франция. Напуска училище на 16 и започва да работи с баща си и брат си.Пътят му към славата започва на шега, през 2013, когато негов приятел качва в интернет видео, в което Кенджи свири и изпълнява хита на Метр Гимс „Белла“. За дни то става изключително популяно, с близо 5 милиона гледания в YouTube. Със същата песен в началото на 2014 се явява на прослушването в риалити формата The Voice : La Plus Belle Voix, /„Гласът на Франция“/, където попада в отбора на Мика, който го извежда до финал.Издава първия си студиен албум, който носи неговото име - Kendji. Само за седмица продава 70 000 копия, които чупят рекорда в класацията на Топ албумите във  Франция, а по-късно става двойно платинен. Песента Andalouse се превръща във визитна картичка на певеца.В началото на 2015 г. Кенджи издава френската си версия на песента One Last Time (Wait for Me), дует с американската певица Ариана Гранде. Следва вторият му албум Ensemble /Заедно/. Хитът Conmigo получава наградата за най-добра френскоезична песен на годината на NRJ Music Awards 2015.След кратка пауза, през 2018 се връща с нови песни и нов албум в типичното за него лятно и свежо звучене. Летният му хит „Pour oublier” /За да забравя/ отново го изстрелва на върха на популярността.Концертът му на Франкофоли на 22 юни е част от международното турне с третия му албум „Амиго“.Музикантите от френската група Караван Палас са добре познати за почитателите на популярната в Европа електро-суинг вълна.Парижката банда пуска своя дебютен албум през 2008 г, като почти веднага той стига челни позиции в класациите на Швейцария, Белгия и Франция. Албумът влиза в различни европейски чартове. Вторият им албум Panic излиза през 2012, а третият през 2015.В началото на 2019 излезе най-новият сингъл на групата \"MIRACLE\" от най-новите им записи, които наси най-силно поп звучене в цялата им кариера, без да губи винтидж стила, станал запазена марка на групата. Моранди е музукално поп дуо от Румъния на композитора Мариус Мога и певеца Андрей Ропча (Ранди). Името на групата е съставено от първите 2 букви Мо от фамилното име на Мога и псевдонима Ранди на Ропча.Първата си песен пускат анонимно, а големият пробив на дуото към международна слава е още през 2015 г със сингълът „Beijo“, който влиза в европейски класации, сред които MTV Europe и World Chart Express.Дебютният им албум „Reverse“ успява да се продаде във впечатляващите за румънския музикален пазар 2 милиона броя. Смесват смело стилове и различни езици в музиката си.Най-новият им хит „Калинка“ е все още сред най-пусканите в клубовете парчета на балканската музикална сцена.Никола Груев – Kottarashky е едно от изключително интересните музикални явления на съвременната българска музика. Издава го берлинския лейбъл Asphalt Tango. Смесва елементи от фолклор с рок, фънк, блус, джаз, електорнна музика. Стилът му е изключително разпознаваем, на парчетата му танцуват в клубове по цял свят, а той и неговата група имат участия в един от най-интересните световни фестивали. 21 ЮНИ /петък/ 20.30- 22.00 – CARAVAN PALACE 22.30 -24.00 - LP 00.00 - 1.30 - DJ Set22 ЮНИ /събота/ 20.00-21.30 - KOTTARASHKY 22.00 - 23.00 - MORANDI23.30 - 00.30 – KENDJI GIRAC", "date": "2019.03.01", "title": "LP и Кенджи Жирак – хедлайнери на Франкофоли 2019 през юни"}
{"url": "http://www.cross.bg/sofiya-tzenata-deloto-1597863.html", "text": "/КРОСС/ Административният съд в София ще проведе второто заседание по делото срещу цената на билетав София.След като на предишното дело гражданите спечелиха на първа инстанция, едва месец преди заседанието на Върховен съд, Столична община прие нова наредба през април 2018 г.Така делото бе обезсмислено и ВАС го прекрати с мотиви, че то няма предмет на разглеждане.", "date": "2019.03.01", "title": "Съдът заседава по делото срещу цената на билета в София"}
{"url": "http://www.cross.bg/pasi-generalniya-sekretar-1597865.html", "text": "/КРОСС/ \"Визитата на генералния секретар на НАТО Йенс Столтенберг е съвсем рутинна, протоколна визита и ние не трябва да се шашкаме от това, че идва генералния секретар на Алианса. Ние сме страна членка и дори бих казал, че това си влиза в задълженията на генералния секретар\" това каза в сутрешния блок на БТВ „Тази сутрин” Соломон Паси, президент на Атлантическия клуб, бивш министър на външните работи по повод визитата на генералния секретар на НАТО в България. Той добави, че според него основна тема в разговорите между Йенс Столтенберг и премиера Бойко Борисов ще бъде несигурността в Черно море, изключителния дисбаланс във въоръженията в Черно море. Русия притежава може би 80-90 процента от въоръженията в Черно море и това е грижа, притеснение за НАТО, коментира Паси. Разбира се, че ще стане въпрос и за 2-та процента от бюджета, които трябва да отделяме за отбрана, както и за приемането в Алианса на Македония, добави той.Заплаха за енергийните проекти винаги има и най-голямата заплаха се нарича зависимостта от Русия, защото ние сме монополно зависими от Русия по отношение на енергетиката, коментира друга важна тема Соломон Паси.Бившият министър на външните работи коментира и срещата срещата във Виетнам между президентът на САЩ Доналд Тръмп и лидера на Северна Корея Ким Чен Ун.Жестът Ким да се види с Тръмп е добър, но това е непопулярна дипломация. ЕС е големият отсъстващ от темата „Северна Корея\", каза Соломон Паси.", "date": "2019.03.01", "title": "Соломон Паси: ЕС е големият отсъстващ от темата „Северна Корея\""}
{"url": "http://www.cross.bg/parlamentaren-kontrol-otgovarya-1597866.html", "text": "/КРОСС/ Седем министри от кабинета ще вземат участие в петъчния парламентарен контрол.Първи на трибуната ще се качи министърът на здравеопазването Кирил Ананиев, към когото има адресирани най-много депутатки въпроси. Той ще отговаря за риска от затварянето на специализираната кардиохирургична болница в Бургас, дейността на Център за асистирана репродукция, националната здравно-информационна система, нападението над лекари, както и за актуалната ситуацията с разпространението на заболяванията от морбили на територията на страната.Веднага след него излиза министърът на вътрешните работи Младен Маринов, който ще отговаря само на един въпрос, свързан с осигуряването на обществения ред и сигурност в страната при провеждане на спортни мероприятия. Ремонтът на няколко пътни участъка, енергийната ефективност в периферните райони и работата по оперативна програма „Региони в растеж“ 2014-2020 г. – това са част от въпросите, зададени на министъра на регионалното развитие и благоустройството Петя Аврамова. Социалният министър Бисер Петков пък ще разясни пред депутатите за мерките, свързани със защита на служителите срещу неизплащането на трудови възнаграждения и обезщетения от работодателя, както и за кампания за кандидатстване по Проект „Красива България“ 2019 г. Развиване на потенциала на човешкия ресурс на съдебната власт, чрез изграждане на ефективен модел за придобиване на юридическа правоспособност – с това е свързано първото питане, адресирано до министъра на правосъдието Цецка Цачева. Тя ще трябва да отговаря още за свършеното от нейното министерство за превенцията срещу домашното насилие, както и за изпълнението на решенията на Европейския съд по правата на човека.Министърът на туризма Николина Ангелкова ще обяснява какви са стъпките за насърчаване на вътрешния туризъм, а икономическият министър Емил Караниколов ще трябва да обясни как ще се отрази на бизнеса оттеглянето на Обединеното кралство от Европейския съюз.Поради отсъствие от страната, в заседанието за парламентарен контрол няма да участват министърът на образованието и науката Красимир Вълчев и министърът на транспорта, информационните технологии и съобщенията Росен Желязков. Поради участие в международна среща, в заседанието за парламентарен контрол няма да участва и заместник министър-председателят по обществения ред и сигурността и министър на отбраната Красимир Каракачанов.", "date": "2019.03.01", "title": "Седем министри от кабинета ще вземат участие в петъчния парламентарен контрол"}
{"url": "http://www.cross.bg/kudeto-svoite-hora-1597864.html", "text": "/КРОСС/ Художниците ще споделят с вас любовта си към онези места, където са пораснали, или където някога са живели. към скъпите на сърцето си хора. Те ще ни разкрият част от историята и традициите на своите любими места, на своите семейства, част от собственото си минало. Носталгията – това е преживяване присъщо на всеки човек, обединяващо най-различни хора от най-различни кътчета на света.Изложбата ще сложи началото на един мащабен арт-проект под названието “ Руските сезони в България „. Той ще бъде представен също така и в Бургас, в Севлиево, във Велико Търново и в Русе.Откриването е днес от 18.00 ч. в Мраморната зала на Руски културно-информационен център.Организатор на проекта е Сдружението на руските художници в България.ФА «Россотрудничество» в Болгарии – гр. СофияБлаготворителен фонд „Cлавянские традиции“ гр. Москва.", "date": "2019.03.01", "title": "„Носталгия“ – изложба на руски художници в Руския културно-информационен център"}
{"url": "http://www.cross.bg/sekretar-bulgariya-stoltenberg-1597849.html", "text": "/КРОСС/ Генералният секретар на НАТО Йенс Столтенберг пристигна тази вечер в България и проведе работна вечеря с премиера Бойко Борисов, по чиято покана е на официална визита.\"Посрещнах генералния секретар на НАТО Йенс Столтенберг, който е на двудневно посещение в България. С него на работна вечеря обсъждаме сътрудничеството в сферата на сигурността и отбраната и стабилността на Западните Балкани и региона\", написа Борисов във \"Фейсбук\".Темите ще бъдат във фокуса на разговорите между Борисов и Столтенберг и утре, 1 март, когато двамата ще проведат среща на четири очи в сградата на Министерския съвет. След това ще се проведе разширена среща между двете делегации, в която ще участват вицепремиерът и министър на отбраната Красимир Каракачанов, вицепремиерът и министър на външните работи Екатерина Захариева, Патрик Търнър - помощник генерален секретар по планирането и политиката на отбрана, и Лоренц Майер-Минеман - първи заместник-директор на кабинета на генералния секретар.По-късно се разбра, че Столтенберг ще разговаря и с държавния глава Румен Радев, с когото днес са в Кошице, Словакия, където президентите на България, Естония, Латвия, Литва, Полша, Румъния, Чехия, Словакия и Унгария се събираткато част от инициативата \"Букурещ Б9\".", "date": "2019.03.01", "title": "Генералният секретар на НАТО пристигна в България"}
{"url": "http://www.cross.bg/mart-baba-martenitzata-1597835.html", "text": "/КРОСС/ , който води началото си от езическата история на Балканите. Мартеница, мърцишор, мартис: мартеницата не е само българска традиция. Разпространена е също в Румъния, Северна Гърция и Молдова.Според фолклорните ни представи Баба Марта е сърдита старица, лесно меняща настроението си, което се изразява в променливото мартенско време – от хубаво към лошо и обратно.Белият цвят на мартеницата първоначално символизира мъжкото начало, силата, устойчивостта и здравината. По-късно започва да се възприема и като символ на чистота, невинност, непорочност.Червеното пък е женското начало и здравето: то е знак на кръвта, на зачеването и раждането. Червеният цвят предпазва от уроки, белият носи здраве и щастие.Усукването на двата цвята заедно, символизира онова, което дава живот и подпомага развитието на живота. Мартениците предпазват къщата от злини, а хората - от болежки, уроки. Те предвещават дълъг живот, здраве и сила.Те се носят или до 9 март - църковния празник на Свети 40 мъченици, или до 25 март - Благовещение. Може да се свалят и при първото виждане на щъркел, на лястовица, кукувица или на цъфнало дърво. Имайте предвид, че мартеничките никога не трябва да се хвърлят, защото се вярва, че така човек изхвърля и късмета си.", "date": "2019.03.01", "title": "Честита Баба Марта! "}
{"url": "http://www.cross.bg/netanyahy-premier-nego-1597854.html", "text": "/КРОСС/ Израелският премиер Бенямин Нетаняху отхвърли обвиненията в корупция, които главният прокурор планира да повдигне срещу него, определяйки ги като политически мотивиран \"лов на вещици\".\"В тези обвинения няма нищо вярно\", каза Нетаняху в излъчено по телевизията изявление и увери, че целта им е да му навредят на предстоящите избори. Възнамерявам да остана на поста \"още много години\", обяви израелският премиер.Той увери, че \"цялата къщичка от карти ще се срине\" и че той ще изчисти името си.Според израелския премиер целта на обвиненията е да му бъде попречено да спечели предсрочните парламентарни избори в страната на 9 април. Той окачестви като възмутително решението да бъде обявено възможното повдигане на обвинения срещу него шест седмици преди изборите.\"Натискът на левицата свърши работа\", каза Нетаняху. Според него демокрацията в Израел е заплашена.Израелският главен прокурор Авишай Манделблит обяви по-рано, че планира да се съобрази с препоръката на полицията да повдигне обвинения в корупция срещу премиера. Решението не е окончателно, уточни в същото време Манделблит и даде на Нетаняху възможност да му представи своите обяснения.", "date": "2019.03.01", "title": "Нетаняху определи обвиненията в корупция като „лов на вещици“"}
{"url": "http://www.cross.bg/london-igri-domakin-1597848.html", "text": "/КРОСС/ Държавната агенция във Великобритания, която е отговорна за инвестициите в олимпийските и параолимпийските спортове, обяви, че ще опита да спечели домакинство на игрите през 2036 г. Идеята е летните олимпийски игри отново да се проведат в английската столица Лондон.За последно градът беше домакин на олимпиадата през 2012 г. Лондон има и още две домакинства – 1908 и 1948 г. Той е един от десетте града, които са били домакини на повече от едни игри (в това число влиза и Пекин, който ще е домакин през 2022–а).Според информацията на \"Лондон ивнинг стандард\" кандидатурата вече има подкрепата на кмета на Лондон. Международният олимпийски комитет (МОК) обяви, че няма проблем страната да спечели и не е прекалено скоро след последното домакинство.\"Имаме прекрасни съоръжения и ще бъде много хубаво отново да приемем игрите. Все още е рано, но всички са много развълнувани\", каза изпълнителният директор на агенцията Лис Никъл.Освен плановете за домакинство на четвърта олимпиада Великобритания се цели в спечелване на класирането по медали. На последните летни олимпийски игри в Рио де Жанейро Обединеното кралство беше на второ място след САЩ.Според плановете на държавната спортна агенция това ще изисква около 1 милиард паунда за всеки олимпийски цикъл. В момента се инвестират 550 милиона паунда за британския спорт между олимпийските игри.Кметът на Лондон Садик Хан обяви, че иска да направи града спортната столица на света.\"Няма причина Лондон да не бъде кандидат. Лос Анджелис беше домакин през 1984 и ще приеме игрите през 2028, а Пекин имаше летни игри през 2008 и след две години ще стане първият град, който е бил домакин и на зимни. Лондон е град с наследство в спорта и сме сигурни, че хората, които живеят там, също искат игрите отново да посетят Великобритания\", каза говорител на МОК пред \"Ивнинг стандард\".", "date": "2019.03.01", "title": "Лондон ще кандидатства за домакин на олимпиадата през 2036 г."}
{"url": "http://www.cross.bg/chasa-sustoi-provede-1597841.html", "text": "/КРОСС/От 10.30 часа президентът Румен Радев ще приеме на „Дондуков\" 2 генералния секретар на НАТО ЙенсСтолтенберг.Министър-председателят Бойко Борисов и генералният секретар на НАТО Йенс Столтенберг ще проведат среща на четири очи в сградата на Министерския съвет. След това ще се проведе разширена среща между двете делегации, в която ще участват вицепремиерът и министър на отбраната Красимир Каракачанов, вицепремиерът и министър на външните работи Екатерина Захариева, Патрик Търнър - помощник генерален секретар по планирането и политиката на отбрана и Лоренц Майер-Минеман - първи заместник-директор на кабинета на генералния секретар.От 09.00 часа ще започне пленарното заседание на Народното събрание.От 09.00 часа във 2 състав на Специализирания наказателен съд ще се гледа делото срещу Божидар К., Иван Т., Георги И., Тодор С., Радослав Д., и др., обвинени в образуване и ръководене на организирана престъпна група.От 09.00 часа в 9 състав на Специализирания наказателен съд ще се гледа делото срещу Деян М., Мирослав М., Недялко Ц. и др., обвинени в образуване и ръководене на организирана престъпна група.От 10.00 часа в 7 състав на Специализирания наказателен съд ще се гледа делото срещу Иван И., Христо Г., Ани С. и др., обвинени в образуване и ръководене на организирана престъпна група.От 10.00 ч. в диагностичните кабинети на УМБАЛ „Света Екатерина\" ще започне кампанията на болницата за безплатни кардиологични прегледи на офицери и сержанти от запаса и резерва.От 10.00 в конферентната зала на хотел „City Sofia\" (ул. „Стара планина\" 6) официално ще бъде открита европейската образователна платформа за интерактивно и видео обучение „IEDU360.EU\".От 11.00 часа на северния вход на Народното събрание депутати на „БСП за България\" ще представят актуален проблем от последните дни, засягащ двойните стандарти в държавата.От 11.00 часа Хотел „Интерконтинентал\" (пл. „Народно събрание \"4) ще се проведе дискусия за правата на жените в България на пазара на труда „Жени, бизнес и законодателство 2019\". В нея ще участват Кристалина Георгиева, Екатерина Захариева, Мая Манолова и др.От 11.30 часа на ул. „Врабча\" 1 председателят на ПП „Обединени земеделци\" Петя Ставрева, членове на националното ръководство на партията и признателните земеделци и симпатизанти ще поднесат венци и цветя пред паметника на Александър Стамболийски.От 11.30 часа в 6 състав на Специализирания наказателен съд ще се гледа искането за изменение на мярката за неотклонение на Петър Г.От 12.00 часа пред сградата на Министерството на здравеопазването ще се проведе протест на медицински специалисти по здравни грижи с искане за по-добри условия на труд и заплащане.От 12.00 часа пред Националната библиотека „Св. св. Кирил и Методий\" над 200 деца ще рецитират заедно „Аз съм българче\" и ще изпеят „Питат ли ме де зората\".От 12.00 часа до 14.00 часа в конферентната зала на Национална спортна академия „Васил Левски\" ще бъдат представени първите резултати по проект „Добро управление в спорта\".От 13.00 часа в 5 състав на Специализирания наказателен съд ще се гледа делото срещу Стефан Г., Георги Г., Христо А. и др., обвинени в образуване и ръководене на организирана престъпна група.От 13.30 часа в Административния съд ще се проведе второто заседание по делото срещу цената на билета в София.От 16.00 часа в Руския културно-информационен център ще се състои голямо литературно четене под надслов „За Русия - с обич\".От 17.00 часа в галерия „София\" на Столична библиотека ще бъде открита изложбата „Символи на държавността\".От 18.00 часа в Националната галерия ще бъде открита изложбата „Дворецът за изкуството\".От 18.00 часа в Мраморната зала на Руския културно-информационен център ще бъде открита изложбата по живопис на руски художници.От 18.00 часа в Руския културно-информационен център ще се състои концерт на Грета Ганчева.От 18.00 часа в Дома на киното стартира ретроспектива от филми на полския режисьор Кшищоф Зануси.От 19.00 часа в зала 1 на НДК ще се проведе тържествен концерт на „Сдружение на танцовите дейци\".От 19.30 в ДНК пространството за съвременен танц и пърформанс ще представи спектакъл „Малките неща\".От 11.00 на площад „Н. Вапцаров\" ще се състои награждаването на Конкурс за изработка на традиционни, уникални и нестандартни мартенички.От 15.00 часа ученици от Детския парламент ще посетят Центъра за настаняване от семеен тип за деца без увреждания, където ще ги зарадват с мартеници.От 18.30 часа в студентски център „Америка за България\" ще се проведе Мартенски концерт.От 10.00 часа в парка на к-с „Изгрев\" ще се проведе финалната част на инициативата „Децата и мартениците\".От 12.00 часа на спирката на Автогара Юг и спирката на Операта деца от Театрална школа „Детско царство\" към Център за подкрепа на личностното развитие (ЦПЛР)-Бургас, облечени като Пижо, Пенда и баба Марта ще подаряват мартенички на жители и гости на града.От 15.00 часа в Камерна зала на театъра „Адриана Будевска\" ще се състои пресконференция преди старта на феста „Сребриста чайка\".От 16.00 часа в Дома на нефтохимика ще се проведе тържествен концерт.От 10.00 часа евродепутатът от ГЕРБ/ЕНП и посланик на библиотеките в Европейския парламент Емил Радев ще подари исторически енциклопедии на Регионалната библиотека (РБ) „Пенчо Славейков\".От 14.00 часа до 16.00 часа в офиса на ПП ГЕРБ (ул. Георги Бенковски\" 1) общинският съветник Калин Калевски ще проведе приемна за граждани.От 15.00 часа в зала „Европа\" ще започне прожекцията на филма „Дулосът\".От 15.00 часа в Младежкия дом възпитаници на школи от ОДК ще представят урок на тема „Любовта в изкуството\".От 18.00 часа до 20.00 часа в Галерия 8 ще бъде открита изложбата „Най-новото от ателието на варненски художници\".От 11.00 часа дървото пред Факултета по изобразително изкуство ще бъде облечено в стилизирана българска носия в бяло и червено по повод Баба Марта.От 18.30 часа в Клуб 7 ще се проведе среща с фотографа Марина Чамуркова и децата от проекта „Фото Лято 2018\".От 19.00 часа от парк „Бузлуджа\" ще тръгне „Веломафия 2019\" - любителска колоездачна обиколка из Велико Търново.От 12.00 часа пред сградата на МБАЛ „Св. Петка\" професионалистите по здравни грижи ще протестират с искане за достойно заплащане не труда.От 09.00 часа до 14.00 часа във Военно Формирование 54 990 ще се проведе „Ден на отворените врати\" с показ на въоръжение и бойна техника.От 09.30 часа във фоайето на Административния съд ще бъде открита изложба за ръчно изработени мартеници от деца и младежи от Дневен център за деца и младежи с увреждания „Зорница\".От 11.00 часа в Заседателната зала на Областна администрация - Враца ще се състои официалното откриване и презентиране на Платформата за интерактивна комуникация, създадена по инициатива на Областна администрация - Враца и Регионалната структура на \"Конфедерация на работодателите и индустриалците в България\" - Враца.От 11.30 часа в детския отдел на РБ „Христо Ботев\" ще се проведе работилница за мартеници.От 12.00 часа до 13.00 часа на централната пешеходна зона на бул. „Никола Войводов\" (до старото кино) Баба Марта ще подарява българския символ на пролетта за здраве и късмет на малки и големи.От 18.00 часа в куклената зала на ДКТ ще се играе спектакълът „Пижо и Пенда\".От 09.00 часа в ОУ „Климент Охридски\" ще се състои детско утро „Добре дошла, Баба Марта\".От 11.00 часа ще се проведе акция „Подари усмивка\" - даряване на мартеници на жителите и гостите на Горна Оряховица, изработени от деца от учебните и детски заведения, Дневен център за деца с увреждания и Дневен център за пълнолетни лица с увреждания в общината.От 14.00 часа в НЧ „Съгласие-1905\" ще се състои рецитал с участието на ученици ОУ „Отец Паисий\" по повод Освобождението на България.От 16.00 часа в НЧ „Пробуда-1904\" в кв. „Калтинец\" ще се състои празнична програма с участието на детски танцово състав при читалището „Да е радостна Баба Марта\".От 18.30 часа в зала 1 на Общината ще се състои празничен концерт по повод Деня на любителското художествено творчество с участието на състави при НЧ „Братя Грънчарови-2002\".От 10.00 часа в голямата заседателна зала на Община град Добрич ще бъдат връчени наградите на отличените от Конкурс „Мартеница ти дарявам\" за изработване на оригинална мартеница за дома и семейството.От 11.00 часа и от 12.30 часа в Художествената галерия ще се проведе Работилница за въоръжаване - Направи си мартеница.От 18.00 часа във фоайето на Младежкия център ще се състоят настолни игри „Да общуваме реално, а не виртуално\".От 18.00 часа в Регионална библиотека „Дора Габе\" ще бъде представена книгата „Море под клепачите\".От 18.00 часа в салона на Народно читалище „Съгласие-1890\" ще се състои концерт на патриотичната рок група „Епизод\".От 11.00 часа в концертната зала на Общинския детски комплекс ще се състои празник, посветен на Баба Марта.От 16.00 часа в Градската художествена галерия „Вароша\" ще бъде открита изложба от традиционния детски конкурс за мартеница.От 09.30 в зала ,,Амброаз Паре\" на Медицински университет Плевен ще се състои Ден на биомедицината.От 10.00 часа в пресклуба на БТА ще се състои пресконференция на председателя на Общинския съвет Мартин Митев - общински съветник от ПП ГЕРБ.От 11.00 часа в Праклис мавзолей ,,Св. Георги Победоносец\" ще бъде отслужена панихида по повод 138 години от гибелта на Цар Александър II с участието на Общински хор ,,Гена Димитрова\" с диригент Анелия Дечева.От 10.00 часа до 13.00 часа в конферентната зала на Дома на културата „Борис Христов\" ще се проведе журналистически семинар и дискусия, организиран от Европейския парламент.От 10.30 часа в кметството в ж.к. „Тракия\" ще бъде открита изложба на мартенички, изработени от детските градини.От 12.00 часа пред сградата на Общината представители от 25-те читалища в града ще закичат с мартеници случайно преминаващи жители и гости на града с пожелание за здраве, късмет и благоденствие.От 17.00 часа в заседателната зала на УМБАЛ-Пловдив фондация \"За Нашите Деца\" организира безплатна лекция \"Първи грижи за новороденото\".От 17.30 часа в artnewscafe ще бъдат представени официално прототипите за сувенири от проекта „Пловдив за вкъщи - нов дизайн на българския сувенир\".От 13.15 часа в залата на СУ \"Иван Вазов\" ще бъдат обявени резултатите от фотоконкурса „Да погледнем на България с очите на Вазов\".В 11.00 часа в Комплексния онкологичен център Баба Марта ще посети лечебното заведение за да раздаде над 300 мартеници на пациентите, служителите и посетителите в онкодиспансера.От 11.00 часа в зала „Русе\" на Историческия музей ще бъде открита изложбата „Румънци и българи във войната от 1877-1878 г.\".От 12.00 часа за втора поредна година 40-метрова мартеница ще бъде спусната на Лакатнишките скали в Искърското дефиле.От 11.00 часа в 247 зала на Община Смолян ще се състои пресконференция по повод предстоящия Роженски събор. В нея ще участват кметът Николай Мелемов и Симеон Караколев- Сдружение \"Рожен - наследство в бъдещето\".От 10.00 часа в парк „Пети октомври\" ще се състои изложба на мартенички, изработени от деца от детските градини и музикална програма.От 10.30 часа в НЧ „Св. Климент Охридски 1858\" ще се проведе поетично-музикална програма и конкурс за най-оригинална мартеничка „Мартенички бели и червени\".От 10.30 часа на автобусната спирка на Мериан Палас ще бъде анонсирана инициативата с поставянето на винили на спирки на автобусния транспорт за популяризиране на културно-историческото наследство на града и региона.От 11.00 часа в зоопарка ще се проведе Ден на мартеницата и зоопарка.От 15.30 часа в НЧ „Св. Климент Охридски 1858\" ще се състои фотоизложба, посветена на Руско-турската война.От 16.00 часа в НЧ „Св. Климент Охридски 1858\" ще се състои Ден на самодееца - сборен концерт с участие на самодейни и колективи към Народните читалище в Община Стара Загора.От 19.00 часа в Оперния театър ще се състои Пролетен концерт в Операта.В 10.00 часа на пл. „Свобода\" ще започне тематична програма по случай 1 март и традиционния празник „Баба Марта\".От 12.00 часа в района на ОУ „Св. св. Кирил и Методий\" ще се състои официална церемония „Първа копка\" по проекта на Община Хасково „Подкрепа за деинституционализация на грижите за деца чрез изграждане и ремонт на социална инфраструктура в град Хасково\".От 15.00 часа в заседателната зала на Института по полимери ще бъде връчена наградата на проф. Ив. Шопов „Изявен млад учен в областта наполимерите\".От 14.00 часа до 16.00 часа в Безистена ще се проведе Програма с анимационни филми и работилници „Анимационна Кукерландия\".От 17.00 часа в художествена галерия „Жорж Папазов\" ще бъде открита фотоизложбата „Човешката участ\".От 17.30 часа от ул. „Георги Раковски\" ще тръгне карнавално шествие на кукери и маскирани.От 18.30 часа на сцена „Безистен\" ще бъде официално открита „Кукерландия\"-Ямбол 2019. ", "date": "2019.03.01", "title": "Предстоящи събития в страната на 1 март"}
{"url": "http://www.cross.bg/marta-koga-planinata-1597836.html", "text": "/КРОСС/ Според едно от народните предания пък Баба Марта е сестра на Малък и Голям Сечко (месеците Януари и Февруари) и е люта и сърдита, защото двамата ѝ братя или правят някоя голяма пакост, или винаги изпиват виното и не я оставят да го опита.Така останал и до днес обичаят да се правят мартеници, за да е радостна, доволна и засмяна Баба Марта, да не се сърди и да носи само здраве и добрини на хората.", "date": "2019.03.01", "title": "Баба Марта е сестра на Малък и Голям Сечко"}
{"url": "http://www.cross.bg/purviyat-voiina-suzdadena-1597834.html", "text": "/КРОСС/  - Битка при Херонея (86 пр.н.е.): Римляните съумяват да превземат Атина. - Константин I провъзгласява сина си Крисп за цезар в Сердика и го изпраща като префект на Галия. - Османският владетел Орхан Гази превзема Никея. - Френската благородничка Шарлот дьо Валоа, дъщеря на крал Шарл VII и неговата метреса Агнес Сорел, сключва брак с граф Жак дьо Брезе. - Нострадамус публикува книгата „Столетия\", съдържаща предсказания за събития от европейската история. - Във френския град Васи католици-екстремисти избиват над 1000 хугеноти, което е начало на Религиозната война в тази държава.- В Бразилия е основана колонията Рио де Жанейро. - В Швеция е въведен нов календар, известен като Шведски календар. - Охайо става 17-я щат на САЩ. - Атанас Иванов открива в Стара Загора взаимно училище, с днешно име СОУ „Иван Вазов\". - Президентът на САЩ Джон Тайлър приема законопроект с който САЩ анексира Република Тексас. - Германска революция 1848/49: Започва Мартенската революция в Баден с окупирането на сградата на баденския парламент в Карлсруе. - Експедицията на английския полярен изследовател Френсис Макклинток достига северния магнитен полюс. - В САЩ е открит Йелоустоун - първият национален парк в света. - Фирмата „E. Remington & Sons\" започва производство на първите пишещи машини за масова употреба. - Направено е първото зимно изкачване на връх Ането - най-високият връх в Пиренеите от Роже дьо Монт, Б. Куреж и Б. и В. Паже. - Положен е основният камък на Мавзолея-костница на руските войни в Разград от княз Александър Дондуков-Корсаков. (стар стил) - Убийството от първомартовци на руският цар и император Александър II. - Анри Бекерел открива радиоактивността. - Създадена е Военната академия „Георги Раковски\". - Американецът Албърт Бери извършва първият парашутен скок от самолет. - Съюзниците влизат в Германия, за да я принудят да плаща репарации след Първата световна война.- Основан е уругвайският футболен отбор Данубио от българските имигранти Мигел и Хуан Лазароф. - Създадена е марионетна държава Манджоу-Го от Япония в китайската област Манджурия, която просъществува до 15 август 1945 г. - Крайцерът Аякс е спуснат на вода. - Излиза първият брой на вестник Дневен Труд в София. - Излиза първият брой на списанието Боен подвиг, издавано от Обществото на кавалерите на ордена за храброст. - Втората световна война: Министър-председателят Богдан Филов подписва договора за присъединяване към Тристранния пакт, с което се слага край на политиката на неутралитет и Царство България става съюзник на Нацистка Германия. - В Нашвил (щата Тенеси) започва да излъчва първата УКВ радиостанция. - Подписана е Доломитската декларация. - Саудитска Арабия влиза във Втората световна война на страната на Съюзниците. - Английската централна банка е национализирана заради операция Бернхард. - Започва работа Международният валутен фонд.- Излиза първият брой на списанието Нова македонка. - Студената война: Клаус Фукс е обвинен в шпионаж в полза на Съветския съюз, който се състои в предаване на строго секретни планове на атомната бомба. - САЩ извършват опит с 15-мегатонна водородна бомба на атол Бикини в Тихия океан. - Националисти от Пуерто Рико атакуват сградата на Конгреса във Вашингтон, ранявайки петима членове на парламента. - Президентът на САЩ Джон Кенеди учредява Корпуса на мира. - Съветската космическа сонда Венера 3 се разбива на повърхността на Венера, ставайки първият обект с човешки произход достигнал повърхността на друга планета. - Основан е Централният институт по изчислителна техника. - Състои се премиерата на анимационния филм Паяжината на Шарлот.- Ковчегът с тялото на Чарли Чаплин е откраднат от швейцарско гробище, с цел да бъде искан откуп за него.- Открит е естествения спътник на Сатурн - Елена. - Спускаемият модул на съветския космически апарат Венера 13 достига повърхността на Венера.- Открит е естественият спътник на Уран - Жулиета - на снимки, заснети от апарата Вояджър 2. - Мамили е обявен за национален парк. - Състои се премиерата на американския филм „Дъ Дорс\". - Босна и Херцеговина провежда референдум за отделяне от Социалистическа федеративна република Югославия. - Изстреляна е космическата станция Фрийдъм. - Влиза в сила Отавската конвенция, която забранява използването, складирането, производството и трансфера на противопехотни мини и предвижда тяхното унищожаване. - Започва официално преброяване на населението в България. - В Испания излиза от обращение националната дотогава валута песета, която е заменена с евро. - Международният наказателен съд встъпва в длъжност в Хага. - Създадена е Комисията за финансов надзор на Република България. - Създадена е Службата за гражданство и имиграция на САЩ. - Закрита е Агенцията за чуждестранна помощ. - Балеарските острови получават автономен статут. - Образуван е Забайкалски край като субект на Руската федерация, след сливането на Читинска област и Агински-Бурятския автономен окръг. - Официално е открито Радио Видин - най-новият проект на Българското национално радио. ", "date": "2019.03.01", "title": "1 март в историята"}
{"url": "http://www.cross.bg/prof-politik-petur-1597839.html", "text": "/КРОСС/ Проф. Вихрони Попнеделев - художникПроф. д-р Дора Христова - диригент на ансамбъл \"Мистерията на българските гласове\"Любомир Дяковски - оперен певецМинчо Спасов - юрист, политикПетър Андонов - посланик в Република КореяПетър (Ути) Бъчваров - тв водещПроф. Рангел Гюров - сеизмологСветослав Бърканичков - футболистСтанка Златева - петкратна световна шампионка по борбаТрендафил Василев - поетФеим Чаушев - политик ", "date": "2019.03.01", "title": "Родени на 1 март"}
{"url": "http://www.cross.bg/intervyu-predlaga-standart-1597856.html", "text": "/КРОСС/ Въпросът за пола с възможни отговори \"мъж/жена/друго\" в анкетата на Европейската комисия за дигиталните умения на учениците ще бъде премахнат след писмо на министъра на образованието Красимир Вълчев. Това съобщава в интервю за \"24 часа\" заместник-министърът на образованието Деница Сачева. Тя предполага и  че могат да бъдат уволнени директорите, допуснали в училищата АНТИСПИН брошурата с двама мъже. ", "date": "2019.03.01", "title": "Преглед на печата за 1 март"}
{"url": "http://www.cross.bg/tema-mart-kradetz-1597855.html", "text": "/КРОСС/  Лекарят \"Мъж на годината\" - кардиологът проф. Иво Петров. Политически обзор. Изборни сметки и предизборни ходове - коментар на анализаторите. САЩ - Северна Корея. „Приятелски чувства\" без споразумение - гост Ивайло Калфин. На път за празника - как да избегнем трафика - съветите на „Пътна полиция\". Времето през март. Температурни рекорди през март - прогнозата на синоптиците. Издирва се крадец срещу награда в социалните мрежи - говори потърпевшият. Депутати с преференции. Знаят ли избирателите кого изпратиха в Народното събрание?В студиото - Стефан Апостолов от ГЕРБ и Явор Божанков от БСП.Убийство на таксиметров шофьор край Разград. На живо - какви са версиите за тежкото престъпление? Мъж обяви награда за залавянето на крадец в социалните мрежи. Ще го намерят ли преди МВР? В рубриката \"Чети етикета\" - бум при потребителските и жилищните кредити. Какви лихви ни очакват - прогнозите на специалистите.Как \"Бригада Нов дом\" промени живота на самотна майка с две деца? Миролюба Бенатова представя кмета на село Лятно, баща на арестуван за мащабно лихварство. Говорят и потърпевши. Защо медицински сестри от цялата страна излизат на протест - гледайте на живо! Още жертви на имотната мафия. Как се присвоява имот с фалшиви свидетели? В \"Дръжте крадеца!\" - взломаджия разби жилища и задигна колело, лаптоп и вина. Четири български региона се оказаха сред петте най-бедни в Европа. Коментира президентът на КНСБ - Пламен Димитров. Защо генералният секретар на НАТО пристигна в България - гледайте на живо! \"Освободителната война\" в \"Темата на NOVA\". Николай Дойнов интервюира наследници на главните действащи лица от Русия и Турция, които промениха хода на историята. Чиновници в пловдивския район \"Тракия\" ще обслужват гражданите, облечени в народни носии.Тема: Актрисата Александра Сърчаджиева и проудентът Димитър Гочев за най-новия български сериал по NOVA - \"Господин Х и морето\". Румен Бахов и баба Марта ще раздават мартеници на пловдивски лекари. ", "date": "2019.03.01", "title": "Теми и гости в сутрешните блокове на телевизиите на 1 март "}
{"url": "http://www.cross.bg/nadzor-komisiyata-ostavka-1597857.html", "text": "/КРОСС/ От днес Комисията за финансов надзор официално е без председател. Карина Караиванова подаде оставка, тъй като започва работа като български представител в Европейската банка за възстановяване и развитие. Неофициално за нов ръководител на небанковия регулатор се спряга името на бившия директор на НАП и настоящ член на комисията Бойко Атанасов.Кадровият проблем в Комисията се задълбочава заради липсата на ресорен титуляр, отговорен за застраховането, след като Ралица Агайн подаде оставка през лятото заради казуса \"Олимпик\", при който 200 000 шофьори останаха без \"Гражданска отговорност\". Кадровият недостиг в небанковия надзор и проблемите в автомобилното застраховане са отбелязани в последния доклад на Европейската комисия.", "date": "2019.03.01", "title": "От днес Комисията за финансов надзор официално е без председател"}
{"url": "http://www.cross.bg/triptofan-iztochnik-hrani-1597845.html", "text": "/КРОСС/ Известно е, че е добре да избягваме някои храни и напитки преди лягане - кафе, алкохол, захарни изделия... Но има и такива, които могат да ви помогнат да спите по-добре и да се чувствате по-добре през деня.Триптофанът е аминокиселина, която в организма се превръща в серотонин и мелатонин, естествените отпускащи мозъка вещества. Серотонинът е невротрансмитер, чийто ниски нива в организма са пряко свързани с депресията, а мелатонинът регулира цикъла на сън и бодърстване. са сред храните с високо съдържание на триптофан. също са важни, защото те също увеличават нивата на серотонин. Добър източник на сложни въглехидрати са пълнозърнестите храни и бобовите растения.Някои плодове като гроздето и черешите съдържат мелатонин. Именно това е хормонът, който благоприятства \"превключването\" на нощен режим.Huffington Post предлага списък с няколко хранителни комбинации, които могат да подобрят съня. Всяка от тях съчетава източник на триптофан с източник на сложни въглехидрати, без да натоварва храносмилателната система.2. Биксвити и фъстъчено масло3. Зърнена закуска с мляко4. Пълнозърнест хляб със сиренеИдеални добавки към тях са:6. Мед - покачва леко нивата на инсулин, което помага за усвояването на аминокиселината триптофан", "date": "2019.03.01", "title": "7 храни за спокоен сън и добро настроение"}
{"url": "http://www.cross.bg/nikolova-makfersun-nevena-1597880.html", "text": "/КРОСС/ Супермоделът Ел Макферсън, известна като Тялото, е поредната знаменитост, която се появи на официално събитие с български тоалет. Той е дело на дизайнерката Невена Николова, чиито рокли вече бяха оценени и от звезди като Елизабет Хърли и Никол Шерцингер.„Макферсън се спря на черния цвят. Облеклото представлява вталена блуза с дълъг ръкав от черна ангорска дантела, която е подплатена с копринен тюл“, обясни пред „Монитор“ Николова.Полата е от жакард с висока талия и е със специална кройка за обем без кринолин.54-годишната Макферсън се появи с българската рокля на Виенския бал в Австрия.Тя посети събитието като гост на милиардера Ричард Лугнър, който кани различни знаменитости за придружители всяка година.", "date": "2019.03.01", "title": "Дизайнерката Невена Николова облече и Ел Макферсън"}
{"url": "http://www.cross.bg/evdokiya-zhivot-boga-1597833.html", "text": "/КРОСС/ Веднъж един монах на име Герман, връщайки се в своя манастир от поклонение, спрял да нощува в сирийския град Илиопол. Познат християнин го приел и му дал една малка стая, в която монахът прекарал нощта. Преди да легне, той дълго се молил. След това, като си починал малко, той отново почнал с глас да се моли и да чете Св. Писание. Той чел за страшния съд Господен, за вечния радостен живот, който ще бъде награда за праведниците, за вечните мъки, очакващи грешниците, и често прекъсвал четенето си с въздишки, сълзи и молитва.До стаята, където се молел монахът, само през една стена, живеела една жена, известна в целия град със своята красота, голямо богатство и грешен, лекомислен живот. Тя се именувала Евдокия. С бляскавата си красота тя пленявала младите момци, получавала от тях богати дарове и живеела в грях, разкош и веселие, без да се грижи за душата си, мислейки само за радостите на временния живот.Като се събудила през нощта, тя чула четенето и молитвата на Герман. Думите му за страшния съд и за вечните мъки дълбоко я развълнували и изпълнили душата й с безпокойство и страх. Тя вече не могла да заспи и сутринта рано повикала при себе си инока.- Моля те – казала му тя, - разкрий ми цялата истина! Тая нощ аз чух твоето четене и душата ми е пълна със скръб. Ако е истина, че вечни мъки са определени за грешниците, то кой може да се спаси?- Нима ти никога не си чула за Христа и за страшния съд Господен? – запитал я Герман. – Ти от каква вяра си?- Аз съм самарянка и по род и по вяра – отговорила тя – и това, което чух тая нощ, е съвършено ново за мене. Аз съм много богата; и това още повече усилва чоето безпокойство, защото в твоята книга е казано, че е трудно богатите да влязат в Царството небесно. Какво да правя тогава? Аз охотно бих дала съкровищата си, за да получа вечен живот. Но кажи ми, защо Бог тъй се отвращава от богатите?Герман обяснил на Евдокия, че Господ не се отвращава от богатите, но че богатите, като се привързват с цялото си сърце към своите съкровища, често забравят Бога и се отвръщат от Него и че това именно осъжда Господ: \"Който честно е придобил богатство – прибавил той – и го употребява добре, като помни Бога и ближния, той не заслужава укор. Но който е придобил богаство чрез измама, кражба, грешни дела, несправедливост, и го употребява само за да угоди на себе си, такъв строго ще бъде осъден.\"Тук Евдокия разказала на инока целия си живот и го молела да я научи, как да получи от Бога милост и живот вечен. \"Аз доброволно бих дала всичкото си богатство, за да се изкупя от вечните мъки – повторила тя. – А ти, отче светий, моли своя Бог да приеме моето богаство, а на мене да даде вечен живот!\"- На Бога не е нужно твоето богатство – възразил инокът – и ти не можеш чрез него да се изкупиш. Раздай твоите съкровища на бедните. Това е угодно Богу! Но за де получиш милост от Него, ти трябва да се разкаеш за греховете си, да повярваш от все сърце, да измениш живота си и да се обновиш чрез светото кръщение.Евдокия слушала с внимание думите на Германа. Той много й говорил за Божието милосърдие, за силата на покаянието, и я убедил да прати да извикат християнски свещеник, за да бъде покръстена от него. Учудил се свещеникът, когато видял кой иска това, понеже знаел, че Евдокия е голяма грешница. Тя паднала пред нозете му: \"Направи ме християнка, защото се убедих, че ако не стана християнка, ще бъда предадена на вечни мъчения. Но кажи ми, отче светий, наистина ли небесните радости са по-големи от земните? Нали на земята има много прекрасни работи, много злато и скъпоценни камъни, различни радости и наслади. Нима на небето още повече ги има?\"- Докато ти не отвърнеш своя ум от съблазните на тоя свят – казал й свещеникът, - ти не можеш да помислиш за вечни блага. Забрави гордостта и веселието на земния живот, мисли за греховете си, моли Господа за прощение!- Но, отче светий – казала грешницата, - ако аз се откажа от богатството и радостите на света, а небесни блага не получа, то положението ми няма ли да бъде най-окаяно? Мога ли да бъде уверена, че Бог ще ме приеме?Свещеникът като видял, че в сърцето на Евдокия няма още вяра и любов към Бога, че то е само изпълнено със страх и земни помисли, не се съгласил да извърши св. Кръщение над нея, а я посъветвал да прекара седем дни в усамотение, пост и молитва. Той й обяснил главните истини на християнската вяра, говорил й за безграничното милосърдие на Бога, Който винаги е готов да приеме искрено каещите се.– Постарай се да забравиш света – казвал й той, - не давай на ума ти да се разсейва, отгони страха и съмнението, за да не те отвърнат те от доброто начало. Насочи към Бога всичките си мисли и чувства и ти ще се убедиш в неизказаната милост Господня, защото в смирената молитва душата се примирява с Господа и божествената светлина й се явява. Снеми от себе си скъпоценните украшения, облечи се в прости дрехи; спомняй си за греховете си, моли Бога да ти помогне да се разкаеш и да започнеш нов живот и твърдо се уповавай на Него. Той е милосърден и благ; Той Сам отива да посрещне оня, който искрено желае да Го намери; Той се радава на покаянието на грешника.Свещеникът си отишъл. Евдокия, като останала насаме с Герман, още много го разпитвала за живота на християните и за иночеството. След това и Герман си отишъл, като обещал на Евдокия да се моли за нея и да я посети пак след една седмица. Евдокия заповядала на слугите си да не пускат при нея никого през това време и се затворила в стаята си. След седем дни Герман, съгласно обещанието си, дошъл при Евдокия. Тя била отслабнала и се изменила поради бдение и постоянна молитва. Но небесна радост сияела на бледото й лице и сърцето й било пълно с любов и упование. Господ Бог по своята неизказана благост укрепил нейната вяра чрез чудно видение, за което тя разказала на Герман.- Мене изведнъж като че ли ме огря чудна светлина – казала тя – и ангел светъл и прекрасен, като ме взе за ръката, издигна ме от земята в небесния рай. Там хоровете на светите души ме посрещнаха радостно, като ме наричаха сестра. Но изведнъж страшният образ на дявола се показа във въздуха. Яростно скърцаше зъби и като се устреми към мене, стараеше се да ме изтръгне из ръцете на ангела. \"Тая ли душа искаш да въведеш ти в небесните чертози? – викаше той. Тя е прекарала животе си в грях; тя е служила и угаждала на мене, тя е моя!\" Ангелът ме защищаваше и веднага чух от небето думи: \"На милосърдния Бог е угодно да дарува спасение на каещи се грешници. Нека тая душа извърши своя подвиг и Аз ще бъда с нея през всички дни на живота й.\" При тия думи дяволът изчезна и ангелът ме върна у дома и каза: \"Голяма радост е на небесата, когато грешник се покайва, защото милосърдният небесен Отец не желае да загине човешката душа, създадена с пречистите Му ръце по Негов образ. И ангелите се радват, когато видят човешка душа, украсена с правда и добродетел\". Като каза това, ангелът ме прекръсти и си отиде на небето.Това чудесно видение изпълнило душата на Евдокия с пълна надежда в безпределната Божия милост. Всички нейни съмнения и колебания изчезнали и, изпълнена с пламенна любов към Бога, тя решила да посвети целия си живот на служене Богу. Тя приела св. Кръщение. След това по нейна заповед събрали и поставили пред нея всичкото й имущество: злато и сребро, скъпоценни съдове, дрехи, украсени със злато и драгоценни камъни, бисери и разкошни накити. Тя помолила християнския свещеник да употреби всички тия съкровища за полза на църквата и за подпомагане на бедните. Като свикала робите си, тя ги наградила с богати дарове, пуснала ги на свобода и им казала: \"Аз ви освобождавам сега от кратковременното робство, а вие сами се постарайте да се освободите от вечното робство на дявола, като се обърнете към Господа. Той ще ви освободи съвършено, като ви направи Свои деца.\"Като решила да започне нов живот според закона Господен, Евдокия помолила Герман да я отведе в една обител, където благочестиви жени служели Богу чрез непрестанна молитва, пост и трудове. Тя се поселила при тях и се молела дене и ноще, като оплаквала греховете си. Когато след известно време игуменката на манастира се поминала, Евдокия по общо желание на монахините била избрана на нейно място, защото със строгия си живот тя спечелила уважението на всички.Между това в Илиопол твърде много жалеели за заминаването на Евдокия и скоро започнали преследване против нея. Те донесли, че всичкото богатство, събрано от нея в техния град, тя раздала на християните, които били считани за врагове на държавата. Повикали на съд Евдокия, но Бог й помогнал като й дал сила да прави чудеса, които убедили самия управител на страната, неговото семейство и множество народ в истината на християнската вяра.Същото се случило, когато след няколко години новия управител я повикал на съд като християнка. През нощта срещу тоя ден Евдокия чула в съня си гласа на Господа: \"Стой твърдо във вярата, Евдокия! Дошло е времето да изповядаш Моето име. Не бой се, Аз ще бъда с тебе във всички твои страдания!\" Евдокия без страх изповядала вярата си пред управителя и била предадена на страшни мъчения. Тя ги понесла с непоколебима твърдост и след туй извършила чудеса, които обърнали управителя към Бога! Той паднал пред нозете на Евдокия, като се провикнал: \"Направи и мене християнин, защото велик е Бог, Когото изповядваш!\"Оттогава Евдокия живеела спокойно в своята обител, обръщала мнозина в пътя на истинската вяра и достигнала дълбока старост. Когато римският император Адриан (117-138 г.) предприел гонение против християните, Евдокия била осъдена на смърт като разпространителка на християнската вяра. Тя била посечена с меч в 126 година.", "date": "2019.03.01", "title": "Св. преподобна мъченица Евдокия"}
{"url": "http://www.cross.bg/godinata-petrov-prof-1597853.html", "text": "/КРОСС/ Проф. д-р Иво Петров е Мъж на годината за 2018 г. в организираното  за 11 поредна година от Дарик радио допитване. На тържествена церемония тази вечер един от най-добрите кардиолози у нас проф. Иво Петров получи от изпълнителния директор на Дарик радио Радосвет Радев историческата парадна офицерска сабя, давана на онзи мъж, показал кураж и достойнство.Д-р Петров е сред най-успешните кардиолози у нас, за който говори и цял свят. Номинацията му бе за уникалното спасяване на пациент с разкъсана аорта чрез безкръвна операция, влизайки през бедрената артерия. За първи път в света проф. Петров постави стент в рисков случай като този. Тази операция е публикувана в журнала на американското медицинско дружество.В края на миналата година Академията „Мъж на годината” определи тримата претенденти за отличието – проф, д-р Иво Петров, проф. Христо Пимпирев и Михаил Заимов.По регламент за тях публиката гласува в уебсайта , събралият най-много гласове бива обявен на Мъж на годината. В рамките на 40 дни, сайтът събра над 5000 гласа, близо 80%, от които за проф. Д-р Иво Петров.„В последните 30 години не постигнахме това, което трябваше. Крайно време е да престанем да мрънкаме и е крайно време да започнем да изискваме и да осъзнаем, че в България стратегията на пасивното добро не върши работа. Нужно ни е настоятелното добро”, обяви победителят, след като изпълнителният директор на Дарик Радосвет Радев му връчи парадната офицерска сабя.За МИС ТВ ЧАР в това издание бе избрана - Анна Ангелова – журналист в БНТ, отличена за своята работа и обществен принос в сферата на културата.ТВ ПРОДУЦЕНТ НА ГОДИНАТА стана - Евтим Милошев – продуцирал любими на публиката сериали като „Дървото на живота“, „Откраднат живот“, ‚Дяволското гърло“ и „Столичани в повече“.За ЛЕГЕНДА на годината бе обявен журналистът, публицист и  автор на документални филми Тома Томов, а наградата ГЕРОЙ на годината бе връчена на семейството на Румен Архипов – шофьорът на ученическия автобус, който спаси 13 деца и загуби живота си.СПЕЦИАЛНАТА НАГРАДА НА ДАРИК бе връчена на Национална организация “Mалки български хора\", а ДОПЪЛНИТЕЛНА НАГРАДА бе връчена на ДИМИТЪР МАНОЛОВ за принос по създаване на Център по въпросите на малките хора в БългарияЗа НАЙ-СТИЛЕН МЪЖ бе обявен Христо Куртев, а за CHEF НА ГОДИНАТА – Мирослава Янакиева – кулинар, съосновател на MIAM, персонализирани услуги в сферата на храненето.През годините отличието са печелили редица достойни хора - от президента Желю Желев, през спортистите Христо Стоичков и Димитър Бербатов, до учителя Теодосий Теодосиев. ", "date": "2019.03.01", "title": "Проф. д-р Иво Петров е Мъж на годината за 2018 година"}
{"url": "http://www.cross.bg/zagadka-nyzhno-budesh-1597832.html", "text": "/КРОСС/ \"Нужно е да бъдеш загадка, и не само за другите, но за самият себе си\".", "date": "2019.03.01", "title": "Нужно е да бъдеш загадка"}
