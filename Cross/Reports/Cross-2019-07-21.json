{"url": "http://www.cross.bg/asen-ivan-moneta-1609532.html", "text": "/КРОСС/ 7 от над 150 находки при разкопки в Перперикон показа археологът Николай Овчаров. Сред тях са три бронзови кръста като два са нагръдни, а единият е рамо с изображението на евангелиста Йоан, бронзово ключе за сандък със съкровище.Най-значимо от откритията обаче е монетата на Цар Иван Асен II.\"Това е една изключително рядка находка. Монетите, които до този момент са открити в цяла България са 27-28. Това е първото доказано българско монетосечене. Има спорове, че Калоян е пускал монета, това обаче е доказано за Иван Асен II, който както знаем разширява България почти на целия Балкански полуостров. От негово време има една златна монета, всички останали са билонови - медни със сребърно покритие, което рядко се запазва\", разкри археологът.Той посочи, че на едната страна на откритата преди два дни монета е изобразен Христос, а на другата самия Иван Асен II, който е коронясван от Св. Димитър- покровителят на Солун.\"Имаме друга монета от Перперикон, на която самият Цар Иван Асен II коронясва синът на Теодор Комнин - Мануил. Това ни показва, че той е бил васал на българската корона през това време\", обясни той и добави, че е доказан, че монетите са направени в солунската монетарница, което говори за силното влияние на България в Солун по време на управлението на Иван Асен II.Той добави, че откритата монета на Цар Иван Асен II в Перперикон е отглас от най-великите монети от българската средновековна история - епохата на Цар Иван Асен II.Овчаров обясни, че находките ще бъдат показани през февруари в 2020 г. в София по време на изложбата, показваща постиженията на българската археология, а след това ще станат част от експозицията на музея в Кърджали.Археологът разкри, че екипите му работят и в Мисионис край Търговище, където са открили нова църква, която е много добре запазена. Най-вероятно тя е от времето на късната античност или първото българско царство.Николай Овчаров каза в аванс, че възнамерява да направи задълбочено изследване за Влад Цепеш, по-известен като Дракула.\"Оказа се че и ние българите има какво да кажем в тази посока. Не само той, но и всички влашки войводи от 15-16 в. пишат на един чудесен български език. Връзките с българската държавна традиция са много дълбоки и може би те ще станат основа за едно бъдещо мое изследване\", каза още той. ", "date": "2019.07.21", "title": "Овчаров: Монетата на Цар Иван Асен II е уникално откритие"}
{"url": "http://www.cross.bg/byrgas-razvitie-predstaviteli-1609503.html", "text": "/КРОСС/ Заместник-министърът на регионалното развитие и благоустройството Деница Николова ще посети Бургас - утре, 22 юли.От 11.00 часа в Областна администрация Бургас тя ще участва в стратегическа консултация във връзка с изпълнение на политиката за регионално развитие и програмирането на новата европейска оперативна програма за подкрепа на регионите в периода 2021-2027 г. с представители на общините от Югоизточен район.Инициативата е съвместна с Международната банка за възстановяване и развитие в рамките на подписаното споразумение за консултантски услуги с МРРБ. Участие в срещата ще вземат представители на министерства и държавни агенции, областни управители, кметове на общини, неправителствени организации, представители на бизнеса и др. Целта е те да се запознаят с новия подход за изпълнение на проекти в следващия програмен период, както и да дадат мнение за ефективно структуриране на Регионалните съвети за развитие, които ще бъдат натоварени с нови, по-широки функции.По-късно, от 13.30 часа, зам.-министър Деница Николова ще инспектира сградата на учебно-производствен комплекс „Младост\" към Професионална гимназия по туризъм „Проф. Д-р Асен Златаров\"и  Професионалната гимназия по транспорт. Двете учебни заведения се обновяват по проект „Подобряване качеството на професионалното образование чрез модернизация на образователната инфраструктура в шест професионални гимназии в гр. Бургас\", финансиран от Оперативна програма „Региони в растеж\" 2014-2020 г.  ", "date": "2019.07.21", "title": "Зам.-министър Деница Николова ще посети Бургас"}
{"url": "http://www.cross.bg/siriya-rysiya-pytin-1609528.html", "text": "/КРОСС/ Президентът на Русия Владимир Путин поздрави сирийския си колега Башар Асад по повод 75-годишнината от установяването на дипломатически отношения между двете страни, отбелязвайки, че Москва ще продължи да оказва помощ на правителството и народа на Сирия. Това се посочва в телеграма на Путин, чийто текст е публикуван на сайта на Кремъл.Той изразил увереност, че Русия и Сирия със съвместни усилия ще нанесат окончателно поражение на силите на терора на сирийска територия.\"Бих искал да потвърдя, че руската страна ще продължи да подпомага правителството и народа на Сирийската арабска република в защитата на държавния суверенитет и териториалната цялост, в осигуряването на националната сигурност и във възстановяването след приключването на конфликта\", отбелязва руският държавен глава.Той също така изтъкнал, че по-нататъшното развитие на отношенията между Русия и Сирия отговаря на общите интереси на двете страни, а също така е в руслото на укрепването на мира и стабилността.По-рано Путин каза, че Русия била постигнала в Сирия повече, отколкото той е очаквал. ", "date": "2019.07.21", "title": "Путин обеща Русия да продължи да подпомага Сирия"}
{"url": "http://www.cross.bg/yadrenata-elektrotzentrala-fykyshima-1609531.html", "text": "/КРОСС/ Деца и сърфисти влязоха вчера във водата близо до ядрената електроцентрала \"Фукушима 1\" за първи път след аварията през 2011 г., съобщи ДПА.Плажът Китаидзуми, който е на около 25 км северно от ядрената електроцентрала, се изпълни със хора, след като кметството на гр. Минасома вдигна забраната. Този плаж беше много популярен сред сърфистите преди бедствието. Там се провеждаха национални и световни шампионати.\"Израснах, гледайки тук морето - каза Саяка Мори пред агенция Киодо. Къщата им е била отнесена от вълната цунами. - Изпитвам носталгия да се върна тук за първи път от девет години\".През март 2011 г. силно земетресение с магнитуд 9 и последвала го вълна цунами опустоши брега в префектурата Фукушима и предизвика тройно изтичане в ядрената електроцентрала. Загинаха около 18 000 души. ", "date": "2019.07.21", "title": "Отвориха плаж във Фукушима"}
{"url": "http://www.cross.bg/netanyahy-izrael-stranata-1609522.html", "text": "/КРОСС/ Най-дълго управлявалият министър-председател на Израел Бенямин Нетаняху бетонира статута си на най-умело оцеляващия политик и най-влиятелна сила в израелската политика от своето поколение.Той устоя на скандали, кризи и конфликти, печелейки избори след избори във времена, когато поляризацията в страната все повече се изостря. Поддръжниците му го уважават за това, че поддържа Израел безопасен и благоденстващ, че запазва еврейския характер на страната и засилва международния й авторитет, пише Арън Хелър за АП. Също толкова емоционално противниците му твърдят, че той е зачеркнал надеждите за мир с палестинците, всял е разделение в обществото с ожесточени нападки срещу арабското малцинство и левите си опоненти, и е допуснал политиката да бъде пропита с корупция.Всички са съгласни, че Нетаняху е оставил траен отпечатък върху страната. \"Той смята, че е правилният човек на правилното място, че именно той ще спаси Израел и ще го отведе до сигурен пристан\", казва бившият помощник на Нетаняху Авив Бушински. Израелците смятат, че \"нещата са наред, тогава защо трябва да сменят печелившия кон\", допълва той.Точно когато е на път да преодолее важен етап, Нетаняху е изправен пред вероятно най-голямото политическо изпитание в живота си. След като не успя да постигне парламентарно мнозинство след изборите през април, на 17 септември ще има нови избори. Следващия месец му предстои изслушване при израелския главен прокурор, който препоръча Нетаняху да бъде подведен под отговорност по обвинения в корупция. Ако му бъдат предявени официални обвинения, Нетаняху може да бъде принуден да се оттегли.За разлика от предшествениците си 69-годишният политик не е оставил следа със спечелване на война или подписване на мирен договор. Той надменно се противопоставяше на различни мирни инициативи и даде възможност еврейските селища на Западния бряг да процъфтяват. Знакови постижения, свързвани в най-голяма степен с него, като борбата срещу иранската ядрена програма, тайните атаки на оръжейни доставки за враговете на Израел и изграждането на гранична ограда за възпиране на притока на мигранти от Африка, започнаха да добиват форма още преди той да поеме поста.\"Управлението му се характеризира с консерватизъм и колебливост. Ако го запомнят с нещо, то ще е с бездействието му\", казва депутатката от опозицията Тамар Зандберг.Нетаняху често е казвал, че иска да бъде запомнен като \"пазителя на Израел\". Както почитателите, така и критиците му обаче казват, че това, което го отличава, е несравнимата му политическа прозорливост, безскрупулен и неудържим стремеж към победа на всяка цена и необикновеното му умение да пласира изменчивата си политика на обществеността. \"Той толкова силно вярва в себе си и в това, което прави, а маркетинговите му умения са така изумителни, че е способен еднакво убедено да твърди нещо, а после обратното. Това е вид изкуство\", казва Бушински.Даровит оратор както на иврит, така и на английски език, Нетаняху беше избран за един мандат в края на 90-те години на миналия век въз основа на платформа, която се противопоставяше на споразумението от Осло с палестинците. Щом го избраха обаче, той продължи да го прилага и дори се срещна със заклетия враг Ясер Арафат.Като финансов министър в началото на новия век той намали данъци и премахна специалните права за ултраортодоксалната еврейска общност, но само за да обърне курса след връщането си на власт, за да си осигури политическата й подкрепа. Той написа книги за борбата с тероризма, в които проповядваше да не се преговаря под заплаха, но като премиер през 2011 г. освободи над 1000 затворници, разменяйки ги за един единствен пленен от палестинците израелски войник.Въпреки твърдата си риторика Нетаняху проявява относителна умереност, когато става въпрос за употреба на военна сила. През изминалата година той не се поддаде на призивите на твърдолинейните избиратели да удари по-сурово екстремистите в Газа.Дори след толкова време на власт Нетаняху запазва имидж на аутсайдер, ругаейки медиите, съдиите и опозицията, които възприема като врагове. Тактиките му са отражение на тези на неговия добър приятел, президента Доналд Тръмп, както и на други десни популистки лидери като унгарския премиер Виктор Орбан и бразилския президент Жаир Болсонаро, които му гостуваха в Израел. Антисистемната му риторика наред със спорадичните нападки към арабското малцинство и политическата левица в страната, \"се харчат\" добре сред традиционната му база избиратели от работническата класа.Син на историк (и самият той запален студент по история), Нетаняху вече притежава рекорда за най-млад избран премиер на Израел и за най-дълго управлявалия с последователни мандати министър-председател.Аншел Пфефер, сътрудник на в. \"Аарец\" и автор на биография на Нетаняху, определя министър-председателя като \"невероятно добър политически стратег\", управлявал в период на просперитет и относително спокойствие. Нетаняху често се хвали, че е развил отношенията със страни, които някога са отбягвали Израел (включително арабски страни, които споделят враждебността на Израел към Иран), като същевременно отхвърля настояванията за палестинска държава. \"Едно идеологическо наследство, ако щете, е че той наруши парадигмата, че ако не сложим край на окупацията, ще изпаднем в изолация. Нетаняху доказа, че това не е вярно\", отбелязва Пфефер.Палестинският висш представител Саеб Еракат каза, че Нетаняху ще бъде запомнен като човека, \"погребал\" мирния процес и проправил пътя към бъдеща държава на апартейда, задълбочавайки израелския контрол над Западния бряг, окупиран при Шестдневната война през 1967 г. \"Според мен наследството, което той ще остави, е гаранцията, че всеки лъч надежда за постигане на мир, основаващ се на две държави по границата от 1967 г., е блокиран\", каза Еракат.Противопоставяйки се на ядрената сделка с Иран на президента Барак Обама в остра реч в Конгреса през 2015 г., Нетаняху опроверга също общоприетото мнение, че израелски лидер не може да оцелее след открит сблъсък с американски президент. От избирането на Тръмп през 2016 г. насам Нетаняху се ползва с небивала подкрепа, навличайки си чести обвинения в пристрастност. \"Съчетанието от доста трудни отношения с правителството на Обама и прекомерната прегръдка на Тръмп може да накърни качеството на американско-израелските отношения\", отбеляза някогашният посланик на Обама в Израел Дан Шапиро. \"Когато махалото се люшне в другата посока, това също ще е част от наследството на Нетаняху\", добави той. ", "date": "2019.07.21", "title": "Бенямин Нетаняху иска да бъде запомнен като „пазителя на Израел“"}
{"url": "http://www.cross.bg/andreevo-avtomobila-kapitan-1609526.html", "text": "/КРОСС/ Интензивният трафик на ГКПП \"Капитан Андреево\" продължава и днес, съобщава bTV. За последното денонощие е поставен рекорд при обработката на автомобили.Близо 10 000 автомобила с над 32 000 пътници са преминали през пункта за последните 24 часа.Това означава, че на всяка минута влизат по няколко автомобила.Общо девет колони с дължина по 200 м са се образували на всички гишета.Към момента на пункта работят 35 гранични служители, но при необходимост ще бъдат извикани още.Преминаването през границата отнема около 2 часа.Припомняме, трафикът на ГКПП \"Капитан Андреево\" беше натоварен и вчера, когато от там преминаха близо 9 000 автомобила. ", "date": "2019.07.21", "title": "Колони от автомобили на ГКПП \"Капитан Андреево\" заради рекорден трафик"}
{"url": "http://www.cross.bg/laiien-makedoniya-severna-1609533.html", "text": "/КРОСС/ Новоизбраната председателка на Европейската комисия Урсула фон дер Лайен заяви, че ще се застъпва за начало на присъединителни преговори между ЕС и Северна Македония и Албания веднага след като бъде оценено, че тези две страни са изпълнили критериите, съобщи Танюг.В интервю за \"Шпигел\" тя каза, че тези две страни са съседи на ЕС. Трябва да започнем преговори с тези страни веднага след като Европейският съвет приеме заключение, че са изпълнени критериите. Трябва да оставим подадена ръка на тези страни. Споделяме един континент, една история, ние сме съседи. Ако затворим вратата на този регион, ще предизвикаме вреда на себе си, каза тя в интервюто.Преди десетина дни по време на своето представяне в Европейския парламент Урсула фон дер Лайен похвали Северна Македония като светъл пример заради позитивните постижения, добавяйки, че Западните Балкани трябва да се възприемат по-сериозно.Фон дер Лайен бе избрана миналия вторник за първата жена в историята на ЕС начело на Европейската комисия. По време на кампанията, в която убеждаваше европейските депутати да гласуват за нея, тя на няколко пъти посочваше като свой приоритет започването на преговори с Албания и Северна Македония.Урсула фон Лайен следва да поеме поста председател на Европейската комисия на първи ноември 2019 г. ", "date": "2019.07.21", "title": "Фон дер Лайен: Ще започнем преговори с Албания и Северна Македония, когато изпълнят критериите"}
{"url": "http://www.cross.bg/metroto-elektrobys-putnitzi-1609515.html", "text": "/КРОСС/ Електрически бусове да се използват от гражданите за придвижване до спирките на метрото планират от Столичната община. За тази цел тестов електробус ще се движи за една седмица в столичните квартали „Овча купел\" и „Люлин\".Максималната скорост на електрическите превозни средства е 70 км/ч. Той е снабден с климатик и парно, които са отделно за шофьора и за салона с пътниците. Мястото на водача е отделено с кабина. Може да превозва до 22 пътници.Идеята е електробусчетата да бъдат пуснати в движение от следващата година. Целта е в бъдеще да се закупят 30 такива, с които да се извозват ползващите метрото.Снимка: MySofia", "date": "2019.07.21", "title": "Тестват електробус, който ще превозва пътници до метрото"}
{"url": "http://www.cross.bg/portygaliya-pozhari-gorski-1609518.html", "text": "/КРОСС/ Властите в Португалия обявиха, че 1000 пожарникари се борят с горски пожари, при които са били ранени осем пожарникари и един цивилен, съобщава \"Асошиейтед прес\".Агенцията за гражданска защита на Португалия уточни, че пожарникарите се борят със огнената стихия, която се е разразила вчера на три фронта в района на Кастело Бранко, на 200 км североизточно от столицата Лисабон.Властите допълват, че пострадалият цивилен е бил откаран в болница и че пожарникарите са подкрепени от 10 специализирани самолета и стотици пожарни автомобили.Това е първият голям горски пожар в Португалия през тази година.През последните години в страната избухнаха някои от най-смъртоносните пожари в историята на Португалия, като 106 души загинаха през 2017 г. Броят на загиналите тогава накара португалското правителство да подкрепи по-строги мерки за превенция на пожарите, което доведе до липса на жертви при горски пожари през 2018 г. ", "date": "2019.07.21", "title": "1000 пожарникари се борят с горски пожари в Португалия"}
{"url": "http://www.cross.bg/velonosen-rodopi-rila-1609516.html", "text": "/КРОСС/ Планинският колоездач Борислав Йорданов, който преди по-малко от две години постави не един, а два лични рекорда със скоростно преминаване на маршрута \"Ком - Емине\" от петък е с НОВ РЕКОРД! Този път трасето е \"РИЛА - РОДОПИ\" - 440 км с 12 000 м положителна денивелация, което той преодоля успешно за рекордните 2 ДНИ, 4 ЧАСА и 39 минути, и само с общо 2 ЧАСА и 45 МИНУТИ СЪН!  \"ВЕЛОНОСЕН ПОХОД РИЛА - РОДОПИ\" стартира на 17 юли (сряда), сутринта, от \"Боровец\", и приключи на 19 юли (петък), по обяд, на крепостта \"Мезек\" - с РЕКОРД! В тези два дни рекордьорът - велоносец бе с поддържащ екип на колоездачен клуб \"Велораптор\", чийто член е и самият той. Екип от общо 10 човека се грижиха за него през цялото време, а част от тях (пейсърите) изминаха трасето заедно с него, но на смени. През всичките километри и препятствия по пътя - Борислав нямаше нито едно падане и определи маршрута \"РИЛА - РОДОПИ\", като едновременно тежък, но и забавен за преодоляване! На финала - крепостта \"Мезек\", Борислав сподели: \"РИЛА - РОДОПИ\" по нищо не отстъпва на \"Ком - Емине\" - една идея е по-кратък, но е също толкова труден. Имахме близки срещи с глигани, влакове и мнооого храсти - направо храсталясахме. Но през цялото време се чувствах добре подготвен и в кондиция, и мисля че се получи страхотно приключение и забавление - и за мен и за целия екип!\"- добавя с усмивка той.Така се получи и за всички последвали го в страницата на \"ВЕЛОНОСЕН ПОХОД\" във фейсбук, където през последните дни стотици фенове не спираха да следят, да се вълнуват, и да подкрепят Боби от разстояние! С поредния си рекорд  Борислав Йорданов отново показа силна воля, здрава психика, дициплина и постоянство - все качества, които будят и напълно заслужават възхищение!\"ВЕЛОНОСЕН ПОХОД 3\" е част от поредицата \"ВЕЛОНОСЕН ПОХОД 1 и 2\", също с рекорди, но по трасето \"Ком - Емине\" от 2017 г. Озаглавен е ВЕЛОНОСЕН, защото в определени участъци колелото буквално се носи от колоездача (напр. към връх Мусала и на други места в Рила и Родопите).Третият \"ВЕЛОНОСЕН ПОХОД\" има за цел да полуляризира маршрута \"РИЛА - РОДОПИ\", който представлява  българската част от международния туристически маршрут Е8. Има за цел и постави скоростен рекорд, и най-вече постави времеви стадарт за преминаването му, защото до сега липсваше такъв. Трасето не е толкова популярно сред колоездачи и туристи, и на места се оказа силно неподдържано - с много срутвания, паднали дървета, храсти и участъци, в които липсва, каквато и да е маркровка. \"ВЕЛОНОСЕН ПОХОД 3\" цели също да обърне внимание на общините през, които трасето преминава, за по-голяма грижа в поддръжката му. Да привлече и други колоездачи да го преодолеят, а защо не и да подобрят рекорда, който Боби в петък постави - 2 ДНИ, 4 ЧАСА и 39 минути и само 2 часа и 45 минути сън!\"ВЕЛОНОСЕН ПОХОД РИЛА - РОДОПИ\" стартира от \"Боровец\" на 17 юли 2019 и премина през: връх \"Мусала\", \"Белмекен\", \"Юндола\", \"Каратепе\", язовир \"Беглик\", Ягодина, \"Триград\", \"Пампорово\", \"Рожен\", хижа \"Свобода\", хижа \"Сини Връх\" и приключи на крепостта \"Мезек\" близо до границата с Гърция на 19 юли 2019 в 13.39 ч.Вижте снимки, видеа и други подробности във facebook - .Колоездачният клуб \"Велораптор\" е организатор, и е сред водещите клубове у нас. Членовете му традиционно заемат първите места в ХСО състезанията. Тази година на \"Витоша 100\" (обиколка на Витоша 100 км) членовете му заеха от 1-во до 5-то място за колоездачи, а на 1-во място за трета поредна година бе Александър Алексиев. В момента колоездачите се готвят за участие на Европейското състезание по планинско колоездене в Чехия и престижното \"Карпатиан епик\" в Румъния, през август. ", "date": "2019.07.21", "title": "“Велоносен поход 3” - 440 км на колело от “Боровец” до крепостта “Мезек”, приключи с рекорд"}
{"url": "http://www.cross.bg/subora-avtomobili-obrazyvaha-1609517.html", "text": "/КРОСС/ Пожар затвори временно пътя за събора в Рожен.Благодарение на навременната реакция на полиция, пожарна, жандармерия и охранителната фирма на събора пламъците, избухнали между Проглед и Чепеларе, са били потушени. Запалил се е товарен автомобил със слама.Няма пострадали хора при инцидента. Движението в района беше затворено за около час.Заради затруднения трафик се образуваха колони от чакащи автомобили, пътуващи за събора. ", "date": "2019.07.21", "title": "Колони от автомобили се образуваха от Роженския събор заради пожар"}
{"url": "http://www.cross.bg/danni-iztekli-tehni-1609521.html", "text": "/КРОСС/ Скоро НАП ще предостави на гражданите приложение, с което могат да проверят какви техни лични данни са изтекли при хакерската атака, заяви пред БНР говорителят на агенцията Росен Бъчваров.Той заяви, че атаката е показала уязвимостта на компютърната система и отговорност за нея ще се поеме, но непосредствената задача е агенцията да каже на гражданите: \"А, има ли техни данни за мен, Б, какви са тези данни и Ц, какво може да направи един гражданин, чийто данни са в този текст, така че да намалим дотолкова, доколкото е възможно неблагоприятните последици  от това. Той може да изтегли кредит от мое име, може някой да продаде имота ми. Тези сценарий изглеждат малко вероятно, защото тези системи били системите за конвенционални банкови кредити, Били за бързи кредити имат и функционира модел, по който изисква физическото присъствие на човека, идентификация на човека, така че най-тежките, най-сериозни заплахи, които биват споменавани, към момента изглеждат малко вероятни\", каза той в предаването „Неделя 150\" на програма „Хоризонт\".Бъчваров допълни, че са изтекли личните данни на над 4 милиона живи български граждани и над 1 милион починали.  ", "date": "2019.07.21", "title": "НАП пуска приложение за проверка на изтекли данни на граждани при хакерската атака"}
{"url": "http://www.cross.bg/tyzla-zemetresenie-hertzegovina-1609519.html", "text": "/КРОСС/ Земетресение с магнитуд 4,3 по Рихтер разтърси тази сутрин малко след 09:00 ч. района между Сребреник и Тузла, Североизточна Босна и Херцеговина, съобщи Танюг. Трусът е бил на дълбочина два километра и е бил съпроводен със силен тътен.Жителите на Тузла съобщават, че сградите са се клатили в продължение на пет-десет секунди. Земетресението е било усетено също в Баня Лука и Нови Сад.Не се съобщава за пострадали. ", "date": "2019.07.21", "title": "Земетресение разтърси Босна и Херцеговина"}
{"url": "http://www.cross.bg/danni-ataka-beshe-1609520.html", "text": "/КРОСС/ „Цяла една нация беше хакната\". Това гласи заглавието на водещата новина в сайта на Си Ен Ен от тази сутрин.„Асен Генов е доста ядосан. Неговите лични данни станаха публично достояние през изминалата седмица, заедно с тези на други 5 милиона българи, след като хакери ги откраднаха от данъчната служба на страната\", съобщава американската телевизия.В страна с население от 7 милиона души, мащабът на тази хакерска атака на практика означава, че всеки работещ човек е бил засегнат, пише още Си Ен Ен.„Всички трябва да сме ядосани. Данните ни сега са лесно достъпни за всички. Много, много хора в България вече имат тези файлове, вярвам, че и не само в България\", твърди блогърът и политически анализатор Генов.Хакерската атака е извънредна, но не е уникална, коментира Си Ен Ен и посочва, че правителствените бази данни са като гърнета с мед за хакерите.По-смущаващ е обаче фактът, че това не е първата хакерска атака срещу българското правителство.Търговският регистър на страната беше хакнат преди по-малко от година, припомня Си Ен Ен.Американската медия се позовава на българския адвокат, специалист в областта на защита на личните данни, Десислава Кръстева. По думите ѝ инцидентът в НАП е тревожен. „Това не бива да се случва в държавна институция\", коментира тя, цитирана от американската телевизия. ", "date": "2019.07.21", "title": "Си Ен Ен: Цяла нация беше хакната"}
{"url": "http://www.cross.bg/mnozinstvo-dnes-kamara-1609523.html", "text": "/КРОСС/ Управляващият блок на японския премиер Шиндзо Абе ще запази солидно мнозинство в горната камара на парламента след провелите се днес избори, като прави опит, заедно със съюзниците си, да запази две трети мнозинство, необходимо за съхраняване мечтата му жива за промяна на пацифистката конституция на страната. Това показват данни от екзитпол на японската държавна телевизия NHK.Според екзитпола Либералдемократическата партия на Абе и нейният младши партньор, партията \"Комеито\", ще вземат между 67-77 от 124 места, за които се проведоха избори в 245-местната горна камара, които заедно с местата, които не бяха обект на изборите днес, им гарантират мнозинство.За да запазят мнозинството от две трети, необходимо за промяна на конституцията, коалицията и съмишлениците ѝ трябва да спечелят 85 места в провелите се днес избори. ", "date": "2019.07.21", "title": "Управляващите в Япония печелят изборите за горната камара на парламента"}
{"url": "http://www.cross.bg/bili-helikopter-zabelyazani-1609524.html", "text": "/КРОСС/ Италианските власти заловиха двама български крадци след преследване с хеликоптер, съобщиха от \"24 часа\", цитирайки местни медии.Сънародниците ни - на 30 и 21 години, първоначално били преследвани с полицейски автомобил, а впоследствие в акцията се включил и хеликоптер. Те били забелязани с колата си с българска регистрация в град Чезанела, където се подготвяли за поредната кражба.След като мъжете били забелязани да оглеждат къщите в района, бил подаден сигнал в полицията и така се стигнало до мащабната операция по залавянето им.Било установено, че двамата българи са криминално проявени - и друг път са извършвали домови кражби. Единият бил издирван и за престъпления в Тоскана.Сънародниците ни били отведени в полицейския участък, а след това - отдалечени от града. ", "date": "2019.07.21", "title": "Преследваха български крадци с хеликоптер в Италия"}
{"url": "http://www.cross.bg/tyristka-spasiha-raiiona-1609525.html", "text": "/КРОСС/ Спасиха туристка със счупен крак на Витоша, съобщава bTV.Пострадала е на 35 години. Инцидентът е станал вчера в късния следобед в района на местността Комините под връх Камен дел, по пътеката за хижа \"Кикиш\".Помощ на пострадалата туристка са оказали осем планински спасители. Със специален превоз жената е била качена до района на Платото, откъдето автомобил на спасителите я е отвел до хижа \"Алеко\".По информация на ръководителя на спасителната операция Константин Стамов акцията е продължила близо 2 часа и половина.От ПСС призовават туристите да тръгват добре подготвени, със застраховка и предварително да са проучили избрания маршрут. ", "date": "2019.07.21", "title": "Спасиха туристка със счупен крак на Витоша"}
{"url": "http://www.cross.bg/danni-karadzhov-dori-1609506.html", "text": "/КРОСС/ Със сигурност ще има санкция за НАП и тя няма да бъде малка. Това заяви председателят на Комисията за защита на личните данни Венцислав Караджов в предаването „Събуди се\" по Нова телевизия.По думите му ще се вземе предвид и фактът, че в базата на приходната агенция е имало „взломно влизане\". „Фирмите и публичните организации трябва да се събудят. Те не живеят сами в дигиталния свят. От 2006 до 2019 година много малко е направено за защита на информацията, която се обработва. Особено публичните органи, те по закон трябва да обработват тези данни и да ги защитават. И трябваше да стане тази брутална кражба, за да се разбере, че в България трябва да се полагат усилия за обработване на тези лични данни\", коментира Караджов.\"Големият проблем е, че тези данни са взети от националната база на НАП. Касаят почти всички българи. Те не могат да бъдат заличени, дори и КЗЛД да направи такива предписания\", обясни още шефът на комисията.По думите му не е възможно с изтеклите данни на хората да се теглят бързи кредити или да се извършват банкови операции, ако тези институции работят по правилата. Венцислав Караджов заяви, че проверката в НАП ще продължи максимум месец. Тя ще започне в понеделник. Той е категоричен, че дори да е имало тестове на системите за сигурност, то те не са били достатъчни. Не са спазвани и препоръки. ", "date": "2019.07.21", "title": "КЗЛД ще иска санкции за изтеклите данни от НАП"}
{"url": "http://www.cross.bg/kaiiro-britanskite-aviolinii-1609505.html", "text": "/КРОСС/ Британските авиолинии отказаха всички полети до столицата на Египет - Кайро. Като причина се изтъкват \"предпазни мерки\", съобщава БТВ, позовавайки се на информация на Би Би Си.Компанията не уточни какъв е проблемът със сигурността. Преустановяването на полетите ще трае една седмица, като посочиха, че няма да има алтернативни полети.Говорител на авиолинията обясни, че непрекъснато се преглеждат мерките за безопасност на всички техни летища по света. „Безопасността и сигурността на нашите пътници и екипаж е приоритет и ние никога няма да оперираме по дадена линия, освен ако не е сигурна\", допълни той.От летището в Кайро заявиха, че предварителна информация за подобни действия не е достигала до тях.Пътниците към Египет споделиха, че първоначално са се регистрирали успешно за полета, но при качване на самолета, бордната им карта не е сработила.По думите на потърпевши компанията им е дала ваучери от 5 брит. лири за храна. Други пък подчертаха, че са планирали от дълго време почивката си и са изгубили време и средства. ", "date": "2019.07.21", "title": "Британските авиолинии преустановиха временно полетите до Кайро"}
{"url": "http://www.cross.bg/agresivno-spisuk-spetzialisti-1609508.html", "text": "/КРОСС/ Киноложки организации настояват за създаването на регистър от специалисти, които да определят дали кучето, е агресивно или не, съобщава БНТ.По закон такъв списък от лицензирани експерти трябваше да бъде въведен още преди десетина години, но все още липсва. Рискът от агресия не зависи от конкретна порода или килограми, а от отношението на стопаните на кучета, категорични са ветеринарите.Всяко куче, с което не се общува правилно, може да се превърне в агресивно, предупреждават кинолози.\"В закона се казва, че България трябва да има списък от регистрирани етолози. Тоест, хора, които могат с тестове и с познанията си, да определят дали едно животно е агресивно или не. Въпреки че тази поправка е приета преди повече от 15-20 години, такъв списък в България все още няма\", коментира Костадин Шанков - председател на Пловдивското киноложко дружество.Идеята е според оценката на тези специалисти, кучетата да имат различен цвят паспорти, определящ начина, по който могат да бъдат разхождани. Сега инциденти стават дори в обществените паркове.Ветеринарите апелират за повишаване на контрола в кучешките развъдници, които подлежат на регистриране в Агенцията за безопасност на храните. Експертите настояват да се проверява не само средата, в която се отглеждат животните, а и физическото състояние на кучетата. Ако исканията им не бъдат чути, кинолозите заплашват с протести. ", "date": "2019.07.21", "title": "Кинолози настояват за регистър от специалисти за агресивните кучета"}
{"url": "http://www.cross.bg/zashtita-komisar-koshov-1609510.html", "text": "/КРОСС/ С 19% по-малко домови кражби е регистрирала полицията през първата половина на 2019 година. Данните съобщи комисар Димитър Кошов от Главна дирекция \"Национална полиция\" пред NOVA телевизия. По думите му намаляването се дължало на добрата работа на служителите на МВР, както и на успешните операции, при които са задържани крадците. Гражданите сигнализирали по-често, отчете комисар Кошов.Той допълни, че няма организирани банди крадци. „Няма организираност. Някои действат поединично. Някои имат лица, които следят за наличие на полиция. Те се притесняват от контакт с жертвите. През месеците май, юни, юли и август влизат през незатворени прозорци или балконски врати\", обясни още комисар Кошов.Според него има различни средства за защита на имуществото - активна и пасивна защита. „Пасивната е свързана със заключващите механизми. Те са най-важни. По-скъпите осигуряват по-добра защита. Но няма универсална такава\", обясни още той. ", "date": "2019.07.21", "title": "По-малко домови кражби за първото полугодие отчитат от полицията"}
{"url": "http://www.cross.bg/silviya-grizha-detzata-1609507.html", "text": "/КРОСС/ Две трети от българите не биха станали приемни родители, дори и да получат добро заплащане от държавата. Изводът е от национално изследване, по поръчка на Националната асоциация за приемна грижа.53 % от българите подкрепят децата в риск да се отглеждат в приемни семейства. Най-висока е подкрепата сред висшистите, които не виждат по-добра алтернатива.\"Това е един от акцентите в проучването. Другото по-важно е, че 17% от хората смятат, че децата се изпращат за приемна грижа заради финансова безизходица на биологичните родители\", коментира социологът Евелина Славкова в \"Събуди се\" по Нова телевизия.Децата най-често се извеждат заради риск в семейството. \"Рискът не е финансов, а от насилие, неглижиране или липса на капацитет. Изследването показва неразбирането на този проблем, а това идва от факта, че той никога не е дискутиран разбираемо за хората\", допълни председателят на НАПГ Мирослав Долапчиев.Всеки шести българин би станал приемен родител ако получава заплата за това.\"Заплатата е издръжката за детето. Така беше зададен въпросът при проучването. 16% от българите реално са съгласни да станат приемни родители при такива условия. Това отново са хората с по-високи доходи, над 39 години - ориентирани кариерно и със семейство\", каза Евелина Славкова.Около 140 са приемните семейства в област Монтана, приблизително толкова са и настанените деца при тях. В този край на страната приемната грижа е много добре развита и почти няма община без хора подали ръка на най-малките, които се нуждаят от дом и семейство.Силвия Борисова е приемен родител вече 6 години. Децата, които са под нейните грижи й казват бабо, но само тя знае, че сърцето й е обединило към тях и майчината и бабината обич. По документи е приемен родител, а по душа е тяхното семейство.\"Приемната грижа за мен е едно призвание. Не може всеки да бъде приемен родител. Това, трябва да го желаеш от сърце и душа. Ние спасяваме децата, осигуряваме им едно щастливо детство\", казва  Силвия Борисова.Ще ги наречем Иван и Пламен. Животът им като че ли започва наново преди 4 години, в домът на Силвия в берковското село Котеновци. Първо настанили по-малкия. Тогава бил почти на 3.\"Знаех, че един ден децата ще бъдат събрани. Помислете си само изоставени от родителите си и ние в един момент да ги разделим тези деца. Не мога да ви кажа каква беше първата среща, когато децата се видяха, не се описва с думи\", добавя Силвия.Силната братска обич ги събира отново под крилото на жената. Като приемна майка на двете деца тя получава близо 900 лева заплата.„Това е непрекъсната грижа. 24 часа сме на разположение не мога да кажа, че е удовлетворяваща. Трудно е много, но гледаме да се справяме\", споделя Силвия.Двете момчета вече са дадени за осиновяване. Силвия е категорична, че никога не би затворила вратите на дома си за тях. ", "date": "2019.07.21", "title": "Намаляват кандидатите за приемни родители"}
{"url": "http://www.cross.bg/otide-si-bygi-barabata-1609509.html", "text": "/КРОСС/ Буги Барабата, основателят на Бараби Блус Бенд, легендарен водещ на шоуто „Буги Тайм\" по Z-Rock, съавтор на вечното „Няма бира\", написал чудесната песен на Георги Минчев „Равносметка\", си отиде от този свят тази нощ, съобщава „Z-Rock\".Емблематичният български рок музикант Буги Барабата е починал на 58-годишна възраст.По професия Барабата е шофьор, има дълъг стаж като такъв, от които 17 години в БГА „Балкан\".Марио Събев, както е истинското име на Буги Барабата, е роден на 24 декември 1960 г. в София.\n\t\t\t\t\t", "date": "2019.07.21", "title": "Отиде си Буги Барабата"}
{"url": "http://www.cross.bg/nacheva-devoiiki-medal-1609511.html", "text": "/КРОСС/ Александра Начева завоюва сребърен медал във финала на троен скок от европейското първенство за юноши и девойки до 20 г. в Бурос, Швеция.Талантливата българка, която е световна шампионка за възрастта от 2018 г., постигна резултат от 13.81 м във финала на шведска земя.Начева започна с първи опит от 13.06 м, който ѝ отреди временното пето място. След това тя скочи 13.42 м, а с третото си излизане в сектора се приземи на 13.81 м, като това бе достатъчно за сребърния медал.Златото спечели гъркинята Спиридула Кариди, която подобри националния рекорд на страната си за девойки - 14.00 м. Резултатът е с 36 см над най-доброто ѝ постижение. И все пак тя остава втора в европейската ранглиста за сезона, където Начева е №1 с 14.13 м.Трета в Бурос завърши латвийката Рута Ласмане с 13.48 м.За Начева това е пети медал от голям форум, припомня bTV. Българката е световна шампионка за кадетки от 2017 г., като има още сребро от първенството на Стария континент за кадетки под 18 г. през 2018 г., злато от световното първенство за девойки под 20 г. и титла в Младежките олимпийски игри. ", "date": "2019.07.21", "title": "Сребро за Начева на европейското първенство в Швеция"}
{"url": "http://www.cross.bg/durzhavata-sofiya-karolev-1609512.html", "text": "/КРОСС/ „Таксите, както и инвестициите, са много по-големи от очакваните. Ако сравним нашия процес за концесия с този за летището в Белград, бихме могли да видим, че концесионните такси тук са по-високи от тези, които ще се предложат за аеропорта там. Най-голямата печалба в историята на Летище София за 2018 г. е 12.6 млн. лв., а само първата такса, която трябва да плати концесионерът, е 550 млн. лв. За мен това е много позитивна новина.\" Така финансистът Владимир Каролев коментира пред NOVA телевизия темата за концесията на летище София. Министерството на транспорта обяви, че конкурсът за концесия на Летище София е спечелен от консорциума „Софт Кънект\".Каролев заяви, че познава изключително добре процеса за концесия. Той обясни, че всичко е било изключително прозрачно. „Трябва държавата да подпише така договора, че да няма възможност концесионерът да се измъкне от ангажиментите си\", посочи финансистът и обяви, че новината за концесията е доста положителна и напомни, че сега остава държавата да си свърши работата.„Нищо не им даваме, същите активи си остават в държавата\", каза още Каролев.„Не трябва вече да се коментира темата за концесията на Летище София. От тук нататък трябва да се помисли сделката и договорът, който ще се сключи, да бъдат в интерес на българските граждани и на авиацията. На държавата трябва да й е ясно какво иска\", коментира бившият министър на транспорта Петър Мутафчиев. Той обясни, че няма да говори от името на БСП по въпроса. По думите на Мутафчиев сега трябва да се мисли за бъдещето и как всичко да бъде в полза на обществото.На въпрос нямаше ли възможност държавата да управлява сама летището, така че да печели, двамата експерти отговориха: „Никъде в големите държавни предприятия не се налага системата на избор на мениджмънт за управление на предприятията. Така, както едно частно предприятие може да намери своите мениджъри, така и държавата може да направи същото. БСП възрази на концесията, защото не беше ясно какво цели държавата с нея. Ако е само добро управление, то тогава защо трябва да сключваме концесия?\", коментира Петър Мутафчиев.„На теория е възможно държавата да управлява добре едно дружество, на практика в България това почти не се е случвало досега. Летището е било под различно политическо управление, но резултатите са едни и същи - абсолютно незадоволителни\", допълни Каролев. ", "date": "2019.07.21", "title": "Каролев: Очакванията за концесията на Летище София бяха надминати"}
{"url": "http://www.cross.bg/meso-svurzani-merki-1609513.html", "text": "/КРОСС/ Заради бързото разпространение на африканската чума по свинете Българската агенция по безопасност на храните и Столичният инспекторат направиха изненадващи проверки на фермерските пазари.Това е една от предприетите мерки за ограничаване на заразата. Заболяването налага и по-строгите мерки, свързани с предлагането на прясно свинско месо и колбаси, съдържащи свинско месо.На част от производителите бяха съставени актове, свързани с различни нарушения. На обезщетение за унищожаването на свинете и свинското месо в засегнатите от заболяването зони ще имат право единствено регистрираните стопани, обясняват от министерството на земеделието. Ведомството търси финансова помощ по „de minimis\", за да ги подпомогне.  ", "date": "2019.07.21", "title": "Проверяват фермерските пазари дали продават месо, заразено с африканска чума"}
{"url": "http://www.cross.bg/atentata-vreme-dyshi-1609514.html", "text": "/КРОСС/ Сблъсъци между полиция и протестиращи в Турция. Стълкновенията избухнаха по време на демонстрации по повод четвъртата годишнина от атентата в южния турски град Суруч. Полицията използва сълзотворен газ и гумени куршуми, за да разпръсне събралото се множество в няколко турски града - включително Истанбул и Анкара. Задържани са най-малко 30 души. Има и пострадали демонстранти.На 20 юли 2015 г. атентатор самоубиец се взриви по време на митинг в подкрепа на сражаващите се срещу джихадистите кюрдски отряди в Сирия в град Суруч. При атаката загинаха 33-ма души, 104 бяха ранени. Отговорност за атентата пое Ислямска държава. ", "date": "2019.07.21", "title": "Сблъсъци между полиция и протестиращи в Турция, има ранени и задържани"}
{"url": "http://www.cross.bg/ykraiina-partiya-parlamenta-1609495.html", "text": "/КРОСС/ Украинците гласуват на предсрочни парламентарни избори. Очаква се на тях Володимир Зеленски да повтори победата си от президентската надпревара през април, предаде Ройтерс. Но не е сигурно, че неговата партия може да спечели абсолютно мнозинство.Партията на Зеленски \"Слуга на народа\" може да получи между 44 и 52% от гласовете. След нея се нарежда проруската \"Опозиционна платформа\" с около 13%, а на трето - партията на предишния президент Петро Порошенко - \"Европейска солидарност\" с 8 %. Четвъртото място си оспорват \"Отечество\" на бившата премиерка Юлия Тимошенко и новопоявилата се през май партия \"Глас\" на рокзвездата Святослав Вакарчук.Голямата въпросителна е, че половината от местата в парламента се избират по мажоритарна система, а социолозите не дават прогноза за тяхното разпределение.Предстоят тежки месеци. След изборите новите управляващи ще трябва и да изпълнят реформите, договорени с международните дарители, за да получи Украйна нови заеми в размер за милиарди долари.От общо 450 места в парламента на Украйна, 26 ще останат празни - за Крим, анексиран от Русия преди пет години, и за Донбас.Скандалният политик Михаил Саакашвили се отказа да участва във вота. ", "date": "2019.07.21", "title": "Украйна гласува за парламент"}
{"url": "http://www.cross.bg/tanker-rysiya-razyznavane-1609497.html", "text": "/КРОСС/ Британската служба за външно разузнаване МИ-6 и Британският държавен комуникационен център (GCHQ) разследват версията, че Русия е свързана с задържането на британския танкер Stena Impero от Иран. За това пише в. \"Сънди мирър\".Според източници в службите за сигурност, въпросът е, че иранското разузнаване може да залови танкер, използвайки фалшиви GPS координати, които биха могли да се разпространят с помощта на \"руска шпионска технология\".Друг източник в западните служби за сигурност заяви, че Русия притежава подобни технологии и може да помогне на Техеран. Той също така отбеляза, че Иранската ислямска революционна гвардия вече е работила \"тясно\" с руското разузнаване в Сирия.Изданието отбелязва, че евентуалното участие на руската страна в инцидента може да се случи само с \"благословията на руския президент Путин\".НАТО поиска британският танкер Stena Impero в Ормузкия проток да бъде освободен.Превод: news.bg", "date": "2019.07.21", "title": "Британските служби намесиха Русия и в задържането на танкера в Иран"}
{"url": "http://www.cross.bg/nyzhda-godina-pargov-1609494.html", "text": "/КРОСС/ ГЕРБ признаха, че с 1 лев не могат да се оправят. До 2005 година положението беше същото. Връщаме се във време, в което нямаме закон за лобизма. Дали 1 лев, или 0, няма никаква разлика. Румен Радев не наложи вето, защото се е съобразил с желанието на народа, каза в предаването „Офанзива с Любо Огнянов\", председателят на БСП-София, Калоян Паргов.В момента е в средата на бюджетната година. Това можеше да бъде прието от 1 януари 2020 година. Може би защото някой очаква на изборите през есента да не бъде толкова убедителен колкото е порез последните 10 години, каза още той.Няма нужда от вълшебник на местните избори. София има нужда от нова философия от това как се управлява. За 10 години нито един проблем на столицата не се реши изцяло. Нашата номинация ще бъде септември, така че тогава ще се види. В момента предвид резултатите от Европейските избори, недоволството на обществото и претенциите на инициативните комитети, смятаме, че ще привлечем нужната периферия за спечелването на София. Има няколко десетки кандидата, които да предпочетени. Помните, че Румен Радев не беше с най-много номинации, но ето, че стана президент, каза Калоян Паргов.Това, което ще кажа е,че имаме нужда гласа на софиянци ще бъде чут. Ние търсим човек, който да разтвори различни слоеве на обществото, не само левите. Да, Мая Манолова им качества, но има много кандидати, на които не искам да омаловажавам качествата, категоричен беше той. ", "date": "2019.07.21", "title": "Паргов: Няма нужда от вълшебник на местните избори"}
{"url": "http://www.cross.bg/slunchevo-gradysa-dyha-1609498.html", "text": "/КРОСС/ Времето днес ще е предимно слънчево, след обяд - с временни увеличения на облачността. В Източна България ще духа слаб до умерен югоизточен вятър. Максималните температури ще са между 30 и 35 градуса, гласи прогнозата на НИМХ към БАН. Атмосферното налягане e по-високо от средното за месеца и ще остане без съществена промяна.По Черноморието ще е предимно слънчево. Ще духа слаб до умерен югоизточен вятър. Максималните температури ще са между 26 и 29 градуса. Температурата на морската вода е 25-27 градуса. Вълнението на морето ще бъде 1-2 бала. В планините ще е предимно слънчево, около и след обяд - с временни увеличения на облачността. Ще духа слаб до умерен северен вятър. Максимална температура на 1200 метра - около 24 градуса, на 2000 метра - около 16.В ще остане слънчево, около и след обяд - с купеста облачност, но без валежи. Температурите ще се повишат още малко. Във над Източна България, по-късно - и в планините и планинските райони на Западна, ще се развива купеста и купесто-дъждовна облачност. Ще има превалявания, придружени с гръмотевици и временно усилване на вятъра, възможни са и градушки. В западната половина от страната от северозапад, в източната - от север-североизток, ще прониква сравнително хладен въздух. ", "date": "2019.07.21", "title": "Слънчева и топла неделя"}
{"url": "http://www.cross.bg/moskva-vlastite-dyshi-1609499.html", "text": "/КРОСС/ Над 20 000 души, сред които видни представители на руската опозиция, се събраха вчера в центъра на Москва, за да поискат свободни и справедливи местни избори. Това съобщи неправителствената организация \"Бял брояч\", специализирана в броене на демонстранти, цитирана от Франс прес. Опозицията отправи призив за демонстрацията след като властите отказаха регистрация на около шестдесет кандидати за изборите на градски парламент (Дума) на Москва през септември. Сред тях има съмишленици на опонента на Кремъл и блогър срещу корупцията Алексей Навални. \"По всичко личи, че това е най-големият митинг на опозицията през последните години\", заяви Навални. В реч пред събралите се той призова властите да регистрират всички кандидати до следващата събота. В противен случай той обеща нов протест пред кметството. \"Русия ще бъде свободна!\", скандираха заобиколените от полиция демонстранти на булевард \"Академик Сахаров\" в центъра на Москва. Някои от тях носеха плакати с надписи \"Не на Путин!\" и \"Имам право да гласувам\", както и руски знамена. Проявата бе разрешена, отбелязва АФП. По данни на \"Бял брояч\" събралите се са били 22500 души. Вътрешното министерство, цитирано от ТАСС, съобщи по-рано, че участниците в митинга са около 12 000. В центъра на столицата \"започна съгласуван с властите на Москва митинг, в който участват около 12 000 души. Сътрудници на полицията и на Росгвардия осигуряват опазването на обществения ред и сигурност\", гласи съобщение на министерството.В сряда избирателната комисия на Москва отмени заради формални неточности регистрацията на 57 кандидати, почти всички от опозицията. На регионалните и местни избори на 8 септември жителите на Москва трябва да изберат 45 депутати в местния парламент с петгодишен мандат. Според закона независимите кандидати трябва да съберат подписи на най-малко 3 процента от потенциалните избиратели във всеки от 45-те района на Москва или между 4500 и 5000 души, за да имат право да се кандидатират. Но представители на опозицията, които са успели да изпълнят това изискване, изразиха възмущение срещу непрозрачната според тях процедура на проверка на подписите, облагодетелстваща кандидатите на властта, добавя АФП. Опозиционерът Дмитрий Гудков, който не беше допуснат до участие в изборите, обвини властите, че крадат гласовете и бъдещето на избирателите. \"Живеем 20 години в окупирана страна\", заяви бившият депутат.  ", "date": "2019.07.21", "title": "Многолюдна демонстрация за справедливи избори се проведе в Москва"}
{"url": "http://www.cross.bg/izpolzvat-klientite-mashini-1609496.html", "text": "/КРОСС/ Значителен ръст на таксите за извършване на тегления от клиентите на банките, които използват банкоматите на други финансови институции се очертава в Гърция. Завишените такси ще бъдат налагани от собствениците на тези машини от следващата седмица.Таксите могат да скочат до 3 евро за транзакция при теглене, предупреждават гръцки медии.Банките казват, че повишенията са предназначени да покрият високите разходи за експлоатация и поддръжка на банкомати и да обезкуражат клиентите на други банки да използват техните машини.Наложените такси за транзакция ще варират според политиката на всяка банка. ", "date": "2019.07.21", "title": "Вдигат таксите за теглене от банкомат в Гърция"}
{"url": "http://www.cross.bg/bulgariya-slavchev-sdelkata-1609500.html", "text": "/КРОСС/ Председателят на ПП МИР инж. Симеон Славчев публикува петиция на сайта на Белия дом във връзка със сделката между България и САЩ за закупуване на 8 самолета F-16. В нея той се обръща с молба към президента на САЩ да предложи и да внесе на Конгреса изменения в Договора с България за продажбата.„Молбата си до президента Тръмп мотивирам с факта, че Република България е най-бедната страна членка на Европейския съюз, като 19% от българските граждани живеят под прага на бедността\", отбелязва инж. Славчев.„Българският народ се нуждае от високи заплати, пенсии, по-добро образование и здравеопазване, а не от изтребители\", категоричен е председателят на ПП МИР.Петицията цели чрез Конгреса да бъдат внесени съществени изменения в условията на плащането, в повишаване качествените характеристики и понижаване единичната цена на предлаганите за закупуване от България с пари от бюджета на страната 8 самолета.„Ако до 19-ти август успеем да съберем подкрепата и подписите на най-малко 100 000 българи, Петицията ще бъде задължително разгледана. Така България ще получи възможността сделката за придобиване на самолетите да бъде с много по-благоприятни условия\", заяви инж. Симеон Славчев. От профила си във Фейсбук той призова всички българи да се включат в начинанието и да подкрепят петицията.  ", "date": "2019.07.21", "title": "Симеон Славчев с петиция до президента на САЩ заради сделката със самолетите"}
{"url": "http://www.cross.bg/zapadna-yaponiya-duzhd-1609501.html", "text": "/КРОСС/ Властите издадоха заповед за евакуация на десетки хиляди жители в Западна Япония, където вали проливен дъжд, предаде ДПА. Синоптиците предупредиха за опасност от кални свлачища, наводнения и прииждане на реки на остров Кюшу и региона Чугоку, тъй като тайфунът Данас, който преминава над Корейския полуостров, предизвика рекордни количества дъжд в някои части на Западна Япония.Около 300 милиметра дъжд са паднали в градовете Тосу и Куруме на Кюшу от 22:00 ч. вчера до 10:00 ч. тази сутрин според метеорологичната агенция.Властите издават заповед за евакуация на десетки хиляди жители в префектурите Фукуока и Хирошима.Към 9 сутринта окото на бурята над Корейския полуостров се движеше на североизток с 30 километра в час, с максимални устойчиви ветрове от 65 км/ч и пориви от 90 км/ч. ", "date": "2019.07.21", "title": "Евакуация в Западна Япония заради проливни дъждове"}
{"url": "http://www.cross.bg/voiivodinovo-sudut-postroiiki-1609504.html", "text": "/КРОСС/ Съдът в Пловдив отхвърли повечето подадени жалби на жителите на ромската махала в село Войводиново, съобщава БНТ.По една от жалбите делото е прекратено заради липса на правен интерес. За последната внесена е насрочено съдебно заседание в средата на септември.Заповедите за събаряне на незаконните постройки бяха издадени от кмета на община Марица Димитър Иванов преди повече от четири месеца.Напрежението във Войводиново избухна в началото на годината, когато двама жители на ромския квартал пребиха рейнджъра Валентин Димов. ", "date": "2019.07.21", "title": "Съдът в Пловдив отхвърли жалби на роми от Войводиново за съборените постройки"}
{"url": "http://www.cross.bg/kosmicheska-astronavti-lynata-1609502.html", "text": "/КРОСС/ Руска космическа капсула с трима астронавти на борда излетя от космодрума Байконур в Казахстан, насочвайки се към Международната космическа станция, предадоха световните агенции. Астронавтите излетяха на 50-ата годишнина от 20 юли 1969 г., когато човек стъпи за пръв път на Луната, отбелязва Асошиейтед прес.Капсулата достигна орбита девет минути след излитането си. На борда й се намират руският космонавт Александър Скворцов, астронавтът от НАСА Андрю Морган и италианският астронавт от Европейската космическа агенция Лука Пармитано. Очаква се те да достигнат до МКС след шест часа.И тримата имат военна кариера зад себе си, отбелязва Франс прес. Въпреки рекордните горещини, десетки хиляди американци отбелязаха годишнината от стъпването на астронавтите Нийл Армстронг и Бъз Олдрин на земния спътник. Около комплекса за посетители на космическия център \"Кенеди\" на НАСА имаше колони от автомобили, простиращи се на километри, съобщава АП.В малкия град Уапакънета в щата Охайо, където е родното място на Армстронг, близо 2000 души участваха в надбягвания по повод годишнината. \"Малко моменти в американската история предизвикват по-голяма гордост от мисията на Аполо 11\", заяви президентът на САЩ Доналд Тръмп в посланието си по повод Деня на космическите изследвания. Той обеща отново, че ще се стреми към изпращането на астронавти до Луната през идните пет години, след което следващата голяма цел ще бъде изпращането на американски астронавти на Марс.  ", "date": "2019.07.21", "title": "Астронавти излетяха за МКС на 50-ата годишнина от кацането на Луната"}
{"url": "http://www.cross.bg/iiezekiil-litze-dymite-1609491.html", "text": "/КРОСС/ Свети пророк Йезекиил бил свещеник и произлизал от Левиевото коляно. По време на второто пленяване на Йерусалим при цар Йехония той бил взет в плен от Навуходоносор и отведен в Халдея. Там живял край реката Хавар и в петата година от пленението, около 595 г. преди Рождението Христово, получил от Господа повеля да проповядва на юдеите и да ги убеждава да се разкаят. Тогава бил на 30 години.В чудно видение му се явил Господ. Йезекиил видял отворено небето и сред сияещ облак - подобие на четири животни, всяко от които имало четири лица, обърнати на четири страни: лице човешко, лице лъвско, лице на теле и лице на орел. Всички имали криле и блестели като свещ, зачервена в огън. Те били като че ли впрегнати в колесница, която се движела след тях и вървяла с шум, приличащ на шум от много води или от многолюден полк. Над тях се издигал бляскав свод и на свода - престол, на който седяло много светло човешко подобие, окръжено от огън и сияние.Изпълнен от страх и смущение, Йезекии паднал по очите си чул глас Господен да му говори: \"Сине човешки, стани и аз ще говоря с тебе!\" И дойде в мене дух казва пророкът - и ме вдигна, и ме постави на нозете ми, и го чух да ми говори:\"Сине човешки, Аз те пращам при дома Израилев, при народ, който непрестанно Ме огорчава, както Ме огорчаваха бащите му, при люде непорокни и жестокосърдечни. Аз те пращам при тях и ти им предай думите Ми! Не бой се от тях, ако дори възстават против тебе и те преследват, но смело предавай Моите думи!\"След това към Йезекиил се простряла ръка, която държала книжен свитък. Тя разгънала пред него свитъка, изписан от двете страни, и в него Йезекиил прочел: плач, охкане и тъга.По думата на Господа Йезекиил изял свитъка и втори път получил от Бога заповед да предава точно, каквото е писано в него, и да приканя Йзраиля към покаяние. След това духът го вдигнал и понесъл. Пророкът чул след себе си шум от криле и колела и звук от силен гръм и думите: \"Благословена е славата на Господа от мястото си!\" Сърцето му било пълно със скръб, но той чувствал, че ръката Господня го укрепва.Цели седем дни след това Йезекиил не се решавал да предаде на едноплеменниците си думите и откровенията Господни. Тогава Господ му повторил Своята повеля: \"Сине човешки! Аз те поставих страж над дома Израилев, за да му предаваш Моите думи. Като ти говоря, че грешникът ще загине, ако не се разкае, а ти не му предадеш Моите думи и грешникът умре в беззаконие, то Аз от тебе ще подиря кръвта му.\" След това Йезекии имал отново видение на Божията слава.  ", "date": "2019.07.21", "title": "Св. пророк Йезекиил"}
{"url": "http://www.cross.bg/subranie-voiina-hitov-1609489.html", "text": "/КРОСС/ 1981 год. Умира Людмила Живкова (1942 - 1981). Дъщеря на Тодор Живков, народен представител. Историк, почетен доктор на Токийския университет. Завършва история в Софийския университет \"Св. Климент Охридски\" през 1965 г.; старши научен сътрудник е в Института за балканистика от 1974 г. От 1975 г. е председател на Комитета за изкуство и култура (от 1977 г. - Комитет за култура); на творческите съюзи и на Националния комплекс \"Художествено творчество, културна дейност и средства за масова информация\". Член е на ЦК на БКП от 1976 г.; член е на Политбюро на ЦК на БКП от 1979 г. Председател у на Инициативния и организационния комитет на международната детска асамблея \"Знаме на мира\" (проведена през август 1979 г. в България).1973 г.Изстреляна е руската мисия \"Марс 4\", която достига \"червената\" планета през февруари 1974 г. \"Марс 4\" не успява да влезе в орбитата на планетата, но изпраща нейни изображения.1952 г.Роден е Робин Уилямс - американски киноактьор.Участва във филмите \"Клуб Парадайз\"(1986 г.),\"Кралят на рибарите\"(1991 г.),\"Хук\"(1991 г.),\"Клетка за птици\"(1996 г.),\"В какво се превръщат мечтите\"(1998 г.) и други. Продуцент е на \"Якоб лъжеца\"(1999 г.) и \"Мисис Дауфайър\"(1993 г.). През 1997 г. печели \"Оскар\" за най-добра мъжка подържаща роля във филма \"Добрият Уил Хънтинг\".1952 г.България сключва първата спогодба за стокообмен и плащания с Китайската народна република.1940 г.СССР окупира Прибалтика и обявява създаването на Латвийска, Литовска и Естонска ССР.1867 г Четата на Панайот Хитов води сражение с турска потеря.Панайот Иванов Хитов е български революционер. През 1858 г. се присъединява към хайдушката дружина на Г. Трънкин, като след смъртта на войводата сам я оглавява. Под въздействието на Г. С. Раковски възприема четническата тактика. През 1864 г. заедно с Коста войвода организира чета в Сърбия. Преминава в България, но близо до Пирот четата е разгромена от турските власти. Успява да се прехвърли в Сърбия, където е арестуван. След като е освободен, заминава за Румъния. Там е избран за първостепенен войвода в образуваното от Г. С. Раковски Върховно народно българско тайно гражданско началство. През 1869 г. се установява в Румъния, където поддържа тесни връзки с Васил Левски и Любен Каравелов. На Общото събрание на БРЦК, през пролетта на 1872 г., е избран за член на комитета. Участва активно в дейността на БРЦК и след смъртта на Васил Левски. Председател е на Общото събрание на комитета през август 1875 г., когато се взема решение за подготовка на въстание в България. По време на Сръбско-турската война 1876 г. ръководи голяма чета. През Руско-турската освободителна война 1877-1878 г. организира чета в Еленско. След Освобождението се връща за кратко в родния си град, а от 1881 г. до 1883 г. е околийски началник на гр. Кула. Включва се в движението за обединяване на Източна Румелия и Княжество България. Провъзгласява Съединението 1885 г. в Сливен. Участва в Сръбско-българската война 1885 г. След войната се установява да живее в Русе. В периода 1890-1892 г. е депутат в VI Народно събрание. Панайот Хитов е председател на Русенското поборническо-опълченско дружество и на Македоно-одринското дружество в Русе. Публикува спомените си \"Моето пътуване по Стара планина и животоописание на некои български стари и нови войводи\".  ", "date": "2019.07.21", "title": "21 юли в историята"}
{"url": "http://www.cross.bg/mozhe-bi-edinstveno-detstvoto-se-1609488.html", "text": "/КРОСС/ Може би единствено детството се доближава най-много до \"истинския живот\"Андре Бретон ", "date": "2019.07.21", "title": "Може би единствено детството се..."}
{"url": "http://www.cross.bg/chasa-provede-byrgas-1609487.html", "text": "/КРОСС/ От 09.30 часа Негово преосвещенство Белоградчишки епископ Поликарп - викарий на Софийския митрополит, ще отслужи чин на Обновление и Архиерейска света Литургия в Курилския манастир \"Св. Йоан Рилски\".***Бургас. На новопостроения супермодерен басейн „Парк Арена ОЗК\" Бургас ще бъде домакин на Европейското първенство по водна топка за юноши U15.***Бургас. От 18.00 часа в Експо център „Флора\" в Морската градина ще гостува инициативата „Списание 8 на живо\".***Бургас. От 21.30 часа в Туристически комплекс „Акве Калиде\" ще бъде излъчена прожекция на филма „Вездесъщият\".***Варна. От 14.00 часа в Националната спортна база „Спорт палас\" до Варна ще се проведе Обучение по проект „България: Срещу агресията в спорта 2019\" на Регионалната агенция за предприемачество и иновации - Варна (РАПИВ).***Велико Търново/Арбанаси. От 19.00 часа в Църквата „Св. Архангели Михаил и Гавраил\" - Арбанаси ще се състои откриване на Международен фестивал за класическа камерна музика Arbanassi Summer Music 2019.***Велико Търново. От 20.00 часа в Летен театър ще се проведе Международен фолклорен фестивал Велико Търново 2019 - концертна вечер.***Исперих/Сборяново. От 12.30 часа ще се състои официалното откриване на традиционния събор „Илинден\" в местността „Сборяново\" край Исперих.***Ловеч/с. Пресяка. От 09.00 часа Негово високопреосвещенство Ловчански митрополит Гавриил ще оглави Архиерейска света Литургия в храм „Св. пророк Илия\", село Пресяка.***Стара Загора. От 19.30 часа в парк „Пети октомври\" ще се проведе общоградска инициатива „Хора за хората\". ", "date": "2019.07.21", "title": "В страната тази неделя"}
{"url": "http://www.cross.bg/telegraf-chasa-vodeshti-1609492.html", "text": "/КРОСС/ в. 24 часа - Борисов подкрепя румънката Кьовеши за главен прокурор на ЕСв. 24 часа - Магистралата София - Белград готова през 2021 г.в. Телеграф - Лекарства чудо извличат от Антарктидав. Телеграф - Мълния удари новозеландец в Пирин в. 24 часа - Чумата влезе в свинеферма със 17 хил. животнив. Телеграф - Преседателят  на НС Цвета Караянчева ОТ Рожен: Трябва да бъдем обединени в името на Българияв. Телеграф - Хакерът поздрави с песента белезниците в. 24 часа - Кметът на Кърджали Хасан Азис: Изстрадахме пътя на „Арда\" до професионалния футболв. Телеграф - Пожар  изпече 30 000 кокошки и безброй яйцав. Телеграф - Продуцентът Красимир Иванов: Чаши по 556 лв. излязоха половин милион на държавата в. 24 часа - ащо жените дразнят, когато показват, че могатв. 24 часа - За пореден път - началото на края или краят на началотов. Телеграф - Бъдещето зависи от самите нас ", "date": "2019.07.21", "title": "В пресата днес"}
{"url": "http://www.cross.bg/bulgariya-rosen-surbiya-1609493.html", "text": "/КРОСС/ Министърът на транспорта, информационните технологии и съобщенията Росен Желязков заедно с вицепремиера и министър на строителството, транспорта и инфраструктурата Зорана Михайлович провериха строителните дейности по изграждащата се магистрала в Сърбия, по направлението от Ниш до границата с България.Двамата министри поднесоха цветя пред паметника на Васил Левски в Цариброд и проведоха работна среща с кмета на града Владица Димитров.По време на разговорите министър Росен Желязков заяви, че има ръст на туристическите и бизнес пътувания между България и Сърбия и за това е необходимо да се работи за ускореното развитие на пътищата. Той изтъкна, че основната цел е да постигнем необходимата свързаност и интегрираност на пътните и жп връзки, така че да има по-добра инфраструктура между двете държави.Министър Росен Желязков обяви, че по Коридор 10 от българска страна се работи по два пътни проекта, за подобряване 32 километровата отсечка по направлението София - сръбска граница. Проектите са на обща стойност 235,2 млн. лв., като част от средствата са осигурени по Механизма за свързване на Европа на ЕС, а останалите са от републиканския бюджет. ", "date": "2019.07.21", "title": "Транспортните министри на България и Сърбия инспектираха строителството на магистралата от Ниш до българската граница"}
{"url": "http://www.cross.bg/direktor-bivsh-prof-1609486.html", "text": "/КРОСС/ Анри Кулев, художник и кинорежисьорВладимир Ампов-Графа, поппевецПроф. Валери Стефанов, литературовед, председател на Съюза на колекционеритеПроф. Васил Гоцев, бивш министър на правосъдиетоГеорги Гатев, адвокат, един от защитниците на българските медици в Либия, бивш зам.-председател на Националното бюро за контрол на СРСЛъчезар Еленков, поетРадосвет Радев, собственик и управител на Дарик радио, изпълнителен председател на БСК, член на управата на Националния борд по туризъмУляна Пръмова, журналистка, шеф на дирекция \"Информация\" в БНТ, бивш генерален директор на БНТЛюбомир Аламанов, управляващ директор на комуникационната агенция SiteMedia ConsultancyЮлий Павлов, социолог, директор на Център за анализи и маркетинг ", "date": "2019.07.21", "title": "Рожденици на 21 юли"}
{"url": "http://www.cross.bg/taksa-avtogarata-leva-1609529.html", "text": "/КРОСС/ 2 лева такса за престой създава напрежение между пътници и превозвачи на автогарата в Дупница, съобщава БНР.До въвеждането на таксата се е стигнало заради направения цялостен ремонт на автогарата - преоборудване на съоръженията, бариери за влизане, камери за видеонаблюдение, нов навес. Някои от автобусните превозвачи обаче отказват да я плащат и да сключат договори при новите условия.Така често се случва автобусите да спират не до автогарата, а на стоянка на около 100 м преди комплекса.Превозвачите до малките села посочват, че с новата такса курсовете им стават нерентабилни поради малкия брой пътуващи. Според тях заплащането за престой трябва да бъде диференцирано - в зависимост от натовареността на курса.Не е справедливо таксата да е една и съща за курса до София при пълен с 50 души автобус и цена на билета от 6 лева и за курса до близките села Кременик или Грамаде с един- двама пътници и билет от 1 лев, категорични са собствениците на автобусни фирми.От своя страна управителят на фирма \"Дупница транс\" Георги Зарев е на мнение, че въведената такса не е висока и дава за пример съседния Благоевград, където тя е 6 лева. ", "date": "2019.07.21", "title": "Превозвачи протестират срещу такса престой на автогарата в Дупница"}
{"url": "http://www.cross.bg/lynata-zemyata-vduhnovyava-1609527.html", "text": "/КРОСС/ Папа Франциск се надява, че 50-тата годишнина от първата разходка на Луната вдъхновява усилията ни да помогнем на нашия \"общ дом\" на Земята, съобщава \"Асошиейтед прес\".Днес - ден след годишнината от първото кацане на Луната на 20 юли 1969 г., той обяви пред събралото се множество на площад \"Св. Петър\", че подвигът е постигнал \"необикновена мечта\".Папата изрази надежда, че споменът за \"тази велика стъпка за човечеството\" ще пробуди желанието за напредък и на други фронтове: \"повече достойнство за слабите, повече справедливост сред хората, по-голямо бъдеще за нашия общ дом\". ", "date": "2019.07.21", "title": "Папата: Кацането на Луната вдъхновява борбата за общия ни дом на Земята"}
{"url": "http://www.cross.bg/megara-zashtita-blizo-1609530.html", "text": "/КРОСС/ По обяд в Мегара, в западната част на област Атика, избухна пожар. Oт противопожарната охрана съобщиха, че 51 пожарникари, 19 превозни средства, членове на специализираната пожарна служба и два хеликоптера са се включили в битката със стихията.Според гръцките медии огънят е близо до населено място и има къщи в околността, които могат да бъдат застрашени от пламъците.От гражданската защита съобщават, че генералният секретар за гражданска защита, Никос Хардаляс спешно е заминал за района на бедствието.Мегара е на около 50 километра западно от центъра на Атина. ", "date": "2019.07.21", "title": "Пожар гори близо до селище в Гърция"}
{"url": "http://www.cross.bg/tema-rodopite-godini-1609490.html", "text": "/КРОСС/ Нова телевизия, „Събуди се\"Тема: Лесна плячка: Как да опазим домовете си от кражби през лятото? Разкази на ограбени и съветите на полицията.Тема: След хакерската атака, защитени ли са личните ни данни? Говори председателят на комисията.Тема: Рекорд от Рила до Родопите. Как се минават 440 км на колело, само за два дни?Тема: „Усмивки от старите ленти\": 25 години по-късно, лицата на НОВА, за живота на екрана.БТВ, „Тази събота и неделя\"Тема: Той е историята на футболната радост на българите. 25 години след „САЩ`94\", Христо Стоичков отваря книгата със помените пред вас.Тема: Кралят на баладите - Майкъл Болтън.Тема: Александра Кръстева, на живо то сърцето на Родопите, с магията на Роженския събор. ", "date": "2019.07.21", "title": "По телевизиите"}
