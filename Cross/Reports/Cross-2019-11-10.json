{"url": "http://www.cross.bg/ygreshich-neshto-nyama-1617708.html", "text": "/КРОСС/ На български език излезе още една брилянтна книга на Дубравка Угрешич - \"Лисица\", обявена за най-добра книга на 2018 г. от „Пъблишърс Уийкли“, „Къркъс Ривюс“ и „Ню Стейтсман“. Авторката е едно от големите имена в хърватската литература. Живее в Нидерландия. Носителка на множество литературни награди, сред които швейцарската награда за есеистика „Шарл Вейон“, немската награда за есеистика „Хайнрих Ман“, австрийската държавна награда за европейска литература и други. Тя е позната на българските читатели със своите романи („Форсиране на романа река“, „Музеят на безусловната капитулация“, „Министерство на болката“ и др.) и есеистични книги („Американски речник“, „Култура на лъжата“, „Четенето забранено“ и др.).Дубравка Угрешич е родена през 1949 г. в Кутина, Хърватия, в семейство на хърватин и българка.В интервюто си пред БНР в предаването \"Хоризонт за вас\" тя говори на български език.\"Българският ми е много детски, примитивен. Няма с кого да говоря, но чета на български\", сподели писателката и разказа:\"Бях на 7 години, когато за първи път дойдох в България с майка ми. Тогава се запознах с баба ми и дядо ми. После идвахме често и в тийнейджърските ми години много обичах да идвам на Черно море. След това вече идвам в България по други причини, културни причини - книги, издатели\".Угрешич определи \"Лисица\" като роман за читател, който е по-умен, по-образован и има по-добър литературен вкус от автора. \"Страните, в които ние живеем имат своята специфика и те са форматиращи за своите граждани. За мен, като писател, е видна едва ключово разлика - стабилните култури имат културен континуитет, ние на Балканите живеем в културен дисконтинуитет. Постоянно нещо се мени и вие сте \"in\" или \"out\" - един ден сте писател, а на другия ден сте враг на народа\". По думите ѝ литературата на този терен - Балканите, е белязана от това и тя е \"нервна\" - никога не разчита на присъствие в дълъг период, \"защото знае, това са гени, че може би утре няма да бъде нищо\".Угрешич разказа как в Хърватия са били палени книги, изчиствани библиотеките от книги на т.нар. \"врагове на народа\".\"Постоянно има страх от популистически оргии, в които ще бъде изтрита една историческа версия и ще издигнат своя историческа версия. По думите на писателката днес в Хърватия и Сърбия е много модерно да се изтрие всичко, което е било преди, защото хората, които са на власт стигматизират и те определят какво ще се чете и на какво ще се аплодира и на какво няма.\"Те са нови културни арбитри, това е винаги някакъв вид полиция, казано символично. Хората, които имат такава арогантност и такава власт, че могат да определят какво ще бъде и какво - не. Те не са сами, на помощ идват медии. Така че ние пак имаме ситуация като във времето на комунизма - нещо е като самиздат, а нещо е мейнстрийм\".Дубравка Угрешич сподели, че не се дразни от определянето ѝ като балканска авторка и каза:\"Вие не можете да контролирате това нещо. В Холандия ме третират като холандско-хърватска писателка. Трябва да бъдеш много голямо име и тогава вече не е важно какъв е паспортът ти. Това Набоков го казва много красиво, че кариерата е да те запомнят като име, а не като автор от конкретна страна. Писателят няма родина. Родината на писателя е литературата\".Писателката заяви, че не изпитва никаква носталгия по родината си Хърватия. \"Не знам за какво да изпитвам носталгия, толкова е грозно сега, че няма за какво да изпитвам носталгия, освен за моето семейство. Другото - политика, атмосфера, всекидневен живот, всичко това не е нещо, за което човек трябва да изпитва носталгия. Тази страна толкова се промени, бих казала, че е по-лошо отколкото беше\", разказа Угрешич и уточни, че за малка част от хърватите сигурно е по-добре сега, но за останалите не е. По думите ѝ това е също въпрос на вкус: \"Няма никой, който ще вземе обективни фактори, за да каже как е било преди и как е сега\". \"Няма доброволно изгнание, това не е точно, защото полицията не ме е хванала за ръка, за да ме отведе през границата, не беше нищо такова. Това беше много неприятна история с остракизъм (на старогръцки: ὀστρᾰκισμός - метод за политическа борба, въведен от Клистен - бел.ред.), с изключване, с постоянни вреди, с медии. Те направиха това на много хора, не само на мен. Наричаха ни \"народни врагове\".Когато разбрах, че съм станала \"народен враг\", си казах \"За какво ми е тогава този народ?\". Сега звучи смешно, но тогава не беше и нищо не е смешно, ако човек гледа от перспективата на жертвите. А те не са само загиналите хора, жертви са и хората, които са тотално обезправени. Много различни са жертвите\", категорична беше Дубравка Угрешич.  ", "date": "2019.11.10", "title": "Дубравка Угрешич: Родината на писателя е литературата"}
{"url": "http://www.cross.bg/elektromobili-koli-silno-1617706.html", "text": "/КРОСС/ Председателят на гръцкия парламент съобщи, че служебните коли на депутатите постепенно се заменят със щадящите околната среда електроавтомобили. Първи от новите автомобили получават депутатите, които са от райони със силно замърсяване на въздуха, като област Атика.„Държавната администрация трябва да даде пример и обнови парка си“, коментираха депутати.В същото време правителството активизира програмата по изграждане на станции за зареждане на електромобили, предимно в туристическите райони, където е силно търсенето на коли от този тип. Това става по искане на туристическия бранш.Използването на електромобили в Гърция все още е в рамките на доброто желание.За една година продажбите са само 50, а общо в страната се движат не повече от 800, съобщават от Центъра за възобновяеми източници.Очаква се правителството да гласува стимули за покупка и използване на електроавтомобилите, но Гърция изостава и в изграждането на зарядни станции.", "date": "2019.11.10", "title": "Заменят служебните коли на гръцките депутати с електромобили"}
{"url": "http://www.cross.bg/komisiya-chlen-izbiratelna-1617705.html", "text": "/КРОСС/ Общинската избирателна комисия в Дупница наложи глоба от 1000 лева на член на секционна комисия при балотажа миналата неделя, заснела вота си с мобилен телефон. Сигналът подали застъпници на една от партиите.Председателят на общинската избирателна комисия Мария Чомакова поясни:\"Тя е член на СИК, която е заснела вота ви. Съответно при нас подават жалба, че член на СИК, гласувайки, и ние го препратихме до прокуратура, за да се установи нарушение по наказателния кодекс. Те ни го върнаха за налагане на административно наказание глоба, глобата е една - хиляда лева\".Решението на общинската избирателна комисия в Дупница може да бъде обжалвано в тридневен срок от обявяването му пред ЦИК.", "date": "2019.11.10", "title": "Глобиха 1000 лева член на секционна комисия, заснел вота си с мобилен телефон"}
{"url": "http://www.cross.bg/promeni-problem-ycheni-1617702.html", "text": "/КРОСС/ Преди 40 години, учени от 50 държави се събират в Женева да обсъдят това, което тогава се нарича „климатичен проблем с въглеродния двуокис“. По онова време, поради зависимостта от горивата, която стои в основата на петролната криза от 1979 г., те успяват да предскажат, че глобалното затопляне ще се превърне в основен проблем на околната среда, пише Bloomberg.Учените се захващат за работа и успяват да формулират предложения за борба с този проблем, включително и поставят началото на Междуправителствения панел за климатични промени, най-голямата организация обединяваща учени за климата.Целта им била да се заемат с климатичните промени преди да е твърде късно. Но след обещаващото начало, усилията на петролната и другите индустрии, базирани на изкопаеми горива, както и политиците, които поставят икономическия растеж над здравето на планетата, успяват да ги забавят. Сега, четири десетилетия по-късно, по-голяма група от учени повдига друг, много по-спешен проблем – свръхпопулацията, или пренаселеността.Повече от 11 хиляди учени от цял свят призовават да се направи критично важна добавка към стратегията за замяна на изкопаемите горива с възобновяема енергия – и тя е, че има нужда от далеч по-малко хора на планетата.„Ние декларираме, с повече от 11 хиляди подписа, събрани по света, ясно и недвусмислено, че планетата Земя е изправена пред климатична криза, която изисква спешни мерки“, пишат учените в рязко предупреждение, публикувано в списанието BioScience.Докато предупрежденията за последиците от климатичните промени стават вече досадни за обикновения читател, зрител и слушател по света, това последно комюнике представлява изключение, като се имат в предвид данните, които го придружават.Изложени последователно, те показват опустошителната посока, в която се движи здравето на планетата.Консумацията на месо, емисиите на парникови газове, топенето на ледниците, повишаването на нивото на океаните и екстремните климатични явления – всичко това очертава мрачна картина на 40 години пропилени възможности.Учените отправят специални призиви към политиците и държавниците бързо да наложат системни промени в енергийните, хранителните и икономическите политики.Освен това, те отиват и една стъпка напред – в политически опасната тема за контрол над раждаемостта. Тя „трябва да бъде стабилизирана и, в идеалния случай, постепенно намалена – в рамка осигуряваща социален интегритет“, пишат учените.„Ние сме окуражени от настоящото надигане на тревогата“ пише още в писмото. „Правителствата приемат декларации за промените в климата, а учениците стачкуват. Дела за екоцид (екологичен геноцид) се завеждат в съдилищата. Зелени граждански движения изискват промени и много страни, градове, региони и бизнеси откликват“, продължават те.", "date": "2019.11.10", "title": "Учени: Намаляване на раждаемостта ще помогне в борбата с климатичните промени"}
{"url": "http://www.cross.bg/rozhe-patrik-parizh-1617707.html", "text": "/КРОСС/ Френският шоколадов скулптор Патрик Роже отбеляза 30-годишнината от падането на Берлинската стена, като разби с чук нейно шоколадово копие в Париж, предаде Асошиейтед прес.Отронените парчета от лакомството сладкарят раздаде на аплодиращите го парижани. Патрик Роже довери, че е било прекрасно преживяване да сподели \"вкуса, ценностите и частица от вятъра на свободата\" със своите съграждани.Точно както берлинчани откъртваха парчета от бетонното съоръжение преди три десетилетия, така Роже и неговите помощници пробиха дупка с чукове в творението си от шоколад.Тяхното сладкарско изделие беше изготвено от 200 килограма шоколад, като в стената бяха гравирани думите \"свобода\" на немски и \"Аз съм берлинчанин\" на английски език.Акцията се проведе пред магазина за шоколадови изделия на Патрик Роже в Париж. \n\t\t\t\t\t", "date": "2019.11.10", "title": "Срутиха 200-килограмово шоколадово копие на Берлинската стена (Видео)"}
{"url": "http://www.cross.bg/gurtziya-bosna-migratziya-1617686.html", "text": "/КРОСС/ Нелегалните мигранти имат нов балкански маршрут, алармира Федералната полиция на Германия. Маршрутът минава през Турция, Гърция, Албания, Сърбия, Босна и Херцеговина, Триест-Италия, Франция, Германия.“За сигурни външни граници не може и да става дума\", предупреждава президентът на германската федерална полиция пред в. „Велт ам Зонтаг“. И германското вътрешно министерство гледа \"с голяма загриженост\" към балканския маршрут Турция - Гърция - Босна.Нелегалната миграция през Турция, Гърция и Балканите нараства. Според вътрешна оценка на германското вътрешно министерство, с която в. \"Велт ам Зонтаг\" разполага, „всички индикатори за миграция“ като нелегално преминаване на границата и молби за убежище „във всички страни от балканския регион“, в момента са по-високо ниво в сравнение същия период през 2017 и 2018 г.В момента според оценката в Балканския регион има 12 000 мигранти, само в Босна и Херцеговина са 7000. Заради развалянето на времето през следващите месеци се очаква „влошаване на положението с настаняването и положението на бежанците в Босна и Херцеговина“. От началото на годината в тази малка страна са настанени 25 000 бежанци. 18 000 от тях са преминали в други европейски страни.Федералната полиция на Германия е заявила за в. „Велт ам Зонтаг“, че „мигрантите вече използват нова разклонена мрежа от маршрути през страните балканския регион, за да достигнат Централна и Западна Европа“. Централна възлова точка е кантонът Уна и Сана в Босна и Херцеговина“.През т.нар. тънка ивица на Хърватия нелегалната миграция се осъществява предимно в посока Италия и от там в други страни като Германия. Президентът на германската полиция Дитер Роман заявява за в. „Велт ам Зонтаг“: „От времето на Кол и Митеран основите за премахване на контрола на вътрешните граници са сигурните външни граници. Днес не може да се говори за сигурни външни граници“. Според оценката на германското МВР, \"степента на нелегалната миграция по така наречения балкански маршрут значително зависи от пристигането (на мигранти) в Гърция\". Ето защо „ние гледаме с голяма загриженост за текущото развитие в Гърция и Турция“.Според вътрешен доклад на Европейската комисия, с който \"Велт ам Зонтаг\" също разполага, \"пристигащите в Гърция продължават да се увеличават\". През настоящата година са пристигнали по суша и море 57 182, което е с 37 процента повече, отколкото през предходната година. 28 952 от тях са били докарани от островите в континенталната част и въпреки това 35 630 повече мигранти се намират в лагерите на островите, след споразумението между ЕС и Турция от пролетта на 2016 г.Като се позовава на кръгове от Министерството на вътрешните работи в. \"Велт ам Зонтаг\" съобщава, че делегация от експерти от Федералната служба за миграция и бежанци (BAMF) скоро ще пътува до Сараево, за да обсъди \"различни начини за подкрепа на Босна и Херцеговина\".Политикът на ХДС Мариан Венд заявява пред \"Велт ам Зонтаг\", че натискът по балканския маршрут отново значително се е увеличил поради незаконната миграция през Турция към Гърция. „Ако не искаме да изживеем втора Будапеща, сега трябва да подкрепим Босна и Херцеговина и да се погрижим за мигрантите в техните страни, за да не тръгнат на големи групи отново на север“, заявява Венд. ", "date": "2019.11.10", "title": "Нелегалните мигранти вече имат нов балкански маршрут"}
{"url": "http://www.cross.bg/dushterya-keiiti-holms-1617687.html", "text": "/КРОСС/ Откакто Кейти Холмс се разведе с Том Круз, тя сякаш се скри от погледа на всички и не я виждахме нито в киното, нито където и да било другаде (с много малки изключения).Единствената връзка, която актрисата е имала след развода с Круз, е тази с Джейми Фокс, която двамата ревностно криеха от хорския поглед и дълго пазеха в тайна (доколкото могат). Двамата са заедно от 2013 г., но дебютът им като двойка се случи чак тази година през май месец – на пищната Met Gala. Уви, броени месеци след тази поява стана ясно, че двамата се разделят след шестгодишна връзка.Очевидно Кейти умишлено се е отдръпнала от светлината на прожекторите, за да може да подреди живота си. Сега обаче изглежда готова да говори, а и да взима роли на големия екран.Актрисата тъкмо излезе на две декемврийски корици на престижни списания, където даде откровени интервюта за живота си след развода с Том и раздялата с Джейми, а също и как се справя като родител с дъщеря си Сури. Едното списание, пред което Холмс застана, бе британското издание на Elle, а другото – Shape Magazine.Вече официално е обявено, че ще гледаме актрисата в хорър филма „The Boy II“, а тя започна все по-често да се появява на различни звездни събития. „Кейти Холмс се завърна!“, пишат от Elle.Пред Shape Magazine актрисата споделя, че най-сетне се е научила да поставя себе си на първо място: „Истински вярвам във важността на това да се грижиш за себе си и да бъдеш свой приоритет. Можеш да бъдеш най-пълноценен за важните хора в живота ти, ако се грижиш за себе си. И аз го правя. Всеки ден си отделям по 20 минути само за мен, в които пиша на един лист нещата, за които съм благодарна. Правя това, слушайки приятна музика. Това е моята ежедневна медитация“, разказва тя.В момента дъщерята на Кейти и Том Круз – Сури - е на 13 години. Не е тайна, че Том не е виждал дъщеря си от години. Актьорът сам сподели, че причината за това са многото му ангажименти, но се предполага, че тъй като Круз е сциентолог, сектата не му позволява да вижда дъщеря си, защото там им съставят списък с лица, които е забранено да виждат. Кейти отглежда дъщеря си сама.„Много сме близки. Прекарваме много време заедно, понякога дори си правим общи тренировки. Чувствам се благословена да имам такава специална дъщеря. Това е най-прекрасният подарък, най-голямата привилегия, която някога съм имала – да бъда нейната майка“, споделя Холмс.Междувременно тя се опитва да остане здраво стъпила на земята, помагайки на когото може чрез различни доброволчески инициативи.А пред списание Elle заявява категорично, че не проверява името си в Google и не я интересува какво казват хората: „Времето ми е ценно и предпочитам да го прекарвам в компанията на семейството и приятелите си или пък гледайки стар филм, четейки хубава книга...“ \n\t\t\t\t\t", "date": "2019.11.10", "title": "Кейти Холмс се завърна (Видео) (Снимки)"}
{"url": "http://www.cross.bg/zarkov-izborite-krym-1617689.html", "text": "/КРОСС/ \"Успехът на БСП в Русе е пример за всички, които се занимават с политика без да притискат хората, без да използват сила и говорят за ясни идеи. Кметът на Русе Пенчо Милков години наред работи активно и като адвокат, и като общински съветник, и като народен представител, за да защитава тази визия за политика. Дори между двата тура, когато беше залян с всевъзможна помия, той не изрече нито една нападка към който и да е било. Напротив, защити своята програма, която вървеше от Русенската корабостроителница през бъдещето на университета до това как да върне хората в Русе\", заяви в интервю за БНР зам.-председателят на ПГ на „БСП за България” и член на ИБ на БСП Крум Зарков. Той беше и ръководител на предизборния щаб на левицата за Русе на изминалите местни избори.Относно изборните резултати, Зарков коментира, че  в общонационален план се наблюдава отстъплението на  ГЕРБ.\"Моите изводи са, че БСП днес има повече влияние в местната власт отколкото вчера. В следващите месеци и  година най-вероятно ГЕРБ ще продължи да отстъпва, а БСП ще трябва да продължи своята промяна и да води политическия  си курс  така, както хората го очакват, за да може на следващите избори  да поемем отговорността, която ни приляга“, посочи Зарков.Той поздрави Мая Манолова за резултата, който постигна на изборите в София.\"Поздравявам я най-вече за  смелостта да напусне поста си, на който имаше успех, за да се изправи пред избирателите и да се опита да олицетвори необходимата промяна в столицата.Тя изнесе брутална битка и показа,че има характер\", допълни той.Относно подкрепата на десницата в някои райони на София, Крум Зарков заяви :  \"Избирателите на БСП не могат да бъдат подкарвани в една или друга посока, това са мислещи и разумни хора. Давам ви моя пример - на балотажа в моя район \"Оборище\" подкрепих кандидата на \"Демократична България\", защото другият кандидат, издигнат от ГЕРБ, предишните 3 мандата е бил заместник-кмет. Смятам, че кандидатът, който идва с нови и свежи идеи ще донесе повече промяна от кандидата, който в последните 3 мандата е бил в управлението\".Зам.-председателят на ПГ на „БСП за България” коментира и купения вот, както и намесата на институциите в изборите. \"Тези избори бяха все едно гостуващият отбор да играе с начален резултат 1 на 0 за домакина. Така се правят изборите в България\", посочи Зарков. Той допълни, че репресиите продължават и след изборите. \"Ще продължим да оповестяваме такива случаи, защото властта като валяк се опитва да смаже всеки порив на свободомислие. Изправени сме срещу една машина, която убива политическия разговор на първоначален етап и не можем да стигнем до съществените политически разговори. От това страдат нормалните хора\", каза социалистът. Той подчерта, че въпреки огромния натиск  и купения вот, БСП е постигнала добри резултати и пробив в областните градове.\"Ще искаме касиране на изборите в Шумен, където, освен че разликата е 70 гласа, има и огромен брой невалидни бюлетини. В София ще подкрепим решението на Мая Манолова, ако тя поиска касиране на изборите\", обясни Крум Зарков.Той посочи, че от ПГ на \"БСП за България\" е изпратено писмо до всички парламентарни групи за  спешна среща още тази седмица, за да се реши проблемът с невалидните бюлетини.\"Тези 600 000 недействителни гласа на тези избори  бяха около 15% от всички гласували. Искаме решение и за избирателните списъци, където в София изведнъж между първи и втори тур изчезнаха 100 хиляди души. Отново ще възобновим онзи дебат, който водихме нееднократно - за изчистване на избирателните списъци, за машинно гласуване, което да премахне недействителните бюлетини и в крайна сметка да постигнем по-честни избори\", заяви Зарков.\"Огромната част от българските институции, в това число съдебните, до голяма степен не изпълняват Конституцията на страната, а се взимат решения в други сгради.Това важи и за сегашното правителство. Нека да започнем да изпълняваме Конституцията е моят апел\", отбеляза Крум Зарков.Зам.-председателят на ПГ на „БСП за България” посочи, че  президентът Румен Радев е пример  за изпълване на институциите със съдържание . \" От първия ден на своя пост той спазва конституционната си  функция, като го направи и с последното си действие, когато върна избора на Иван Гешев. Това е институция, която спазва пълномощията си и не ги прекрачва\", завърши Крум Зарков.", "date": "2019.11.10", "title": "Крум Зарков : Въпреки репресиите, БСП направи пробив на изборите"}
{"url": "http://www.cross.bg/barela-miliarda-petrol-1617690.html", "text": "/КРОСС/ Иран откри ново петролно находище в южната част на страната със залежи от над 50 милиарда барела суров петрол. Това съобщи иранският президент Хасан Рохани, цитиран от АП.Рохани направи съобщението по време на реч в пустинния град Язд.Той поясни, че находището е открито в южната провинция Хузестан - дом на иранската петролна индустрия. 53 милиарда барела ще бъдат добавени към доказаните резерви на Иран от 150 милиарда барела, посочи той.\"Обръщам се към Белия дом, в дните, когато вие санкционирате продажбата на ирански петрол, работниците и инженерите на страната успяха да открият 53 милиарда барела петрол\", обяви Рохани, цитиран от полуофициалната агенция \"Фарс\".Иран в момента е четвъртата страна в света с най-големи резерви на суров петрол и втората по природен газ. Държавата споделя огромно офшорно находище с Катар в Персийския залив.Новото петролно находище може да се превърне във второто най-голямо в Иран след това в Ахваз от 65 милиарда барела. Полето е на 2400 квадратни километра площ и резервите са на дълбочина от 80 метра, според полуофициалната агенция \"Тасним\".", "date": "2019.11.10", "title": "Иран откри ново петролно находище с над 50 млрд. барела"}
{"url": "http://www.cross.bg/vreme-zashtoto-neshto-1617692.html", "text": "/КРОСС/ Вие познавате ли човек, който да не обича да пътува? Защо всички сме толкова запленени от красотата на далечни и екзотични (и не чак толкова далечни и екзотични) дестинации?Отговорите на този въпрос могат да са безброй – всеки ще каже нещо различно, ако поискаме по-задълбочен и личен разказ или пък всички могат да дадат еднакъв и универсален, защото е бърз и не изисква мисъл.Е, какво решавате? Ще поемете ли на пътешествие в търсенето му?И така, най-бързият и очевиден отговор е, че ни се пътува, защото ни е омръзнало от еднообразието.Паулу Коелю го е казал изключително точно: \"Ако мислиш, че рискът е опасен, опитай еднообразието - то е смъртоносно\".Дааа, когато рутината ни завладее, положението става страшно. Чудим се защо нещо не върви, защо все ни е сиво.Представяме си как вместо в локви газим в белия пясък на Бали, а вместо да се борим с дъжд и ветрове се наслаждаваме на слънце и бриз. Определено имаме нужда от смяна на пейзажа от време на време. А в интерес на истината дори не се налага да ходим на Бали – близкото китно селце ще свърши същата работа или пък което и да е номерче от 100-те национални туристически обекта. Вадете картата!Всъщност повечето от нас искат да се измъкнат не само защото им е скучно, но и защото са преуморени.Ваканцията винаги поражда асоциации със спокойствие, релакс и време, което можем да хабим както си пожелаем, или с други думи – свобода.Не ни ли липсва точно това в забързаното ежедневие?Вързани сме за бюрото, за компютъра, за телефона.Почти на всички някой ни нарежда отгоре. Подчинени сме, имаме точно определен график, крайни срокове, които ако не спазваме, водят до провал. А ако ги спазваме, водят до стрес.Всичко това наистина е уморително, а едно пътуване със сигурност би презаредило батериите.Стига да го организираме сами, не трябва да се съобразяваме с абсолютно нищо друго, освен със собствените си интереси.И тогава сме наистина свободни – може да се държим лудо, защото не познаваме никой, може да се изгубим и да се лутаме цял ден, защото не бързаме за никъде, може вместо да отидем на плаж да посетим музей, защото не следваме план.Не мислите ли, че ние, хората, сме любопитни?Но когато целия този интерес е насочен към научаване на информация, която ще обогати общата ни култура и ще ни помогне да разберем по-добре живота, тогава сме любознателни.И точно тогава искаме да отидем някъде извън родината, за да видим един друг свят.Културата е различна, архитектурата е различна, храната също, а пък за хората да не говорим – всичко това привлича повечето от нас като магнит.Колкото повече светове си видял, толкова по-широк става твоя собствен мироглед. А какво по-хубаво от ум, който е изцяло отворен за нови идеи?Така, май е време да навлезем в дълбокото. Да погледнем въпроса от философската му страна.Животът сам по себе си е едно пътуване, нали така?Имаме си начало и край, имаме си върхове и низини, приливи и отливи, изгреви и залези. Имаме си и собствени забележителности – моментите, които не се забравят.В по-голямата част от случаите си нямаме гид, но съгласете се - без него е по-интересно.Понякога всеки ден откриваме нови места, а друг път с години не помръдваме наникъде. Но със сигурност винаги научаваме нещо ново.Нали това е целта на всяко едно пътуване – да излезеш променен от него.Маршрутите са много и ние сами решаваме по кой от тях да поемем. Но независимо какво изберем, не бива да забравяме, че самото пътуване е крайната дестинация.Погледнахме през призмата на философията, сега е време да използваме и тази на историята. Досещате ли се как са живели нашите предци? Преди да започнат да се заселват и установяват, те са били номади. Прекарвали са сравнително кратко време на едно място, били са почти винаги в движение.Този начин на живот съществува и в наши дни, запазен като традиция сред някои племена. Напоследък дори се разпространява и сред хора с приетия за нормален уседнал начин на живот.Движенето, както знаем, поддържа тялото ни здраво. Освен това, \"скитосването\" пречи на притежанието. Човек не би могъл да има собствена земя задълго, пък какво остава за къща. А когато нямаш свое място, няма как да го пълниш с дрънкулки и ненужни вещи. Когато не притежаваш нищо, няма как да се мислиш за нещо повече от другите, просто защото те имат по-малко. Без завист и без алчност. Споделяш. Радваш се дори и на най-малкото. Даваш и получаваш. Без да си длъжник и без да са ти длъжници. Живееш с и за хората, а не с и за вещите.Да, нямаш къща, където да се прибираш всеки ден, но за какво, по дяволите, ти трябва да се затваряш в бетонна кутия с изглед към асфалтово море и електрически лиани, когато светът може да е твой дом? Когато може всеки ден да виждаш нещо различно и уникално, да преоткриваш радостта от живота отново и отново? И най-накрая, чрез това пътуване, да намериш и пътя до себе си, до истинското си Аз.Пътуването тече в кръвта ни, че то е истинската ни природа.И че само по този начин можем да се докоснем до истинска природа.Хората обичат пътуването, но са го облекли в страх – от новото, от неизвестното. Страх от живота.Този страх е измамен, така че най-добре е веднага да събуят страха от себе си.Това, което ще остане е едно почти голо пътуване, обгърнато само и единствено във воал от незабравими приключения. ", "date": "2019.11.10", "title": "Защо обичаме да пътуваме?"}
{"url": "http://www.cross.bg/ochakvat-zaginaha-boryat-1617693.html", "text": "/КРОСС/ Остава критична обстановката в обхванатите от масивни горски пожари австралийски щати – Нов Южен Уелс и Куинсленд. Пожарникарите се опитват да овладеят над сто огнища.Най-малко трима души загинаха, а хиляди са евакуирани.Над 350 коали загинаха в резерват обхванат от пламъците. Огънят е унищожил две трети от гората, която обитават. Властите очакват влошаване на обстановката от средата на седмицата.Те се опасяват, че високите температури, ниската влажност и силните ветрове още повече ще разпалят огъня. Премиерът Скот Морисън заяви, че може да прати военни да помагат на 1300-те огнеборци, които се борят с пожарите в двата щата. Стотици доброволци също се включиха в гасенето. Значителни валежи поне до края на годината, а може би и в началото на следващата, не се очакват.", "date": "2019.11.10", "title": "Пожарникари в Австралия се борят срещу над 100 огнища (Снимки)"}
{"url": "http://www.cross.bg/raiioni-polyana-kmetove-1617697.html", "text": "/КРОСС/ На 11 ноември издигнатите и подкрепени от БСП кандидати за кметове на столичните райони „Искър“, „Люлин“ и „Красна поляна“ Борис Цветков, Мая Александрова и Георги Миланов ще подадат жалби срещу решенията, с които са обявени за избрани кметовете на посочените райони.Жалбите се бъдат депозирани в 15.00 часа в Общинската избирателна комисия (ул. „Московска“ № 33).", "date": "2019.11.10", "title": "Кандидатите на БСП ще обжалват избора на кметове в районите „Искър“, „Люлин“ и „Красна поляна“"}
{"url": "http://www.cross.bg/vychich-vsichki-taka-1617696.html", "text": "/КРОСС/ Преминаване на границите само с лична карта, бързи ленти за камионите и взаимно признаване на дипломите.Това са само част от предимствата на декларацията, договорена в Охрид от премиерите на Северна Македония и Албания Зоран Заев и Еди Рама и сръбският президент Александър Вучич.Те призоваха днес от Охрид и другите държави от Западните Балкани да се присъединят към тази инициатива и съвместно да изградят едни различни Западни Балкани, които ще бъдат по-добро място за живот и важен фактор в Европа.„Планът за действие предвижда 24 часа седем дни в седмицата да функционират изцяло нашите граници, дава възможност за комплектно движение с лични карти на гражданите от този регион, осигурява условия, които ще означават бързи ленти за камионите през граничните пунктове, дава възможност за взаимно признаване на всички документи в частта на хранителните и ветеринарни агенции до всички други административни институции, работещи по документите, за да се осигури по-голяма мобилност на стоки, капитали и услуги…“, заяви премиерът Заев на съвместната пресконференция.„Всичко това ще донесе много по-примамлив живот за нашите граждани, но също така ще отвори нова глава. Надявам се, че всички участници в този процес ще приемат тази инициатива, защото тя носи добро за целия Балкан, но също така не се отчита предзападноевропейските страни, към които искаме да се присъединим“, каза Заев.За сръбския президент Вучич това е важна инициатива както за гражданите, така и за бизнес сектора. Инициативата за регионално сътрудничество, каза Вучич, не означава създаване на някакъв вид Югославия, а е процес, който ще създаде по-добро и по-добро качество на живота в Западните Балкани.„Гордея се със сделката, която сключихме. Това със сигурност ще бъде бъдещето. Тук няма никакви югославяни, има по-добър живот за всички граждани“, каза Вучич.Албанският премиер Рама, за когото също няма нищо по-важно от свободното движение на хора, обяви, че следващата среща ще се проведе в Дуръс на 21 ноември, като Жозеп Борел, наследник на представителя на ЕС Фредерика Могерини, се очаква да присъства.", "date": "2019.11.10", "title": "Мини Шенген договориха в Охрид Заев, Рама и Вучич "}
{"url": "http://www.cross.bg/simona-kruv-travma-1617699.html", "text": "/КРОСС/ 14-годишната ученичка от варненска гимназия Симона Петрова, която пострада най-тежко при жестокия инцидент на спирка \"Тракия\" в понеделник сутринта, се нуждае от кръв за предстоящите операции.Това съобщиха приятели и близки на семейството, които публикуваха и призив в социалната мрежа. В петък от МБАЛ \"Света Анна\" заявиха, че момичето е стабилизирано, но все още в тежко състояние и в изкуствена кома.След катастрофата, Симона бе настанена в реанимацията с тежка черепно-мозъчна травма, травма на гръдния кош и крайниците, заедно с 27-годишен мъж, който също пострада много тежко и първоначално беше с опасност за живота - с травма на главата и счупени крайници. Впоследствие беше стабилизиран и след подобрението му, преместен в отделението по ортопедия. Другото момиче, блъснато от 21-годишния шофьор, заспал зад волана след нощна смяна, също бе в ортопедията, а четвъртия пострадал - жена на 51 години, бе настанена в МБАЛ \"Света Марина\" с комоцио.Майката на тежко пострадалото дете минала случайно покрай мястото минути след катастрофата. Тогава Гинка Панайотова разказа, че видяла дъщеря си Симона просната на асфалта в безпомощно състояние. Успяла само да помогне на лекарите да качат детето й в линейката. Казва, че към момента Симона е в кома, а всички се молят час по-скоро тя да се подобри.Предвид предстоящите множество операции обаче, приятели на Симона започнаха от няколко дни да даряват кръв с призива към всички, който имат възможност да го направят, да се включат, тъй като битката за възстановяването на 14-годишното момиче ще е дълга и тежка.Всеки, който има възможност и желание да дари кръв, може да го направи в кръвния център, който се намира в двора на МБАЛ \"Света Анна\", като трябва да уточнят, че даряват кръв за Симона Петрова Костадинова. След това трябва да занесат бележката в отделението по реанимация към болницата, поясняват още инициаторите на кампанията.", "date": "2019.11.10", "title": "Търсят кръводарители зa Симона, блъсната на спирка във Варна"}
{"url": "http://www.cross.bg/zabolyavaniya-tzigari-sustavkata-1617698.html", "text": "/КРОСС/ Здравните власти в САЩ са идентифицирали съставката, която предизвиква белодробни заболявания след употребата на електронни цигари, съобщиха световните агенции.Правителствена лаборатория откри една и съща химическа съставка в белодробна течност при 29 пациенти от 10 щата - витамин Е ацетат, която се среща и в течността, използвана в електронните цигари.Този компонент представлява масло, дериват на витамин Е, и се използва като добавка към вейпинг продуктите. Витамин Е, използван на хапчета, е безвреден за вътрешен прием или за дермална употреба. Но поемането му под формата на аерозол се оказва вредно за здравето.Съставката се влага във вейпинг продуктите като сгъстител на течността. Над 2000 американци, потребители на електронни цигари, бяха диагностицирани в САЩ с белодробни заболявания тази година, като 40 от тях починаха, припомнят световните агенции", "date": "2019.11.10", "title": "Откриха съставката в електронните цигари, предизвикваща заболявания"}
{"url": "http://www.cross.bg/otne-miliona-selo-1617700.html", "text": "/КРОСС/ Гласуването на предсрочните парламентарни избори в испанското село Виляроа (автономна общност Риоха) отне само 32 секунди.Само 8 избиратели са регистрирани в това село и те всеки път се опитват да поставят нов рекорд за гласуване. Този път успяха, информира РИА Новости.Толкова бързо те никога не са гласували – последният път, когато беше поставен рекорд преди четири години, процесът отне с десет секунди повече.На изборите на 28 април гласуването отне минута и половина.За да гласуват възможно най-бързо, жителите на Виляроа се събират пред урната половин час преди отварянето, за да се подготвят.Този път те дори се подредили предварително. Веднага след като всички избиратели хвърлили бюлетините в урните, секретарят на кметството Клара Мартинес извикала избирателната комисия да докладва за края на гласуването.Днес в Испания се провеждат парламентарни избори, четвъртите за четири години и вторите от началото на 2019 г. Според техните резултати ще бъдат избрани 350 депутати за Конгреса на депутатите и 208 сенатори.37 милиона души имат право на глас, от които 34,9 милиона живеят в Испания, а 2,1 милиона в чужбина. Почти 227 000 души ще гласуват за първи път – това са тези, които са навършили пълнолетие след вота през април.", "date": "2019.11.10", "title": "Цяло село гласува за 32 секунди в Испания"}
{"url": "http://www.cross.bg/manolova-komitet-izbornite-1617701.html", "text": "/КРОСС/ Утре, 11 ноември 2019 г., от 15.00 ч., Инициативният комитет за издигането на Мая Манолова за граждански кандидат за кмет на София ще внесе жалба в Общинската избирателна комисия, в столицата, на ул. „Московска” 33.В жалбата са посочени доказателства за груби нарушения на изборните правила на местните избори за кмет в София.Мая Манолова ще направи изявление пред медиите по повод искането за касиране на изборните резултати.На същото място, в 14.30 ч., нейният инициативен комитет слага началото на петиция за оспорване на резултата от изборите в София и с предложения за промени в изборните правила, сред които и въвеждането на машинно и електронно гласуване.", "date": "2019.11.10", "title": "Мая Манолова и инициативният й комитет внасят в ОИК жалба за касиране на изборите"}
{"url": "http://www.cross.bg/mlrd-energiya-dolara-1617704.html", "text": "/КРОСС/ Японската АЕЦ „Фукушима“ планира да инвестира близо 2.7 млрд. долара в мащабен проект за възобновяема енергия, съобщава Bloomberg, като се позовава на японското издание Nikkei. Планът предвижда вятърни и слънчеви инсталации да генерират и пренасят до 600 мегавата мощност, като крайната цел на доставките ще е Токио и районите около столицата.Японската банка за развитие и финансовата компания Mizuho са сред институциите, които планират да осигурят финансиране в размер на 300 млрд. йени за реализирането на проекта. Целта е той да бъде завършен до 2023 г.Проектът е в основата на мащабен план на японското правителство за възстановяването на икономиката в региона, като се генерира електроенергия в планински райони  и фермерски земи. Голяма част от тях станаха неизползваеми след трагедията през 2011 г.Преди 8 години се стига до радиационна авария в атомната централа след силно земетресение и последвалото го цунами. Това е най-големият ядрен инцидент след аварията в Чернобил през 1986 г.", "date": "2019.11.10", "title": "АЕЦ Фукушима ще инвестира 2.7 млрд. долара в проект за възобновяема енергия"}
{"url": "http://www.cross.bg/bulgariya-ikonomikata-reformi-1617703.html", "text": "/КРОСС/ Бюджет 2020 е по-добър от този за 2019 година, заяви пред БНР министърът на икономиката Емил Караниколов.„Чисто икономическите показатели за тази година ни дават спокойствие, че бюджетът ще е изпълним и за следващата година. Една реформа не може да се случи с едни пари и с един бюджет. Когато говорим за реформи, трябва ясно да си отговорим на един въпрос – е ли само държавата и държавните институции тези, които трябва да искат реформи. Когато започнем определени реформи в сектори, много често част от обществото не е съгласно с тези реформи“, каза той в предаването „Неделя 150“ на програма Хоризонт.„Считам, че в бюджета има реформи, има завишение и в приходната, и в разходната част, а и съм сигурен, че ние сме готови да посрещнем това забавяне в икономиката, което се наблюдава в последните няколко месеца“, продължи министърът.Към момента не можем да говорим за криза, категоричен е Емил Караниколов. По думите му България може да отговори на всякакви забавяния в икономиката. Наистина имаме балансиран, но работещ бюджет, добави категорично той.Кризата няма да тръгне от България, подчерта още икономическият министър. По думите му в момента несигурността и забавянето идва в голяма степен от геополитическите отношения между глобалните сили, както и от Брекзит.„Икономическите показатели на България се завишиха в последните няколко месеца, българската икономика работи стабилно, но ние сме част от нещо голямо. … При криза основното нещо, което първо ще забележим, което в момента в България не се случва, е да започнат съкращения, т.е. хората да излязат от работа и да се възползват от социалните процедури. Тук имаме буфер. Другото, което държавата трябва да осигури, за да налее свежи пари в икономиката, е примерно пари за инфраструктурни проекти“, коментира Емил Караниколов.", "date": "2019.11.10", "title": "България може да се справи с всякакви забавяния на икономиката, смята Емил Караниколов"}
{"url": "http://www.cross.bg/petra-kompleksa-grad-1617709.html", "text": "/КРОСС/ Гигантските червени планини и величествените мавзолеи на една отминала култура, отдалечена неимоверно от съвременната цивилизация, не биха могли да искат нещо повече, освен да бъдат оценени по тяхната истинска стойност – като едни от най-големите чудеса, изваяни някога от природата и човека.Въпреки, че много е изписано за Петра, човек не може да добие ясна представа за това невероятно място, освен ако не го види със собствените си очи.Петра е създадена около V в. пр. Хр. от Набатейските араби, номадско племе, което се заселва в района и полага основите на търговска империя, която се разширява в Сирия.Въпреки последователите опити на Селевкидите при цар Антигон, римският император Помпей и Ирод Велики да завземат Петра под контрола на съответните им империи, Петра остава до голяма степен в ръцете на Набатеите до I в. сл. Хр., когато бива завладяна от римляните. Кръстоносците построили тук укрепление през XII век, но скоро се оттеглили, оставяйки Петра на местните хора до началото на XIX век (1812 г.), когато тя е била преоткрита от швейцарския изследовател Йохан Лудвиг Буркхарт.Петра, без съмнение едно световно чудо, е най-ценното съкровище и най-голямата туристическа атракция на Йордания. Това е един обширен, неповторим град, изваян в отвесните скали от Набатейците, трудолюбив арабски народ, който се заселва тук преди около 2500 години. Петра се превръща във важен кръстопът на керваните с коприна и подправки, на търговските маршрути, свързващи Китай, Индия и Южна Арабия с Египет, Сирия, Гърция и Рим.Входът за града е през Ал Сик, дълъг над 1 км тесен каньон, който е заобиколен от двете страни с 80-метрови скали. Самата разходка през Ал Сик е интересно преживяване. Цветовете и формите на скалите са ослепителни. Накрая на пролома ви очаква спиращата дъха гледка на съкровищницата на Петра (Al-Khazneh). Сградата представлява издълбана отвесно тъмно розова скална фасада с широчина от 30 м. и височина – 43 м. Съкровищницата е изсечена в началото на 1-ви век като гробница на уважаван набатейски цар и е доказателство за инжинерния гений на този древен народ.Съкровищницата е само първата от многото красиви сгради, изградени в Петра. Ако искате да разгледате обстойно всичко, ще са ви необходими най-малко четири или пет дни. Когато навлезете в долината на Петра, ще бъдете поразени от естествената красота на това място и изключителните архитектурни постижения. Има стотици скално-изсечени гробници със сложни резби – за разлика от къщите, които са били унищожени най-вече от земетресения. Тези гробници са били издълбани, за да продължат живота след смъртта, а днес са оцелели около 500 от тях, омайващи посетителите с мистериозните си тъмни отвори. В комплекса има също масивна Набатейска постройка и театър в римски стил, с капацитет 3000 души. Виждат се обелиски, храмове, жертвеници, улици с колонади, а високо горе, с изглед към долината, е впечатляващият манастир Ал-Деир (Ад Деир) – един преход от 800 скални стъпала ще ви заведе до там.В комплекса има и два музея: Археологическият музей на Петра, както и Набатейския музей на Петра. И двата представят находки от разкопки в района и пресъздават колоритното минало на древния град.В планината Ор, в близост до Петра, се намира гробницата на Аарон, брата на Мойсей.Построена е през 13-ти век, от султана на мамелюците – Ал Насър Мохамед, върху по-стара разрушена гробищна църква от времето на имп. Юстиниян Велики.Вътре в комплекса, няколко занаятчии от град Вади Муса и близкото бедуинско селище са създали малки сергии за продажба на предмети от местните занаяти: грънчарство, бедуински бижута и малки бутилки, пълнис многоцветен пясък, с който са изрисувани различни форми.Не е разрешено моторни превозни средства да влизат в обекта, но ако не желаете да ходите пеш, можете да наемете кон или файтон, за да преминете през еднокилометровата Ал Сик. За хора с увреждания или в напреднала възраст, центърът за посетители, в близост до входа на Ал Сик, ще издаде специално разрешително (срещу допълнително заплащане) за файтон, с който да се посетят основните забележителности в Петра. След като влезете в комплекса, можете да наемете магаре, или дори камила. Животните са с укротители и се движат по определени маршрути в целия обект.", "date": "2019.11.10", "title": "Петра – градът на набатейците"}
{"url": "http://www.cross.bg/predi-vladivostok-grad-1617678.html", "text": "/КРОСС/ Понякога репутацията на градовете е заслужена, но има случаи, в които дадено име е опетнено, без никаква основателна причина. \"Руски дневник\" реши да проучи из основи тези главоблъсканици и да поговори с петима чужденци, за да сравни впечатленията за най-големите руски градове преди и след посещението им.Преди: Преди да пристигна в Москва, винаги съм си го представял като измъчена версия на Ню Йорк. Мислех, че безумните бизнесмени си вършат ежедневните задължения, непочтените политици контролират подземния свят, а бездомниците се тълпят по улиците.След: Моментално бях удивен от красотата, която ме обграждаше. Независимо дали става въпрос за статуя на Юрий Гагарин или за станция \"Чистые пруды\", винаги имаше някаква красота, на която да се възхитиш. Хората в метрото също бяха доста любезни и полезни.Преди: През януари пътувах с влак до Сибир. Бях чувал много за Новосибирск и реших да го проверя. Беше ми казано да очаквам много скучен, много съветски град с недружелюбни местни жители и екстремен студ.След: Вярно, според думите им градът беше много студен, но смятам хората за очарователни. Видях красивата катедрала, музея на влака и малък музей на изкуствата. Най-хубавата част беше Леденият град, построен на брега на река Об, в който имаше няколко огромно ледени пързалки. Нищо по-хубаво от възрастни мъже, спускащи се по ледени пързалки с руските си деца в небивалия студ. Преди: През януари пътувах с влак до Сибир. Бях чувал много за Новосибирск и реших да го проверя. Беше ми казано да очаквам много скучен, много съветски град с недружелюбни местни жители и екстремен студ.След: Вярно, според думите им градът беше много студен, но смятам хората за очарователни. Видях красивата катедрала, музея на влака и малък музей на изкуствата. Най-хубавата част беше Леденият град, построен на брега на река Об, в който имаше няколко огромно ледени пързалки. Нищо по-хубаво от възрастни мъже, спускащи се по ледени пързалки с руските си деца в небивалия студ. Преди: Бях чел, че Нижни Новгород е бил известен като Горки по време на Съветския съюз и че е бил затворен град. Не знаех нищо друго, освен това, че се намира на река Волга и има красив кремъл.След: Бях впечатлен – отчасти благодарение на хубавото време – от старата част на града, но беше изключително ясно, че някои от старите дървени къщи имаха отчаяна нужда от ремонт. Но хората бяха много приятни, което е най-важното!Преди: Преди да замина за Владивосток, знанията ми за града бяха ограничени до неясната асоциация с Grand Theft Auto IV.След: Владивосток не е просто забравен пост, изпълнен със славянски могили. Той също е очарователен кръстопът на азиатските култури. Къде другаде можеш да хапнеш в севернокорейски ресторант, да пиеш саке, докато къмпингуваш на борда на съветска подводница С-56 или да наблюдаваш спиращи дъха гледки към крада, докато се транспортират противовъздушни оръдия в стара крепост? Владивосток има всичко това! Преди: Преди да замина за Владивосток, знанията ми за града бяха ограничени до неясната асоциация с Grand Theft Auto IV.След: Владивосток не е просто забравен пост, изпълнен със славянски могили. Той също е очарователен кръстопът на азиатските култури. Къде другаде можеш да хапнеш в севернокорейски ресторант, да пиеш саке, докато къмпингуваш на борда на съветска подводница С-56 или да наблюдаваш спиращи дъха гледки към крада, докато се транспортират противовъздушни оръдия в стара крепост? Владивосток има всичко това! Преди: Доброволческата организация, в която прекарах едно лято, отмени първоначалната ми дестинация, така че отидох в земята на полунощното слънце, без да знам нищо за нея.След: Санкт Петербург така ме примами, че прекарах остатъка от работните ми тинейджърски лета във и около този град. Литературните кътчета и архитектурните крепости подхранваха манията ми по Питер. Така нареченият прозорец към Запада – Санкт Петербург, стана прозорец за останалата част от живота ми. ", "date": "2019.11.10", "title": "Руските градове според чуждестранните туристи: очаквания срещу реалност (Снимки)"}
{"url": "http://www.cross.bg/pylev-dolara-hilyadi-1617681.html", "text": "/КРОСС/ Хонорарът на Кубрат Пулев за двубоя с Райдел Букър тежка категория в САЩ е 250 хиляди долара, обяви ESPN. Американското издание публикува парите, които получават всички боксьори, участвали в галавечерта на компанията \"Топранк\" във Фресно, Калифорния.Сумата е същата, каквато Пулев получи и за първия си мач в САЩ през март срещу Богдан Дину. Тогава българинът спечели след нокаут в седмия рунд.Букър издържа на ринга всички 10 рунда с Пулев, но българинът имаше категорично предимство. Съперникът на българина получава 30 хиляди долара.В галавечерта на \"Топранк\" единственият боксьор с по-голям хонорар от Пулев е Джамил Херинг, който взима 300 хиляди долара. Именно срещата на Херинг с Ламонт Роуч беше централното събитие и беше за титлата на Световната боксова организация (WBO) в категория супер перо. Херинг спечели по точки.Хонорарите на Пулев в САЩ са по-ниски от това, което той получи за последния си двубой в България.През октомври 2018 г. той победи Хюи Фюри по точки, а по непотвърдена информация българинът получи 75% от всички приходи на стойност 1.5 милиона долара.След двубоя с Букър Пулев обяви, че очаква до средата на 2020 г. да проведе мач за световната титла срещу победителя от двубоя Анди Руис и Антъни Джошуа.Българинът е задължителен претендент на Международната боксова федерация (IBF).", "date": "2019.11.10", "title": "Кубрат Пулев ще получи 250 хиляди долара за втория си мач в САЩ"}
{"url": "http://www.cross.bg/muzhe-zadurzhani-ybit-1617679.html", "text": "/КРОСС/ 45-годишен мъж е убит в Кюстендил, а трима мъже са в ареста.Това съобщиха от ОД на МВР-Кюстендил.Кървавият инцидент станал около полунощ на ул. „Пролет“ в кв. Герена.Възникнал е скандал между двама мъже, който прераснал във физическа саморазправа.Единият мъж извадил нож и пробол опонента си.Подаден е сигнал на тел. 112 за намерен окървавен мъж в безпомощно състояние.Пристигнала е линейка, която откарала пострадалия в Спешния център, но той починал.По случая са задържани баща, син и техен приятел.Тепърва ще с изяснява съпричастността на всеки един към убийството.По неофициална информация поводът за кървавата трагедия е неуредени финансови взаимоотношения между жертвата и убиеца.", "date": "2019.11.10", "title": "45-годишен мъж беше убит в Кюстендил, трима са задържани"}
{"url": "http://www.cross.bg/godini-bulgariya-nashite-1617676.html", "text": "/КРОСС/ Днес се навършват 30 години от началото на така наречените демократични промени в България.\"Днес, 30 години по-късно, едва ли има български гражданин, който да е доволен от начина, по който се проведе преходът в България\", написа в профила си във Фейсбук председателят най-младата българска партия в България МИР инж. Симеон Славчев.\"През тези 30 години България беше тотално разграбена, моралът и ценностната система рухнаха напълно, а на преден план излязоха посредствеността, некадърността и омразата. 30 години ни управляваха различни политически партии, различни политици и мутри, зад които стояха и продължават да стоят едни и същи кукловоди, които продължават да дърпат конците и определят нашите съдби. До кога ...?  През тези 30 години бяха съсипани две поколения българи, това на нашите баби и дядовци, които построиха съвременна България, но не успяха достойнно да си изживеят старините. Беше похабено и поколението на нашите майки и бащи, които бяха на нашите години на 10-ти ноември 1989 година и не само не видяха нищо добро през тези години, но и най-хубавите им години бяха съсипани.  През тези 30 години умишлено така наречените политици разделяха българските граждани на сини и червени, на по-добри и по-лоши, на русофили и русофоби. Същите тези политици през цялото това време чертаеха разделителни линии между българските граждани с ясната цел - българите да сме единни.  И днес, 30 години по-късно, България е управлявана от безпринципни и аморални хора. Нещо повече - министър-председател на България е личната охрана на Тодор Живков ...  Всичко това за огромно съжаление ни доказва за пореден път, че преходът в България все още не е свършил и че държавата продължава да се управлява от задкулисието, мутрите и олигарсите ... Надежда за промяна има и тя е всички ние мислищите, моралните, инициативните и родолюбиви българи да се обединим. Крайно време е да послушаме и да повярваме на своето сърце и душа, които искат промяна, свобода и справедливост. Убеден съм и вярвям, че моето поколение ще извърши истинските промени в България и ще сложи край на прехода в България. Наш дълг е да го направим, не само защото го дължим на нашите баби, дядовци, майки и бащи, но най-вече заради бъдещето на нашите деца и в името на България!\"  Това призова Симеон Славчев българските граждани в социалната мрежа.", "date": "2019.11.10", "title": "Симеон Славчев: Нашето поколение ще сложи край на прехода"}
{"url": "http://www.cross.bg/botev-stadiona-izraziha-1617680.html", "text": "/КРОСС/ Близо 2000 фенове на \"Ботев\" (Пловдив) излязоха на протест в неделя по обяд пред стадион \"Христо Ботев\". Те изразиха несъгласието си със спрения строеж на стадиона и неспазените обещания.Преди местните избори премиерът Бойко Борисов обеща \"рестарт\" на съоръжението.След изборите обаче беше обявено, че плановете засега се преустановяват.В началото на седмицата част от феновете се срещнаха със собственика на клуба Георги Самуилов. След нея феновете изразиха притеснението си, че всичко е било предизборен ход.\"Искаме си \"Колежа\", скандираха запалянковците пред стадиона, като блокираха движението по един централните булеварди преди да се насочат към сградата на общината.Протестът ще продължи през целия ден преди двубоя на тима с \"Левски\", който ще се играе на базата в Коматево, където \"Ботев\" домакинства.", "date": "2019.11.10", "title": "Феновете на \"Ботев\" (Пловдив) протестираха срещу спряния строеж на стадиона"}
{"url": "http://www.cross.bg/napoleon-sokolov-zayavi-1617677.html", "text": "/КРОСС/ Известен руски историк призна, че е убил любовницата си – бивш студентка – след като в река бе намерена раница с отрязани женски ръце.Това съобщиха световните агенции.63-годишният Олег Соколов е бил пиян и е паднал в реката, докато се опитвал да изхвърли части от тялото. Тогава полицията открила обезглавеното тяло на 24-годишната Анастасия Йешченко в дома му.Проф. Соколов е експерт по Наполеон, удостоен с ордена „Légion d’Honneur“ на Франция.„Той призна вината си“, заяви адвокатът му Александър Почуев и добави, че съжалява за стореното и сега сътрудничи на полицията.Съобщава се, че проф. Соколов е казал на полицията, че е убил любимата си по време на спор и след това е отрязал главата, ръцете и краката й.Той е планирал да се отърве от тялото, преди да се самоубие публично, облечен като Наполеон.Почуев заяви, че проф. Соколов – който е подложен на болнично лечение за хипотермия – може да е изпаднал в стрес, твърди адвокатът му.Историкът е написал няколко книги за Наполеон, а също така е съдействал като исторически консултант по няколко филма. Той и Йешченко са работели заедно по няколко творби. Двамата са изучавали френската история и са се наслаждавали на носенето на костюми от периода, като проф. Соколов се обличал като Наполеон.Студентите го описват като талантлив преподавател, говорещ френски и подражаващ на Наполеон, но и като „ненормалник“, наричал любимата си „Жозефин“ и желаещ да се обръщат към него със „сир“.Той е и член на Францискския институт за социални науки, икономика и политика (ИСЕП), който в събота заяви, че го отстранява от позицията му в научния комитет.„Ние с ужас научихме за жестокото престъпление, за което е виновен Олег Соколов“, се казва в изявление. „Никога не бихме могли да си представим, че той може да извърши толкова отвратително деяние“, се добавя в изявлението.ИСЕП е основан от племенницата на крайнодясната лидерка Марин Льо Пен и бившия депутат от крайнодясната партия Национален фронт.", "date": "2019.11.10", "title": "Професор по история в Русия уби и разчлени любовницата си"}
{"url": "http://www.cross.bg/nevuzmozhna-bolnitza-detska-1617683.html", "text": "/КРОСС/ Бъдещата национална детска болница ще бъде или незаконна, или невъзможна. Това твърдят архитекти и инженери.Първоначално те бяха на мнение, че избраната процедура е проблемна. Обжалването на поръчката за 98 млн. лв. пред Антимонополната комисия не даде резултат.Сега експертите твърдят, че строежът би бил незаконен.Сезиран е Върховният административен съд, а делото е насрочено за понеделник.Най-дълго за национална детска болница се борят педиатрите, защото сега различните отделения са разпръснати в цяла София.Има опасения обаче, че строежът може отново да се отложи.Според арх. Бакалова, предвидената сграда в момента е \"невъзможна\". За да бъде построена, трябва да се промени градоустройството. Процедура, която отнема години.Според устройствените планове, сградата на това място е 5-етажна, допълва още тя.Според общината - промяна в подробния устройствен план не е необходима.В новия ПУП от 2011 г. на мястото на тази сграда е предвидено застрояване на 5 етажа по причина, че към момента на изработването му, Медицинска академия не е пожелала изрично потвърждаването на вече изградения груб строеж.От общината не поясниха обаче дали има нужда от промяна в общия устройствен план.Височината на сградата е спорна и по друг параграф - за да отговаря сеизмичността на района, максималната й височина е 8 етажа - с 4 по-малко от предвиденото.", "date": "2019.11.10", "title": "Архитекти: Бъдещата детска болница е незаконна или невъзможна"}
{"url": "http://www.cross.bg/stoyanova-sushtoto-menda-1617684.html", "text": "/КРОСС/ Председателят на бюджетната комисия в Народното събрание Менда Стоянова обяви в ефира на БНР, че е съгласна с оценките за проектобюджета за идната година, че представлява \"още от същото\". Тя посочи, че е правилно да е така, защото политиката, която се води от ГЕРБ е неговата предизборна програма и тази на управляващата коалиция и е нормално да се надгражда с обявените приоритети във всеки следващ бюджет.Допълни, че прогнозата е била брутният вътрешен продукт на България да нарасне до 115 млрд. лв. към края на 2021 г., а за 2020 г. вече прогнозата, записана в проектозакона за бюджета, е той да е 127 млрд. лв.Доходите в бюджетния сектор ще се вдигнат за поредна година, напомни Стоянова с уточнението, че с 10% се предлага да се вдигнат не заплатите, а с толкова нараства сумата за увеличение на държавните заплати. Всеки служител щял да получи увеличение, съответстващо на правилата, по които се определя неговата заплата и на индивидуалната оценка за неговата работа.Стоянова посочи, че минималната заплата също нараства с всяка година като за 2020 г. се предвижда да е 650 лв. Обясни, че тази държавна политика за доходите неизменно оказва натиск върху частния сектор, който също е принуден да вдига заплатите, за да може да задържи качествените си служители.В отговор на въпрос обяви, че няма друг икономически издържан начин да се вдигнат пенсиите освен чрез повишаване на осигурителните вноски на работещите. Планираната актуализация от юли догодина обясни с лекия ръст върху приходите от осигуровки и инфлацията.След като през седмицата финансовият министър Владислав Горанов призова кметовете не да обещават сваляне на данъци, а да ги повишат, за да могат да посрещнат разходите на общините, сега и Менда Стоянова препоръча същото.\"В предизборната кампания даваха обещания за сваляне на данъците и в същото време обещаваха инвестиционни програми. Не можеш да искаш да облагородяваш населеното място и едновременно с това да намаляваш приходите на общината\", коментира тя.Според нея кметовете трябва да осъзнаят това още в първите дни на встъпването си в длъжност. Лесно е да се поддадеш на еуфорията на популизма преди изборите, друго е да управляваш община, заключи тя.Предстои на извънредно заседание във вторник проектобюджетът за 2020 г. да се гледа в пленарна зала на първо четене.", "date": "2019.11.10", "title": "Менда Стоянова: Бюджет 2020 е \"повече от същото\" и това е правилно"}
{"url": "http://www.cross.bg/poveche-energiya-zemedelie-1617685.html", "text": "/КРОСС/ .Очаква се светът да инвестира  в нова инфраструктура, за да предотврати промяната на климата през следващите десет до 15 години, според доклад на Глобалната комисия по икономика и климат. Според Unilever една трета от потребителите купуват въз основа на въздействието на околната среда на марката, като една пета ит тях изрично предпочита \"зелените\" такива.Не всички продукти, които се продават като устойчиви обаче, са реално такива. . Но има нежелание да се откъснеш от топлото чувство, което идва с това (уж) да правиш добро за планетата, дори когато добродетелта е напълно въображаема.Биологичното земеделие - отглеждането на храна без използването на химически пестициди и торове - не е ли спасител на планетата? Не съвсем, според проучване, публикувано миналия месец в Nature Communications. Органичното отглеждане на определени култури, включително , създава повече емисии през целия цикъл на фермата до трапезата, отколкото да ги отглеждате конвенционално, установили са изследователи от университета в Кранфийлд.Опитът да накараме цяла Великобритания да се храни с органични храни би създал екологична катастрофа, смятат те.Тъй като биологичното земеделие дава по-малка реколта на декар от конвенционалното земеделие, то изисква повече земя, за да се събере същото количество реколта.Докладът разкрива, че ако само Англия и Уелс преминат към 100-процентово биологично земеделие, почти пет пъти повече земя ще трябва да бъде изчистена за селско стопанство в чужбина (на Британските острови просто няма достатъчно подходящи места за отглеждане), като превозът им и отделените при това емисии ще покрие с излишък спестените въглеродни отпечатъци от уж-екологичните култури.Авторите не отричат, че ще има някои ползи - здравето на почвата и водата би се подобрило драстично без химическите \"вливания\" на конвенционалното земеделие, но намаляването на емисиите би било невъзможно без голяма промяна в диетата.Това поставя фермерите в неудобно положение да избират между опазването на биологичното разнообразие - популярните неоникотиноидни пестициди са замесени в масовата смърт на пчелите, които са от решаващо значение за поддържането на адекватно снабдяване с храна чрез опрашване и намаляването на емисиите. Подходът с един аршин за всички е малко вероятно да работи.Докато биологичното земеделие представлява едва 1,4 процента от общата земеделска земя в света, през последното десетилетие индустрията се е развила като гъба след дъжд, достигайки стойност 97 милиарда долара годишно към 2017 гтака наречената биологична храна не е единственият \"зелен\" продукт, по-малко екологичен, отколкото предлага маркетинговото му представяне.Възобновяемата енергия, приветствана като решение на световната нефтохимическа зависимост, не е лечението.Соларната енергия, например, не създава въглеродни емисии, след като слънчевите панели стартират и работят, но производството им е токсична каша.Произведени с канцерогенния, мутагенен кадмий и изискващи милиарди литри вода за производството и охлаждане при производствения си процес, слънчевите клетки рядко се подлагат на съмнение като едва ли не панацея в дискусиите за предстоящото преминаване към възобновяема енергия.Електрическите автомобили са се превърнали в символ на екологичния прогрес, като компаниите, които ги произвеждат, получават държавни субсидии в много страни.Но при производството на електромобил се изразходва повече енергия, отколкото на автомобил с бензин или газ и проучване още от 2011 г. установява, че въглеродните отпечатъци и на двата автомобила са приблизително еднакви.Електрическите автомобили може да не отделят вредни емисии по време на шофиране, но те са толкова зелени, колкото електроенергията, използвана за зареждането им.Ако 2/3 от електроенергията за това е произведена от въглища, значи електромобилът просто върви \"на въглища\", все едно дали отделеният газ излиза от ауспуха на возилото или в ТЕЦ Марица-Изток например.Оказва се, че автомобил на природен газ е многократно по-екологичен от електромобил \"на въглища\". По-лошото е, че батериите, които използват, са направени от токсични метали като литий, мед и кобалт.Извличането на тези вещества опустошава околната среда и неправилното изхвърляне на използваните батерии може да доведе до изтичането им обратно в природата, замърсявайки я непоправимо.Биомасата и биогоривата със сигурност звучат екологосъобразно - как можете да се объркате с това \"био\" в името, но всъщност генерира повече въглеродни емисии от изкопаемите горива, за да създаде същото количество енергия.Веществата, изгарящи се под името \"биомаса\", могат да включват всичко - от отпадъците от дървесина до битов боклук, което означава, че може и да горят чисто, но и да замърсят атмосферата. Дори изборът на хартиени торбички, вместо пластмасови не е толкова екологичен, колкото повечето хора мислят.Хората пренебрегват, че хартиените торбички генерират повече замърсяване на въздуха и водата от пластмасовите и всъщност се нуждаят от повече енергия за рециклиране.Те заемат повече място на депата и се нуждаят от повече гориво за превоз - просто са по-тежки и обемисти, при това няколко пъти.Пластмасовите торбички не са непременно по-добри, разбира се. Замърсяването на океаните е свидетелство за щетите, които могат да причинят те, но потребителите, които вярват, че спасяват земята, като искат хартиени торбички в супермаркета (и общините, които смятат, че забраната на пластмасата е отговорът) са жертва на тъжна заблуда.Пластмасата е евтина за производство.Предложената от ЕС забрана на микропластиците в козметиката по-рано тази година срещна отпор от козметичните марки, които се противопоставят на мярката, намеквайки, че милиардите, които ще струват на индустрията те, ще бъдат платени от потребителите.\"Всички имаме едно приятно усещане, че сме направили нещо полезно, ако се сблъскаме с голям и сложен проблем, като изменението на климата или спасяването на тропическите гори. Елементарно и неизискващо усилия нещо, като например да изключим светлините, когато излизаме от стаята или дадем батерийка за рециклиране. Това ни кара да се чувстваме полезни, каза Андрей Ревкин, основател на Инициативата за комуникация и устойчивост на Колумбийския университет.\"Мисля, че има тенденция в човешката природа просто да се отдръпва от наистина големите проблеми, защото... те изискват промяна в системите. Няма да разрешим климатичната криза, като загасим светлините \"или като купим \"зелена\" киноа или маруля\". ", "date": "2019.11.10", "title": " Искате да запазите природата - не използвайте \"екопродукти\""}
{"url": "http://www.cross.bg/nato-politika-evropa-1617682.html", "text": "/КРОСС/ Германия и Европа имат нужда от помощта на САЩ и НАТО в областта на отбраната и провеждането на външна политика и политика на сигурност без сътрудничество с Вашингтон и Алианса би било безотговорно, заяви германският външен министър Хайко Маас, предава TACC, като се позовава на статия, публикувана от берлинското издание Der Spiegel.\"За Германия е ясно, че би било грешка, ако започнем да подкопаваме НАТО. Без САЩ нито Германия, нито Европа са в състояние ефективно да се защитят\", каза министърът. Той твърди, че нарушенията на Русия на Договора за ликвидирането на ракетите със среден обсег само подчертават това.\"Провеждането на външна политика и политика на сигурност без Вашингтон би било безотговорно, разделянето на европейската и американската сигурност е опасно\", заяви още Маас.\"Още дълги години ще имаме нужда от НАТО. Тя символизира разпределението на (отговорностите), международното сътрудничество, многостранността\", каза той.Според него една силна и суверенна Европа трябва да бъде част от Алианса и не трябва да се разглежда като заместител на НАТО.Маас също потвърди своята подкрепа за създаването на Европейски съвет за сигурност. \"Нуждаем се от такъв орган като място, където европейците ще обединят усилията си в областта на външната политика и политиката за безопасност\", твърди германският министър.\"Обединеното кралство трябва да участва в това, дори ако напусне Европейския съюз\", добави той.Изказванията му идват малко след думите на френския президент Еманюел Макрон, който осъди НАТО и заяви, че Алиансът е загубил координация и се намира в състояние на \"мозъчна смърт.Той отбеляза също, че Европа трябва да започне да мисли за себе си като за независима геополитическа сила, в противен случай тя \"няма да контролира съдбата си\".", "date": "2019.11.10", "title": "Хайко Маас: Европа и Германия все още имат нужда от НАТО и САЩ"}
{"url": "http://www.cross.bg/kilometra-sluntzeto-merkyriii-1617669.html", "text": "/КРОСС/ Планетата Меркурий ще устрои рядко небесно шоу следващата седмица, като ще премине като на парад пред Слънцето и ще може да бъде наблюдаван на повечето места по света, предава Асошиейтед прес.Космическият феномен ще се състои в понеделник и ще бъде с продължителност 5,5 часа. Той ще бъде видим в източните щати на САЩ, в Канада, в Централна и Южна Америка. Останалата част на света - Северна Америка, Европа и Африка ще стане свидел на част от спектакъла, докато Азия и Австралия ще бъдат изключени от него.Меркурий ни дарява с подобни преминавания пред Слънцето около 13-14 пъти за един век. Следващото му шествие е предвидено чак за 2032 година.Ще бъдат нужни специални предпазни средства за очите за наблюдаването на феномена. За препоръчване са бинокли и телескопи със слънчеви филтри. Миниатюрният Меркурий ще бъде трудно забележим с невъоръжено око, като се има предвид неговия диаметър, 4 800 километра, и този на Слънцето - 1,4 милиона километра.Малката планета ще премине по диагонал в понеделник пред нашата звезда, отляво надясно. Въпреки че придвижването й може да ни се стори бавно, тя ще все пак ще лети със скорост 241 000 километра в час.", "date": "2019.11.10", "title": "Рядко небесно шоу ще наблюдаваме следващата седмица"}
{"url": "http://www.cross.bg/bulgariya-noemvri-godini-1617667.html", "text": "/КРОСС/ \"Преди 30 години България пое с ентусиазъм по нов път. Надеждата за по-добър живот обаче се сблъска с дълбоки обществено-икономически сътресения, за които българите платиха висока цена. Грабителската приватизация, пренаписването на историята, обезличаването на българската култура и традиции са част от явленията, които ни тласнаха към материална и духовна бедност\",написа президентът Румен Радев в профила си във Facebook, по повод 10 ноември.\"Осъзнахме, че промяната е труден процес, а не еднократен акт. Резултатите от дългия път към демокрация и пазарна икономика все още будят повече тревога, отколкото успокоение. България направи своя важен геополитически избор, но не успя да изгради трайни основи за върховенство на закона, разделение на властите и свобода на словото. Затова и днес политическите констатации продължават да се разминават с реалността на мнозинството граждани. Бедността, безнаказаните корупция и престъпност и ниското качество на обществените услуги продължават да прогонват младите и отнемат от бъдещето ни\", се казва още в изказването на президента.\"През последните години израснаха поколения, които не се вълнуват от стари идеологеми. Нашите деца изискват да говорим за бъдещето. Да погледнем в утрешния ден с техните очи. Ако искаме България да се превърне в нормална европейска държава – с висок стандарт, качество на живот и сигурност, трябва да гарантираме необратимост на демократичните процеси, върховенство на закона, прозрачност и ефективност на институциите, изграждане на нова политическа култура и формиране на свободно и овластено гражданско общество\", посочи държавният глава.\"Реалната промяна, която да осмисли живота и да даде перспектива на всеки български гражданин, зависи от всички нас. Отстояването на демокрацията изисква ежедневна воля срещу всеки опит за подмяна. Изисква да отхвърлим апатията и отчуждението, които откъсват хората от собствената им държава и оставят малцина да решават на тъмно нейното бъдеще. Няма сила, която да устои на сплотения около каузата да възроди държавата си и да отстоява достойнството си български народ\", написа още Радев.На днешния 10 ноември отбелязваме 30 години от историческия пленум на БКП, с който символично се слага началото на прехода у нас.На 10 ноември 1989 година Централния комитет на Българската комунистическа партия освобождава от длъжност като генерален секретар Тодор Живков.С това фактически се слага край на неговото 35-годишно управление на държавата.В България започва преход от тоталитаризъм към демокрация.\"Тихите революции\", които следват една след друга в страните от Източна Европа водят до рухването на Съветския блок. А след разпадането на Съветския съюз - до края на Студената война. *Източник: ", "date": "2019.11.10", "title": "Румен Радев за 10 ноември: Поехме по нов път, но платихме висока цена"}
{"url": "http://www.cross.bg/ptitzite-sred-ptitzite-1617671.html", "text": "/КРОСС/ Проектът „Живот за птиците“, изпълняван от ЧЕЗ Разпределение България в партньорство с Българско дружество за защита на птиците /БДЗП/, е сред номинираните на престижните награди за най-добрите проекти в сферата на връзките с обществеността и маркетинговите комуникации в Европа European Excellence Awards 2019, категория „Енергетика“. “Живот за птиците“ е проект за защита на птиците от досега им с електроразпределителната мрежа, съпътстван от мащабна информационна кампания, съгласно предварително изготвена стратегия.От старта на проекта в началото на 2018 г. до момента са организирани 5 медийни събития в различни региони на България, произведени са два информационни филма, над 120 публикации и 12 интервюта.В рамките на популяризирането, след проведен конкурс за рисунки, са изрисувани 7 електроразпределителни касети в Перник и Враца, изготвени са множество рекламни материали, поддържа се и уебсайт на проекта.Победителите в конкурса Excellence Awards 2019 ще бъдат отличени в Лисабон на 28-29 ноември сред водещи представители на европейските маркетингови комуникации и връзките с обществеността.„Живот за птиците“ е с официално наименование „Опазване на застрашени видове птици чрез обезопасяване на опасни за тях въздушни електропроводи в защитени зони от Натура 2000 в Западна България“, LIFE16NAT/BG000612 и е с бюджет от 2,65 млн. евро, съфинансирани от програма LIFE на Европейския съюз.", "date": "2019.11.10", "title": "Проектът „Живот за птиците“ с номинация за престижни европейски награди за комуникация"}
{"url": "http://www.cross.bg/imperator-tokio-beshe-1617674.html", "text": "/КРОСС/ Хиляди японци, размахващи националния флаг, приветстваха днес новия си император Нарухито и императрица Масако, на тържествен автомобилен парад в Токио по случай възкачването му на трона.Парадът първоначално беше насрочен на 22 октомври, но бе отложен заради тайфуна Хагибис, който няколко дни преди това уби над 80 души и причини огромни щети.Кортежът потегли от двореца към резиденцията Акасака в 15 часа местно време по маршрут с дължина 4,6 километра.Начело се движеше открит черен седан Toyota Century с императорската двойка, следван от близо 30 автомобила с представители на правителството, включително премиера Шиндзо Абе, съпроводени от 18 мотоциклета и полицейски коли.Нарухито беше в черен фрак и носеше ордена на Хризантемата. Масако беше облечена в дълга бяла рокля и носеше диадема, наследена от предишната императрица Мичико.Новият император на Япония се възкачи на престола на 1 май, след като 85-годишният му баща абдикира заради преклонната си възраст.Церемонията по интронизацията на 126-ия император на най-старата наследствена монархия в света, която според историци датира от 1500 години, се състоя на 22 октомври в императорския дворец в Токио.", "date": "2019.11.10", "title": "Парад в Токио за новия японски император (Снимки)"}
{"url": "http://www.cross.bg/sveta-bogoroditza-osveshtavaneto-1617673.html", "text": "/КРОСС/ Пловдивският митрополит Николай ще отслужи Архиерейската Света Литургия по случай 20-годишнината от освещаването на църквата в Пампорово „Успение на Пресвета Богородица“. ", "date": "2019.11.10", "title": "Църквата в Пампорово празнува 20 години от освещаването си"}
{"url": "http://www.cross.bg/gora-vreme-otkrita-1617668.html", "text": "/КРОСС/ Неизбухнала бомба от Втората световна война, тежаща около един тон, бе открита по време на строителството на магистрала в Черна гора, съобщават черногорски медии.Сапьори са отстранили взривното устройство и работят по обезвреждането му. Бомбата има два детонатора.Трафикът беше прекъснат за час и половина поради повишена безопасност по време на транспортирането на бомбата. ", "date": "2019.11.10", "title": "Бомба с тегло един тон е открита в Черна гора"}
{"url": "http://www.cross.bg/svoiistva-riganut-konsymatziya-1617675.html", "text": "/КРОСС/ Знаем колко вкус дава риганът на пицата, гръцката салата или ястията от месо, но едва ли на всеки са известни лечебните свойства на тази любима подправка.Пряк роднина на ментата, той също е богат на полезни етерични масла. Народната медицина го определя като природен антибиотик заради съдържанието в него на тимол и карвакрол, съединения, потискащи растежа на патогенни бактерии като ешерихия коли, клебсиела пневмония, салмонела ентерика и стафилококус ауреус.Редовната му консумация повлиява добре на храносмилателния тракт, на дихателната и на сърдечно-съдовата система.Растението е богато още на витамин К, желязо, фибри, калций, триптофан и витаминЕ, като се препоръчва за редовна консумация при начален стадий на остеопороза.За разлика от повечето билки риганът изявява по-добре ароматите и полезните си свойства, когато е изсушен, а не свеж.", "date": "2019.11.10", "title": "Риганът - средиземноморският лечител"}
{"url": "http://www.cross.bg/tyrtziya-ivaiilovgrad-bulgariya-1617670.html", "text": "/КРОСС/ Фестивал „Цветовете на улицата“ с атрактивни и нетрадиционни методи на изкуството се проведе в Ивайловград, който бе обагрен от стрийт арт пленери и изложби.Събитието е част от проект „Цветовете“, финансиран от Програмата за трансгранично сътрудничество Интеррег-ИПП България – Турция 2014-2020.Участващите във фестивала творци рисуваха по фасади, спирки, улични обекти и други публични места. По този начин бяха създадени своеобразни „галерии на открито“.Чрез пленер на художници върху платна бяха пресъздадени туристическите ресурси на района.Впоследствие в България и Турция ще бъдат организирани изложби, които ще включват създадените по време на фестивала художествени произведения и фотографии на стрийт арт творбите, които по този начин ще бъдат популяризирани още по-широко.По време на фестивала Ивайловград беше озвучен от поп и рап певци и фолклорни състави от България и Турция. Прозвучаха изпълнения на Тракийски хор „Яни Попов“, женски фолклорни групи от с. Свирачи и с. Чамлъджа, Турция.За доброто настроение допринесоха и кукерите от кв. Лъджа. Фестивалът в Ивайловград е финансиран по втората покана на програмата за трансгранично сътрудничество.Проект „Цветовете“ има за цел да популяризира трансграничното културно, историческо и природно наследство в районите на Ивайловград и Кешан/Чамлъджа в Република Турция и да насърчава развитието на културния туризъм.Водещ партньор е Сдружение „Гражданска инициатива за обществено развитие и интеграция“.Проектът надгражда и продължава инициативата „Пътят на художника“, реализирана в периода 2017-2018 г.Управляваната от Министерството на регионалното развитие и благоустройството програма за трансгранично сътрудничество между България и Турция е с общ бюджет малко над 29,6 млн. евро и подкрепя изпълнението на проекти  2 в областта на околната среда и туризма.До момента по нея са финансирани 77 проекта на обща стойност 20,7 млн. евро.", "date": "2019.11.10", "title": "Фестивал на цветовете се проведе в Ивайловград"}
{"url": "http://www.cross.bg/imeto-feiisbyk-kompaniyata-1617659.html", "text": "/КРОСС/ Фейсбук съобщи, че изтрива името на човека, който е бил идентифициран в някои консервативни среди като разобличителя, задействал разследването за импийчмънт на президента Доналд Тръмп в Камарата на представителите, предаде Асошиейтед прес.Компанията вчера заяви, че споменаването на името на възможния разобличител нарушава политиката й за нанасяне на вреди, забраняваща материали, които може да разкрият самоличността на \"свидетел, информатор или активист\".Фейсбук уточни, че може да преразгледа това свое решение, ако името бъде широко разпространено в медиите или бъде използвано от публични лица в дебати. Компанията добави, че името на потенциалния разобличител се премахва от сайта от няколко дни.", "date": "2019.11.10", "title": "Фейсбук премахва името на разобличителя в разследването за импийчмънт на Тръмп"}
{"url": "http://www.cross.bg/chasa-provede-teatur-1617656.html", "text": "/КРОСС/ От 10.00 часа в зала „София\" на Гранд Хотел София ще се проведе конференция на тема „30 г. от свалянето на комунистическия режим в България и ролята на демократичните политически сили в прехода\".От 10.00 часа в Sofia Event Center ще се проведе форум за популярна наука Ratio.От 14.00 часа в централата на ПП АБВ на улица „Врабча\" № 23 ще се проведе пресконференция на партията.От 18.30 часа в Литературен клуб „Перото\" ще бъде представен сборника, посветен на щурото десетилетие на 90-те в България.От 19.00 часа в Зала „България\" ще се проведе концерт на Сара Чанг със Софийската филхармония и маестро Найден Тодоров.От 19.00 часа в Софийската опера и балет ще бъде представена операта „Капулети и Монтеки\" от Винченцо Белини.От 19.30 часа в „Нов театър\" - НДК ще бъде представен спектакълът „Поручик Бенц\".*** БургасОт 10.00 часа в плувен комплекс „Парк Арена ОЗК\" ще започне вторият ден от петия турнир „Мастърс Бургас 2019\".От 11.00 до 13.00 часа в туристически комплекс \"Акве Калиде\" ще се проведе поредното издание на творческите работилнички \"Арт-ИФакти\".От 09.30 часа от поляната с вишка над Аладжа манастир ще започне благотворително състезание за всички почитатели на планинското колоездене и горско бягане.От 11.00 часа в Държавен куклен театър „Дора Габе\" ще бъде представен спектакълът „Аладин\".От 11.00 часа в салона на ДКТ - Сливен любителите на кукления театър ще разберат по забавен и атрактивен начин как и кога да звънят на телефон 112.От 09.00 часа в църквата „Успение на Пресвета Богородица\" в Пампорово Негово високопреосвещенство Пловдивския митрополит Николай ще отслужи Архиерейска света Литургия.От 11.00 часа в Държавен куклен театър Стара Загора ще има представление на спектакъла „Трите прасенца\".От 10.00 часа в село Кюлевча ще се проведе Фестивал на младото вино и пресния суджук.  ", "date": "2019.11.10", "title": "Предстоящи събития в страната за 10 ноември"}
{"url": "http://www.cross.bg/siriya-tyrtziya-erdogan-1617657.html", "text": "/КРОСС/ Президентите на Русия и на Турция Владимир Путин и Реджеп Тайип Ердоган обсъдиха турската военна офанзива в Сирия в телефонен разговор, предаде Ройтерс, цитирайки изявление на турското президентство.Турция започна офанзивата си в Сирия преди месец, заявявайки, че тя цели да прогони от района край границата водените от кюрди сили и да създаде безопасна зона за заселване на сирийски бежанци. Анкара спря настъплението си след споразумение със САЩ, което призовава за изтеглянето на всички бойци на кюрдските Сили за защита на народа (СЗН), които Турция смята за терористична организация.Ердоган сключи и друго споразумение с Москва, което също изисква СЗН да се изтеглят на най-малко 30 км от границата. Според турските власти обаче, нито САЩ, нито Русия са успели да изпълнят тези уговорки.Според публикуваното днес изявление Ердоган и Путин са потвърдили, че държат на споразумението, което сключиха в Сочи и което създаде възможност за съвместни патрули в Сирия. Двамата президенти са обсъдили и двустранната търговия, но в изявлението не се съобщават подробности.Най-малко четирима сирийски войници са убити при започналите днес в Североизточна Сирия сблъсъци между войски на сирийското правителство и водени от Турция сили, предаде Асошиейтед прес.", "date": "2019.11.10", "title": "Путин и Ердоган обсъдиха турската офанзива в Сирия"}
{"url": "http://www.cross.bg/yslygi-sotzialnite-protestirashtite-1617658.html", "text": "/КРОСС/ Родители от няколко града излязоха на протест срещу новия закон за социалните услуги. Шествието беше против текстовете, които влизат в сила от януари. Въпреки разяснението на правителството протестиращите твърдят, че законът дава твърде много власт на държавата и неправителствените организации.От социалното министерство отхвърлят обвиненията.Те са категорични, че промените създават по-достъпна системата от социалните услуги и отговарят по-добре на нуждите на хората, а социалните работници ще работят така, че да оставят децата при своите семейства или ако са разделени, да ги връщат да живеят при своите майки и бащи.\"Всяко законодателство има нужда от някакво осъвременяване, но посоката, в която в момента това нещо се осъществява е изключително погрешна. Трябва да се направи огромна крачка назад и да се тръгне към просемейни и продетски политики\", заяви един от протестиращите - Николай Дренчев.\"Социалните услуги не бива да са задължителни, платени и тези, които преценяват дали имаме нужда от тях да са тези, чиито джобове ще се пълнят от заплащането на тези социални услуги\", коментира Цветелина, която също беше сред протестиращите.", "date": "2019.11.10", "title": "Родители на протест срещу новия закон за социалните услуги"}
{"url": "http://www.cross.bg/trump-beshe-inflatziyata-1617665.html", "text": "/КРОСС/ Президентът на САЩ Доналд Тръмп продължава да критикува Федералния резерв. В последните си туитове той отбелязва, че централната банка е по-голям проблем за американската икономика от Китай. Вероятно не е от полза за Тръмп да разпространява подобна информация в публичното пространство, но зад притесненията му има солидни аргументи. Затягането на монетарната политика от страна Фед помогна на Тръмп да бъде избран през 2016 г., но сега това може да доведе до неговата загуба на предстоящите президентски избори догодина, пише Bloomberg.През 2015 г. Фед отправи ясни сигнали, че планира да увеличи лихвите, а повишаването започна няколко месеца по-късно. Фед затягаше политиката си, въпреки че инфлацията се задържаше под целта от 2%. Освен това очакванията за инфлация намаляваха от 2014 г.Това беше грешка. Фед беше вдъхновен от теорията, че ниската безработица ще доведе до ръст на инфлацията. Но се оказа, че нивото на безработицата може да бъде по-ниско от очакванията на централните банкери.Фед продължава да намалява прогнозите за нивото на безработицата в дългосрочен план. Лихвите достигат нови дъна, а инфлацията остава под поставената цел.Нийл Кашкари, управител на Фед за Минеаполис, коментира, че банкерите са надценили неутралния лихвен процент и в резултат на това са затегнали повече монетарната политика.Този цикъл не е сред най-грубите грешки на Фед.Политиките по време на Голямата депресия и провалът при намаляването на лихвите в началото на рецесията през 2007 г. нанесоха по-големи щети.Тази грешка сама по себе си носи негативни последствия – ограничава ръста на наетите лица, заплатите и стойността на акциите.Забавянето на икономическия растеж през 2015 г. и 2016 г. накара някои анализатори да говорят за „мини рецесия“.Един от силно засегнатите сектори беше производството.Проучванията след президентските избори през 2016 г. показват, че голяма част от избирателите в Мичиган, Пенсилвания и Уисконсин, които са били ключови за победата на Тръмп, са определяли икономическото състояние като незавидно.Разбира се, тези числа не показват на всяка цена, че Хилъри Клинтън би спечелила при по-добро състояние на икономиката на САЩ.Едва ли може да се очаква Тръмп да благодари на Фед за изборната победа.Но ако беше запознат с ролята на Фед по време на вота, той щеше да бъде още по-настойчив за намаляването на лихвите и количествените облекчения.А ако Фед се насочи към затягането на монетарната политика, следващият президент може да не е Тръмп.", "date": "2019.11.10", "title": "Как Фед помогна на Тръмп да спечели изборите през 2016 г.?"}
{"url": "http://www.cross.bg/gerb-mestnite-razlichni-1617664.html", "text": "/КРОСС/ \"ГЕРБ е печелившият от местните избори, но със сериозно отстъпление в областните центрове. Не може да се сърдиш на хората, които харесват Мая Манолова, а има много силна аларма, която свири в ГЕРБ. Ако имаше друг кандидат на балотажа, нещата можеше да бъдат различни\", коментира бившият заместник-председател на ГЕРБ Цветан Цветанов резултатите от местните избори в сутрешния блок на БиТиВи.Той отчете, че БСП имат прираст от местните избори, но ДПС били най-организираната партия в смесените региони.По думите на бившия втори в ГЕРБ има определен страх в партията и не всеки може да изрази своето мнение. Когато няма диалог, така се получава, посочи Цветанов.Според него много е важно да се погледне тежестта на всеки един мандат, защото управляващите отбелязват минус 42 общински съветници в областните центрове.\"Аз смятам, че премиерът Бойко Борисов не трябва да се сърди, когато чува различни мнения. Аз искам да му помогна, защото той бива подвеждан ежедневно от това, което му се съобщава\", подчерта Цветан Цветанов.", "date": "2019.11.10", "title": "В ГЕРБ има много силна аларма, която свири"}
{"url": "http://www.cross.bg/temata-vremeto-godina-1617660.html", "text": "/КРОСС/ Всяка година, няколко месеца преди старта на бала Met Gala, който се провежда в музея „Метрополитън” в Ню Йорк, в първия понеделник на месец май, организаторите обявяват темата за предстоящия празник. През 2020 г. балът ще се проведе под темата About Time: Fashion and Duration и е посветен на влиянието на времето върху модата. Освен това, следващата година ще бъде знаменателна, тъй като музеят навършва 150 години, затова празникът обещава да бъде особено пищен.„Модата е много тясно свързана с времето. Това е не само въплъщение и отражение на духа на епохата, но и се променя и развива с течение на времето”, казва Андрю Болтън - главен уредник на Института за костюми. Съобщава се, че като вдъхновение за изложбата е послужил филмът от 1992 г. „Орландо” на Сали Потър. Той е базиран на едноименния роман на Вирджиния Улф.", "date": "2019.11.10", "title": "Обявиха темата на следващия бал Met Gala"}
{"url": "http://www.cross.bg/noemvri-predstaveni-filmite-1617661.html", "text": "/КРОСС/ Филми, посветени на 30 годишнината от падането на Берлинската стена, ще бъдат представени от днес до 25 ноември в Пловдив.Фестивалът на алтернативното българско кино „Срещу забравата“ е част от програмата на „Пловдив - Европейска столица на културата 2019“.Зрителите ще могат да видят някои спрени от цензурата преди 10 ноември 1989 г. документални филми.На кино форума ще бъдат представени и алтернативни български игрални филми, тематично обвързани с промените отпреди 30 години.Прожекциите са с вход свободен.В днешната програма на фестивала са включени филмите „Приключено по давност“ на Малина Петрова и „Изгубените равнини“ на Петър Попзлатев.В рамките на фестивала ще се състои и среща с участието на авторите на филмите, български кинокритици, социолози и журналисти. ", "date": "2019.11.10", "title": "Филми за 30 години от падането на Берлинската стена от днес до 25 ноември в Пловдив"}
{"url": "http://www.cross.bg/velikobritaniya-rabotnitzi-sezonni-1617663.html", "text": "/КРОСС/ Правителството на Великобритания ще увеличи 4 пъти годишната квота за сезонни работници до 10 000 от следващата година. Целта на Лондон е да намали недостига на работна ръка в сектора след Брекзит.Информацията разпространява \"Ройтерс\", позовавайки се на вестник \"Сънди телеграф\".В момента Великобритания ежегодно издава разрешителни за работа в британски ферми на 2500 души от държави извън ЕС.Секторът обаче смята, че броят им е твърде малък.Много други селскостопански работници идват от по-бедните части на ЕС и в момента няма квоти за тях.\"Нашата имиграционна система трябва да отразява нуждите в селскостопанския сектор и разширяването и продължаването на схемата за набиране на сезонни работници ще бъде важна част от това\", коментира пред вестника земеделският министър Тереза Вилиърс.Промяната ще бъде обявена официално като част от предизборната кампания на Консервативната партия, пише вестникът.Великобритания ще гласува на предсрочни избори на 12 декември. ", "date": "2019.11.10", "title": "Великобритания увеличава 4 пъти квотата за сезонни работници"}
{"url": "http://www.cross.bg/evropa-makron-evropeiiski-1617666.html", "text": "/КРОСС/ Въпреки острата реторика на френския президент Еманюел Макрон относно Европейския съюз и НАТО през последните дни, все още остава неясно каква Европа търси той. Вероятно след срещите му с германския канцлер Ангела Меркел и ръководствата на всички европейски институции и структури визията на Макрон ще се изясни. Това каза Любомир Стефанов, политолог, в предаването „Клуб Investor“ с водещ Ивайло Лаков.„Макрон се опитва да покаже мускули и го прави по начин, типичен за американския лидер Доналд Тръмп или руския му колега Владимир Путин, а не за който и да е френски президент“, коментира Стефанов.Според политолога Сирия е ябълката на раздора за съюзниците в рамките на НАТО. „Турция, Русия и САЩ взеха мерки в Сирия, които от гледна точка на Франция очевидно не са в неин интерес“, посочи той.Гостът коментира и увеличеното военно присъствие на САЩ в редица европейски страни, като отбеляза, че тенденцията вероятно ще продължи.Стефанов говори и за ситуацията в Кралството на фона на хаоса около Brexit.По негови думи Великобритания не може да си позволи да бъде антиевропейска, тъй като в такъв случай финансовите центрове ще изместят дейността си от Лондонското сити към други страни в Европа, а и британската и европейска икономика като цяло са много свързани.Според политолога Brexit е заплаха за целостта на Кралството.", "date": "2019.11.10", "title": "Знае ли Макрон какво иска за ЕС?"}
{"url": "http://www.cross.bg/berlinskata-berlin-stena-1617649.html", "text": "/КРОСС/ С концерт пред Бранденбургската врата в Берлин завършиха празненствата, с които беше отбелязана 30-ата годишнина от падането на Берлинската стена.На събитието присъстваха канцлерът Ангела Меркел, придружавана от съпруга си Йоахим Зауер, и президентът Франк-Валтер Щайнмайер, който в словото си призова живеещите в Германия да разрушат стените на \"гнева и омразата\".\"Стената не просто падна. Хората от Източна Европа я разтърсиха. Мислите ми днес са и с приятелите ни в Полша, Унгария, Чехия и Словакия. Тяхната смелост вдъхнови хората в Източна Германия. Тяхната смелост сложи края на разделението в Европа. Благодарим ви за това. Но в страната се издигнаха нови стени - на яд, гняв и омраза, на безмълвност и отчуждение. Те са невидими, но разделят страната въпреки това, те пречат на кохезията - която търсим. Валтер Улбрихт построи Берлинската стена, която установи един несправедлив режим. Но новите стени в страната ни ги издигаме сами и само ние можем да ги бутнем\", каза Щайнмайер.Под диригентството на Даниел Баренбойм Щатскапеле Берлин изпълни произведения на Бетховен. Баренбойм е записвал с Берлинската филхармония, когато стената е паднала, а сега е генерален директор на държавната опера в Берлин.", "date": "2019.11.10", "title": "С Бетховен и фойерверки Берлин отбеляза 30 години от падането на Берлинската стена (Снимки)"}
{"url": "http://www.cross.bg/telegraf-vodeshti-chasa-1617648.html", "text": "/КРОСС/  - Съд взе от британец 4 апартамента в Банско, 11 години не бил ходил да ги стопанисва; - Кметът на Несебър се заклева под конвой и се връща в ареста; - Белият дом потвърди официално: Среща Борисов - Тръмп на 25 ноември;- Спим в леглото на Тато за 220 лв.; - Сърбия пусна магистрала до Ниш. Борисов: Падна Берлинската стена между България и бивша Югославия; - Актьорите Яна Титова и Алек Алексиев: Обещахме на дъщеря ни да боядисаме косата й в лилаво, ако се снима в \"Доза щастие\"; - Ако слезем от колите, може да сме по-умни; - Цената на историята; ", "date": "2019.11.10", "title": "Преглед на печата за 10 ноември"}
{"url": "http://www.cross.bg/bivsh-depytat-ministur-1617646.html", "text": "/КРОСС/, бивш футболен съдия;, заместник-председател на КФН, ръководещ управление \"Надзор на инвестиционната дейност\", бивш шеф на НАП и зам.-министър на финансите;, кмет на Ловеч;, журналист;, бизнесмен, бивш министър на транспорта и съобщенията;, икономист, бивш министър и депутат;, бивш депутат; ", "date": "2019.11.10", "title": "Родени на 10 ноември"}
{"url": "http://www.cross.bg/laiiptzig-predi-kopie-1617650.html", "text": "/КРОСС/ Херта отпразнува 30-годишнината от падането на Берлинската стена, като събори нейно копие преди мача си с Лайпциг.Олекотената версия, носеща мотото „срещу стените, заедно с Берлин\", бе издигната на централната линия.И разрушена преди началото на двубоя. Освен това Старата дама от столицата на Германия игра с ретро екип. Той бе копие на екипа, носен през сезона 1989/1990.Това обаче не помогна на синьо-белите – тимът загуби с 2:4 от Лайпциг.Мителщет изведе домакините напред след половин час игра. Гостите обаче бързо обърнаха нещата в своя полза. Вернер от дузпа изравни, а Забицер направи 1:2 след рикоширал удар в защитник. И в двете ситуации потърпевш за столичани бе Карим Рекик.Пет минути преди края резервата Кампл направи 1:3.В добавеното време Вернер се разписа за втори път за 1:4. Това бе 11-ия му гол през сезона. Още в следващата атака Зелке върна един гол, но за повече нямаше време.Така Лайпциг излезе втори в класирането на точка зад лидера Борусия Мьонхенгладбах.", "date": "2019.11.10", "title": "Херта събори копие на Берлинската стена"}
{"url": "http://www.cross.bg/zhivkov-beshe-noemvri-1617647.html", "text": "/КРОСС/ 10 ноември 1989 г. сложи край на една епоха и постави началото на друга. На самата дата беше извършен преврат от партийната върхушка.Тодор Живков, който беше пречка за перестройката на Михаил Горбачов, беше отстранен.Имаше намеса на Москва чрез нейните най-верни хора, като Андрей Луканов.Последиците от този преврат са сравними с тези от 9 септември 1944 г.В резултат и на двата преврата беше сменена системата.Само че след 10 ноември тази смяна беше извършена бавно и постепенно, не толкова бързо и рязко, както след 9 септември.На 10 ноември на пленум на Централния комитет на БКП бе освободен от поста генерален секретар на партията Тодор Живков, който управлява еднолично в продължение на 33 години.Започват политическите промени в страната и прехода на България към демокрация и пазарна икономика.Промените в бившия комунистически блок започнаха с идването на власт в Съветския съюз на Михаил Горбачов, който започва процес на перестройка. Ден преди свалянето на Живков в Германия бе съборена Берлинската стена.На 10 ноември 1989 година на заседание на Политбюро Тодор Живков е принуден да подаде оставка, след като това предложение е подкрепено и от близките му съратници Йордан Йотов, Добри Джуров, Димитър Станишев, както и от Станко Тодоров, Гриша Филипов и Георги Атанасов. Искането за оставка е организирано от члена на Политбюро Петър Младенов и кандидат-члена Андрей Луканов.Някои от членовете на ЦК като Милко Балев и Димитър Стоянов не са информирани.Новината се разпростира и извън заседанието.На пленума членовете на Централния комитет приемат оставката на Живков, без да му дадат възможност за заключителни думи, и утвърждават Петър Младенов за негов наследник като генерален секретар на БКП.Пленумът предлага на Народното събрание да освободи Живков и от поста председател на Държавния съвет на Народна република България.На 17 ноември, при първото заседание на Народното събрание след пленума, предавано пряко по телевизията, Петър Младенов е избран за председател на Държавния съвет.Парламентът премахва от Наказателния кодекс текстовете, криминализиращи критиката към правителството.БКП се отказва от еднопартийния модел на управление месец по-късно – на 11-13 декември Централният комитет взема решения за курс към парламентарна демокрация и предлага отмяна на член 1 от Конституцията, регламентиращ монопола на партията върху властта.Тодор Живков умира на 5 август 1998 година, без да бъде осъден за престъпленията, които са извършени по времето на неговото управление. След смъртта му всички обвинения срещу него отпадат.", "date": "2019.11.10", "title": "Отбелязваме 30 години от началото на Прехода (Снимки)"}
{"url": "http://www.cross.bg/bulgariya-vyatur-ymeren-1617651.html", "text": "/КРОСС/ През нощта облачността от запад ще се увеличава и вплътнява. Ще духа слаб, в Източна България и планинските райони – до умерен юг-югоизточен вятър. Минималните температури ще са между 7° и 12°, в София около 6°.На места в Западна и Централна България ще превали дъжд, а в планините над 2000 м – сняг. Ще духа слаб, в Източна България и планинските райони – до умерен юг-югозападен вятър. Максималните температури в по-голямата част от страната ще бъдат между 17° и 22°, а в северозападните райони и по-високите полета на Западна България – между 13° и 18°, в София около 14°.Такава е прогнозата за времето на Националния институт по метеорология и хидрология (НИМХ).Над Черноморието облачността ще е променлива. Ще духа до умерен юг-югозападен вятър. Максимални температури на въздуха: 19°-22°. Температурата на морската вода е 18°, по-ниска е на север от н. Калиакра. Вълнението на морето ще е около 2 бала.Над планините ще е предимно облачно, с валежи от дъжд, над 2000 м – от сняг. Ще духа до умерен, по високите и открити части силен югозападен вятър. Максимална температура на височина 1200 метра около 11°, на 2000 метра – около 4°.Атмосферното налягане ще се понижи и ще бъде по-ниско от средното за месеца.", "date": "2019.11.10", "title": "Днешният ден предлага облаци и топло време"}
{"url": "http://www.cross.bg/izbori-katalyniya-madrid-1617653.html", "text": "/КРОСС/ В Испания 37 милиона души са призовани да гласуват днес на вторите парламентарни избори в страната за тази година, и четвъртите от 2015-а.Вотът идва насред ширещото се недоверие в политическата система и новата искра за независимост в Каталуния, отбелязва Асошиейтед прес.Последните допитвания сочат почти равно разделение между десните и левите, което означава, че и след днешните избори политическата безизходица в Испания може да не намери решение.Жители на Мадрид изразиха раздразнение от поредния парламентарен вот:„Много е лошо, трябваше да гласуваме един път на всеки четири години и това е. Трябваше вече да има стабилно правителство, нищо повече“, сподели пенсионерът Карлос.Изпълняващият длъжността премиер социалист Педро Санчес, който спечели най-много гласове на последните избори в края на април, не можа да си осигури достатъчно парламентарна подкрепа, за да състави правителство.Часове преди избирателните секции да отворят, той участва на среща за сигурността, свързана с размириците в Каталуния след издаването на осъдителни присъди на 9-има сепаратистки лидери в средата на октомври.Властите се подготвят за протести за независимост там днес, при които има опасения, че може да се стигне и до насилие.За да подсигури нормалното протичане на вота ,Мадрид изпрати допълнително 2500 полицаи в Каталуния.", "date": "2019.11.10", "title": "Испанците гласуват на вторите парламентарни избори за тази година"}
{"url": "http://www.cross.bg/pravitelstvo-beshe-prezident-1617652.html", "text": "/КРОСС/ Румъния гласува днес на първи кръг за избор на президент през следващите пет години. 14 кандидати са се включили в надпреварата.Традиционно оспорваната надпревара този път беше засенчена от политическата криза, довела до встъпване в длъжност на правителство на малцинството само преди няколко дни, отбелязва Асошиейтед прес.Социологическите проучвания сочат, че настоящият десноцентристки президент Клаус Йоханис води с около 40 процента.Залогът сега е по-скоро битката между следващите трима кандидати за влизане във втория тур:левия кандидат - Виорика Дънчила, която до октомври беше премиер на страната;Дан Барна, оглавяващ третата по големина партия в страната - десноцентристкия Съюз за спасение на Румъния;и независимият бивш актьор и директор на театър в Букурещ Мирча Дякону.Между тях тримата сондажите показват разлики в рамките на статистическата грешка.Социалдемократическото правителство на Дънчила беше принудено да се оттегли след вот на недоверие в парламента миналия месец.Йоханис е бивш лидер на Национално-либералната партия, която в понеделник сформира правителство, оглавявано от премиера Лудовик Орбан.Румънците, живеещи в чужбина, могат да гласуват в продължение на три дни - в петък, събота и неделя, но на територията на Румъния гласуването започва днес.Ако никой от кандидатите не събере над 50 процента, следващият кръг ще бъде на 24 ноември.Над 18 милиона души имат право на глас.Това са най-скъпите избори в историята на Румъния - вотът ще струва на данъкоплатците около 35 милиона долара.", "date": "2019.11.10", "title": "В Румъния днес гласуват за президент"}
{"url": "http://www.cross.bg/avtomat-stranata-kalashnikov-1617654.html", "text": "/КРОСС/ Над 100 руски деца се учиха да сглобяват автомат „Калашников“ в парк в Москва в събота, съобщи Франс прес.Този уикенд страната отбелязва един век от рождението на изобретателя на легендарното оръжие.Годишнината ще бъде отбелязана днес с редица събития, сред които музейна експозиция, излъчването на биографичен филм и уроци по родолюбие.Вчера, десетки момчета и момичета, някои в камуфлажни облекла, участваха в състезание по пейнтбол и сглобяване на макета на автомат „Калашников“ в южната част на Москва.Алексей Виродов, баща на 8-годишен ученик, участващ в събитието коментира:„Не бих искал да им потрябва. Но поне да знаят как изглежда, тъй като в компютърните игри така или иначе ги има. Но синът ми се уплаши и това е хубаво. Не искаше да докосне автомата.“Михаил Калашников почина през 2013-а на 94-годишна възраст. Той е считан за национален герой в Русия и символ на гордото военното минало на страната.В световен мащаб са продадени над 100 милиона калашници и около 50 армии все още ги използват, включително тези в Ирак и Сомалия.", "date": "2019.11.10", "title": "Деца сглобяваха автомат „Калашников“ за 100-годишнината от рождението на изобретателя му (Снимки)"}
{"url": "http://www.cross.bg/ohrid-vychich-evropeiiskata-1617655.html", "text": "/КРОСС/ Среща на върха на лидерите на Северна Македония, Сърбия и Албания ще се проведе днес в Охрид.Сръбският президент Александър Вучич и премиерът на Албания Еди Рама пристигнаха вчера в Охрид, където по-късно днес ще разговарят с премиера на Северна Македония Зоран Заев.Очаква се основна тема да бъде отлагането на решението на ЕС за започване на присъединителни преговори със Северна Македония и Албания.Тримата лидери освен това ще продължат разговорите, започнати преди един месец в Нови Сад, за премахване на пречките за свободно движение на стоки, услуги, капитал и хора между трите страни - така наречената инициатива „мини Шенген“.", "date": "2019.11.10", "title": "Заев, Вучич и Рама отново се срещат, този път в Охрид"}
{"url": "http://www.cross.bg/tema-prof-istorii-1617644.html", "text": "/КРОСС/  За машините и лекарите. За Международния ден нарентгенологията. Разговор с един от най-добрите специалисти по образна диагностика проф. д-р Галина Кирова;: Иновативен метод в очните операции. Триизмерната технология на д-р Лукан Мишев; Порасналото дете на демокрацията. Лияна Панделиева в студиото на БНТ; Градската десница на прицел. За болката отдясно:Евродепутатът и заместник-председател на ДСБ Радан Кънев; Човекът-протокол. Борис Джибров от архивите на БНТ; 30 години демокрация. А сега накъде? Със спомени и прогнози гостуват Георги Пирински и Петър Берон; Неудобните истини за прехода: Конституционният съдия проф. Атанас Семов; Неочаквана комбинация. Какво събра рапъра 100 кила с народната певица Албена Вескова; Моите незабравими песни. Покана за концерт от поета и текстописец Живко Колев; Първата програма. \"БНТ на 60\" и живите архиви; Габровският театър представя \"Свекърва\", на сцената на Народния театър; Кубрат Пулев, в най-рискованата нощ в живота си. Как ще завърши първият му мач в Америка след Джени Суши?; Цветан Цветанов: Първи коментар на изборните резултати. Има ли външна намеса в Русе и Благоевград?;На 10 ноември, за уроците на промяната. Първият демократично избран кмет на София и съосновател на „Екогласност\" Александър Каракачанов; 3 истории в 30 години: Разказват Румен Воденичаров, Димитър Луджев и Емил Хърсев; „Менделсон\": Любов по време на преход. Васко Кръпката и неговата Елена; Кметът на България е един и ви кани да гласувате с бюлетина 500: Камен Донев, за юбилия на възгледите за народното творчество; Кубрат Пулев след рещаващия мач. Първи коментар по НОВА;Дизел или бензин, как се променя пазарът на автомобили у нас?; Да пееш за Чарли Чаплин. Милица Гладнишка с триумф във Виена; За промените и прехода. Неразказаните истории на братя Аргирови; ", "date": "2019.11.10", "title": "Теми и гости в сутрешните блокове на телевизиите на 10 ноември"}
{"url": "http://www.cross.bg/tochki-pylev-antuni-1617662.html", "text": "/КРОСС/ Кубрат Пулев записа категорична победа над Райдъл Букър в тежка категория в мач, продължил 10 рунда. Двубоят бе част от боксовата галавечер, провела се във Ферсно (Калифорния).Българинът спечели убедително по точки срещу американеца (99-91, 98-92, 98-92 точки от тримата съдии). Това бе 28-и успеха на професионалния ринг за него от 29 мача.„Минаха 8 месеца от последния ми мач. На ринга е по-различно. Мисля, че съперникът ми не беше лош, но аз бях по-добър. Уважение към противника. Показах на всички какво е световното ниво. Ще се бия за световната титла с победителят от мача между Анди Руис и Антъни Джошуа“, заяви Кубрат Пулев.С тази победа той защити статута си на официален претендент за световната титла на Международната федерация по бокс.Шанс да се бие за нея той трябва да получи до 31 май 2020 година. Негов съперник ще бъде победителят от дългоочаквания реванш между Антъни Джошуа и Анди Руис-младши.Този сблъсък е на 7 декември в Саудитска Арабия.", "date": "2019.11.10", "title": "Кубрат Пулев победи Райдъл Букър по точки"}
{"url": "http://www.cross.bg/livingstun-stava-sustoi-1617643.html", "text": "/КРОСС/  - Въпреки писма от папа Инокентий III, забраняващи я и заплашващи с отлъчване, католически кръстоносци започват обсада на католическия град Зара, Далмация. - Варненски кръстоносен поход: В Битката при Варна кръстоносците, водени от крал Владислав III (на картината) и Янош Хуняди, претърпяват поражение от турците на Мурад II. Владислав загива в боя. - След тридневна обсада, английската армия обезглавява над 600 папски войници и цивилни на при Ард нъ кохън на югозападния бряг на Ирландия. - Във Филаделфия е сформиран Американския морски пехотен корпус. - Френската революция: Край на управлението на Директорията във Франция. - Хенри Мортън Стенли открива изчезналия изследовател и мисионер Дейвид Ливингстън (на снимката) в Танзания, край езеро Танганайка, с думите: „Д-р Ливингстън, предполагам?\". - Състои се изпитателен пробег на дървен велосипед Даймлер с мотор. - Австрия отстъпва на Полша територията Галиция. - Принц Хирохито става 124-ти император на Япония.- Втората световна война: Нацистка Германия нахлува във Вишистка Франция. - Основан е ФК Академик (Свищов). - Състои се премиерата на филма Под игото. - Потушено е Унгарското въстание против комунистическата власт в страната. - Сталинград е преименуван на Волгоград. - В САЩ започва излъчването на детската програма Улица Сезам. - Програма Луна: Изстрелян е съветският спускаем апарат Луноход 1. - Общото събрание на ООН приема резолюция, с която приравнява ционизма с расизма (резолюцията е анулирана през декември 1991). - Ангола става независима от Португалия държава, а за първи президент е избран Агостино Нето. - В Полша е регистриран независимият профсъюз Солидарност. - Бил Гейтс представя на обществото Windows 1.0. - След 35-годишното му управление на Народна република България като Генерален секретар на Българската комунистическа партия Тодор Живков е принуден да подаде оставка на Ноемврийският пленум на ЦК на БКП. - Ирак декларира, че признава суверенитета на Кувейт.- Бойко Борисов отказва да приеме вселенския патриарх Вартоломей I заради скандалното и обидно поведение на последния с обвинение към БПЦ в етнофилетизъм. ", "date": "2019.11.10", "title": "10 ноември в историята"}
{"url": "http://www.cross.bg/naii-golemiyat-luzhata-chesto-1617641.html", "text": "/КРОСС/ \"Най-големият враг на истината често е не лъжата - преднамерена, коварна и безчестна, а митът - устойчив, увлекателен и ефимерен.\"Джон Кенеди", "date": "2019.11.10", "title": "Най-големият враг на истината често е не лъжата"}
{"url": "http://www.cross.bg/vitanov-petur-kandidat-1617672.html", "text": "/КРОСС/ \"Не споделям нито дума от казаното от Сергей Станишев за резултата на БСП на тези избори. При тази политическа среда е изключително трудно да се правят избори. Властта действаше много брутално. ДПС подкрепи ГЕРБ в големите областни центрове. В малките общини хората бяха зависими, защото най-големият работодател там е местната власт. Но въпреки всичко това, БСП постигна много добър резултат на тези избори. Доказателство е пробивът в големите градове,увеличеният брой кметове и общински съветници на левицата\", заяви ръководителят на Делегацията на българските социалисти в ЕП Петър Витанов пред Канал 3.\"Ние подкрепихме автентичната десница в някои от районите в София, защото се обединихме около виждането, че е по-добре да подкрепим някаква форма на промяна, отколкото да се задържи това статукво, което е вредно за обществото. Преди да делим на ляво и дясно, ние гледаме кое е вредно за страната\", коментира Витанов.Той обясни, че обединения срещу управляващите може да се наблюдават във всички страни в Европа.\"Съвсем наскоро го видяхме в Будапеща, а малко по-рано в Истанбул и Анкара. Когато има идеологически съперници, склонни да се обединят за промяна, това говори достатъчно за управлението на тази страна\", допълни ръководителят на Делегацията на българските социалисти в ЕП.По повод подкрепата на надпартийни кандидати, Петър Витанов коментира, че идеята на надпартийния кандидат е да генерира по-голяма политическа подкрепа от тяснопартийния вот.\"Това е доказателство, че БСП може да излезе над рамките на своите редици и да подкрепи един успял, авторитетен човек, дори да не е член на партията. БСП спечели в Благоевград именно с надпартиен кандидат\", подчерта Витанов.Относно изборите в София, Петър Витанов обясни, че много сериозен купен, корпоративен и административен вот е повлиял на изборите в София.Той даде и конкретен пример: \"В кв. \"Красна поляна\" кандидатът на БСП за кмет изгуби с 500 гласа. Във кв. \"Факултета\", който е част от същия район, кметът, избран от ГЕРБ, там спечели с 2000 срещу 300 гласа за нашият кандидат.\"Помолен да коментира върнатия указ за назначаване на Иван Гешев за главен прокурор от президента, Витанов заяви, че не трябва да се оказва партиен натиск при избора за главен прокурор: \"Действията на президента Радев бяха в неговите правомощия. Когато имаме само един кандидатbсе пораждат съмнения за обективността на процеса\".Той подчерта, че по препоръките от Венецианската комисия законът позволява министърът на правосъдието да номинира главен прокурор. \"За да няма съмнения, правителството беше длъжно да посочи кандидат като алтернатива на Гешев\", завърши Петър Витанов. ", "date": "2019.11.10", "title": "Петър Витанов: Не споделям нито дума от казаното от Станишев за резултата на БСП"}
{"url": "http://www.cross.bg/episkop-pavel-spomenava-1617642.html", "text": "/КРОСС/ Всички те принадлежат към числото на седемдесетте апостоли. и са следвали ап. Петър в Рим и заедно с него били убити при император Неро.Ап. Павел в посланието си до Римляните споменава името на . Той по-късно бил епископ на гр. Икония и починал в мир.Ап. Павел в същото послание споменава името и на , който бил отначало иконом на Йерусалимската църква, а след това епископ на Пенеада. бил епископ на Берит. Заради своята апостолска ревност пострадал много. Покръстил много езичници и починал в дълбока старост., с чиято ръка било написано посланието на ап. Павел до Римляните, бил епископ на гр. Икония след ап. Сосипатър.", "date": "2019.11.10", "title": "Св. апостоли Олимп, Родион, Сосипатър, Ераст, Кварт и Терций"}
