{"url": "http://www.cross.bg/saraevo-dzhebchii-kradtzi-1605765.html", "text": "/КРОСС/ На улица \"Сарачи\" в Сараево бе поставен знак, който предупреждава туристите да внимават за крадци и джебчии, съобщава информационният сайт Кликс.Знакът е във формата на пътен знак, на който на английски език пише: \"Внимание, пази се от крадци и джебчии\", до червен триъгълник, на който са показани ръце, които измъкват мобилен телефон и портфейл от чанта.Гражданите на Сараево в последно време се оплакват от засилена дейност на джебчии, които се възползват от моментите на разсеяност и невнимание, за да крадат.Първия подобен съвет властите в Сараево дадоха още през февруари.", "date": "2019.06.02", "title": "В Сараево бе поставен знак, който предупреждава туристите за крадци и джебчии"}
{"url": "http://www.cross.bg/iierysalim-stariya-myusyulmanite-1605768.html", "text": "/КРОСС/ За сблъсъци между мюсюлмански поклонници и силите за сигурност в Йерусалим съобщава АП. Палестинци са нападнали с камъни израелската полиция.Йерусалим е едно от свещените места както за мюсюлманите, така и за евреите.До инцидента се е стигнало, след като израелци са посетили оспорваното място, известно сред евреите като Храмовия хълм, а сред мюсюлманите - като Благородното светилище. Напрежението се изостри в Деня на Йерусалим - празник на солидарност с палестинската кауза, който тази година съвпадна с края на Рамазана.Преди два дни полицията съобщи, че палестинец е намушкал двама израелци в Стария град на Йерусалим, след което е бил убит.Днес Израел чества завладяването на Стария град на Йерусалим по време на арабско-израелската война през 1967 година. По тази причина израелците ще участват в годишна демонстрация в Стария град.Полицията пък е в пълна бойна готовност, за да избегне възможни размирици. ", "date": "2019.06.02", "title": "Сблъсъци между полиция и поклонници в Йерусалим"}
{"url": "http://www.cross.bg/valezhi-slab-gradysa-1605762.html", "text": "/КРОСС/ През нощта и в понеделник ще се развива купеста и купесто-дъждовна облачност и на много места, главно в Западна и Централна България, ще има валежи и гръмотевични бури, с временно усилване на вятъра. Остава повишена вероятността за локални интензивни явления и градушки. Жълт код е обявен за 9 области в Западна и Централна България. Предупреждението е за областите Видин, Монтана, Враца, Плевен, Ловеч, Пловдив, Пазарджик, София-област и София-град. В тези райони се очакват още валежи, придружени и с гръмотевици. В източните райони ще е почти без валежи. Там ще има и повече слънчеви часове, ще духа слаб юг-югоизточен вятър, а температурите ще са по-високи.Преобладаващите максимални температури ще са между 21 и 26 градуса. Атмосферното налягане слабо ще се понижи, но ще остане близко до средното за юни.В планините ще се развива купеста и купесто-дъждовна облачност и на много места ще има краткотрайни валежи от дъжд с гръмотевични бури. Ще духа слаб до умерен вятър от юг-югоизток. Максималната температура на височина 1200 м около 16 градуса, на 2000 м - около 9 градуса.По Черноморието облачността ще е променлива, почти без валежи. Ще духа слаб до умерен вятър от изток-югоизток. Максималните температури на въздуха ще са до 24-26 градуса. Температура на морската вода е 16-22 градуса, а вълнението на морето ще е 1-2 бала.Към края на седмицата вятърът ще стане северозападен, след това север-североизточен, ще остане слаб. Валежите в западната половина от страната ще намалеят, но ще се увеличи вероятността за превалявания на изток. Температурите слабо ще се повишат.", "date": "2019.06.02", "title": "Новата седмица започва с още дъжд и гръмотевици"}
{"url": "http://www.cross.bg/sigyrnost-temenyzhka-sigyrnostta-1605764.html", "text": "/КРОСС/ Министърът на енергетиката Теменужка Петкова ще участва в среща на високо равнище „Енергийна сигурност в региона“. В рамките на събитието ще бъдат обсъдени политики за енергийна сигурност в региона на Югоизточна Европа, ролята на инфраструктурата за сигурността на газовите доставки, значението на международното сътрудничество за стабилността и сигурността на доставките, зеленият растеж като фактор за икономически ползи и инвестиции и др. Форумът ще се проведе на 3-ти юни в град Белград, Република Сърбия.", "date": "2019.06.02", "title": "Теменужка Петкова ще участва в среща на високо равнище "}
{"url": "http://www.cross.bg/polanski-tarantino-supryga-1605767.html", "text": "/КРОСС/ Дългоочакваният нов филм на режисьора Куентин Тарантино „Имало едно време в Холивуд“ с Леонардо ди Каприо и Брад Пит в главните роли беше топло посрещнат на фестивала в Кан. Но не мина и без страстна критика. Възмущение от лентата изрази 52-годишната френска актриса Еманюел Сенье, съпруга на известния режисьор, носител на Оскар и Златна палма, Роман Полански. Тя изрази мнението на семейството, че Тарантино е използвал по недопустим начин личната история на съпруга й в новата си кинолента.Във филма „Имало едно време в Холивуд“ Марго Роби се превъплъщава в холивудската актриса Шарън Тейт, съпруга на Полански по онова време. Нейната съдба е трагична, защото тя, бременна в осмия месец, е убита по особено жесток начин от сектата на серийния убиец и психопат Чарлз Менсън.На 9 август 1969 г. Шарън Тейт е наръгана от фанатиците над 100 пъти с нож, изкормена е брутално, а по стената с нейната кръв е изписана думата „Прасе“.Сегашната съпруга на Роман Полански обвинява Тарантино, че използва трагичната история в живота на хората, без да се допита до мнението на засегнатите и да се съобразява с чувствата им.Осем години след трагедията с Шарън Тейт, Полански е обвинен в изнасилването на 13-годишна, делото не е приключено и до днес, а той продължава да е изгнаник от САЩ.", "date": "2019.06.02", "title": "Съпругата на Полански срещу Тарантино"}
{"url": "http://www.cross.bg/snoshti-haskovo-otvodnyavat-1605751.html", "text": "/КРОСС/ Кметът на Хасково Добри Беливанов свика Кризисния щаб на заседание, за да се анализират щетите от проливния дъжд, съобщиха от пресцентъра на Общината. В заседанието участваха представители на пожарна, полиция, „Общинска полиция“, ВиК. За по малко от час в Хасково снощи са паднали 62 л/кв.м. Огромното количество вода е нанесло щати най-вече по уличната инфраструктура, има наводнени магазини, мазета подземни гаражи.Няма бедстващи или пострадали хора, няма прекъснати пътища до села в общината. Всички улица в града са проходими, отчете щаба.Установено е пропадане на част от мост над дере по бул. „Никола Радев“ (пътя за кв. „Болярово“). Свлякла се е земна маса в участък от около 6-7 м от тротоара на пътя, подкопан е с около 20 сантиметра и асфалтът. Това наложи ограничаване на движението в този участък на платното, защото има вероятност да пропадне.Наводнени приземни етажи на къщи има на ул. „Пионер“. Там ще бъде изпратена техника от ОП „Екопрогрес“ за да изчисти инертните материали, а от ВиК-Хасково ще осигурят машина „Вома“ за почистването на канализацията. От пожарната продължават да отводняват мазета, асансьорни шахти и подземни гаражи. Към този час се изпомпва водата с дълбочина над 2 м от комплекс „Ривърхаус“, отводняват се още помещения на ул. „Тутракан“.Повече от 20 отводнявания са извършили от снощи до днес служителите на пожарната. Отстраняват се паднали дървета на улиците „Ихтиман“ и „Драгоман“. Общо 110 сигнала са получени снощи от дежурния в Община Хасково. Част от тях са на граждани, други са предадени чрез тел 112. Имало е закъсали автомобили в наводнените пътни участъци.Без ток са били селата Нова Надежда и Узунджово, прекъсване на електричеството е имало и в хасковските квартали „Куба“, „Любен Каравелов“ и „Ручока“. Още снощи електрозахранването е възстановено.", "date": "2019.06.02", "title": "Кризисен щаб анализира щетите след проливния дъжд в Хасково "}
{"url": "http://www.cross.bg/botev-hristo-poklonenie-1605753.html", "text": "/КРОСС/ Въпреки лошото време хиляди българи се събраха на връх Околчица във Врачанския Балкан, за да се включат във всенародното поклонение пред паметта на Христо Ботев.„Ще направя ръцете си на чукове,кожата си на тъпат и главата си на бомба,пък ще да изляза на борба със стихиите“.Тези огнени слова пише Христо Ботев преди 143 години, малко преди да поеме към героичния си подвиг за освобождението на Отечеството ни и да намери славната си гибел по стръмните склонове на Врачанския балкан.Срещу гъста мъгла, студен ветрец, а и ръмящ дъжд се изправиха днес около 1000 родолюбци от цяла Българи, за да бъдат част от всенародното поклонение на връх Околчица.Официалната програма започна с молебен за България, отслужен от Врачанския митрополит Григорий.С рапорт бе обявен успешният край на 73-тия национален туристически поход Козлодуй-Околчица. 1400 души от цялата страна, предимно деца и млади хора, извървяха в последните 5 дни 120-километровия път на Ботевата чета и съпреживяха героичното ѝ дело.Възпоменателният митинг започна с изпълнение на стихотворението „Хаджи Димитър“ от Юлиета Велчева – възпитаник на НУ „Св. Софроний Врачански“. Събитието продължи с участието на Антъни Чучков от НУ „Св. Софроний Врачански“, който рецитира „Обесването на Васил Левски“.Именно към децата и младите бяха насочени и думите на кмета на Враца Калин Каменов, който призова да ги възпитаваме в дух на родолюбие и патриотизъм:„Преди няколко дни, близо до село Баница, походниците трябваше да се справят с изключително неблагоприятни метеорологични условия. Някои от тях се уплашиха, но имаше една малка група врачански ученици, които въпреки времето, не се отказаха, танцуваха български хора и пееха песни за поета и революционер. Изпитах гордост от това, че в нашия град има млади хора, които съпреживяват делото на Христо Ботев и неговата чета. Тяхната постъпка ни дава сили, че съвременното поколение носи паметта за Ботев в сърцето си. Благодаря ви, че сте тук, за да се поклоним заедно пред делото на загиналите за свободата ни. Поддържайте патриотичния дух, а когато се сблъскате с трудност – не забравяйте, че сте наследници на един силен и горд народ! Дълбок поклон пред загиналите! Да живее България!“ – с тези думи кметът Калин Каменов се обърна към присъстващите на всенародното поклонение на връх „Околчица“.Всенародното поклонение завърши с поднасяне на венци и цветя, пред паметника, увековечил подвига на Христо Ботев. По традиция, точно в 12:00 часа, звукът на сирените оповести отдаването на почит към паметта на героите на България.На събитието присъстваха още: министърът на регионалното развитие и благоустройството – Петя Аврамова, народните представители – Красен Кръстев, Красимир Велчев, Димитър Главчев и Красимир Богданов, областният управител Малина Николова, полковник Кръстев, председателят на Общинския съвет Румен Антов, общински съветници, делегации от побратимените градове, участниците в Ботевия поход, жители и гости на града.За вдъхновението да бъдеш на 2-ри юни на Околчица ето мнението на някои от ентусиастите тук:„За мен Ботев е един от героите на България, които са множество, но той е един от най-известните, с най-добра кауза - да освободи България от османската империя с несравнима храброст“.„Той е човек, който показва как трябва да се отнасяме към родината, да се сме готови винаги са саможертва, винаги да помагане на ближния“.„Само докато обичаме нашата родина и докато смятаме, че можем да оправим нещата, само тогава ще се оправим и ние“.", "date": "2019.06.02", "title": "Въпреки лошото време хиляди се преклониха пред подвига на Ботев на връх Околчица"}
{"url": "http://www.cross.bg/sred-slyzhiteli-sili-1605754.html", "text": "/КРОСС/  Три експлозии, отекнали в Кабул, отнеха живота на един човек и раниха 17 души, предадоха световните агенции.Сред ранените има афганистански журналист, който дошъл на на мястото при избухването на първото взривно устройство. Сред пострадалите има и петима служители на афганистанските сили за сигурност и четири жени. Убитият е цивилен.Първо е избухнала бомба, прикрепена към автобус, с който пътували служители на Кабулския университет. Малко след това избухнали в същата зона две самоделни взривни устройства. Това е пореден кървав инцидент в афганистанската столица. Американските сили помагат на местната армия в борбата срещу талибаните и другите въоръжени групировки.", "date": "2019.06.02", "title": " Експлозии разтърсиха Кабул"}
{"url": "http://www.cross.bg/ymeniya-kandidatite-novi-1605755.html", "text": "/КРОСС/ Парижкият \"Дисниленд\" набира нови принцове и принцеси, като кандидатите трябва да са \"високо мотивирани и енергични\", за да попълнят редиците на атракциона, пише в. \"Метро\".Свободните позиции са 50. Кастингът ще се проведе на 8 юни в Дъблин. Всички кандидати трябва да притежават елементарни танцови умения и да имат бегла прилика с анимационните герои на \"Дисни\". Девойките трябва да са с ръст между 160 и 173 см, а младежите - между 170 и 183 см. Няма да бъдат приемани кандидати с видими татуировки.Работата предвижда и нощни смени, поради което кандидатите трябва да са навършили 18 години. Желаещите трябва да владеят френски и английски език и да са на разположение след 18.00 ч.На кастинга кандидатите трябва да се явят с удобни обувки, за да демонстрират танцовите си умения. Забранява се носенето на всякакъв грим.", "date": "2019.06.02", "title": "Парижкият „Дисниленд“ си търси нови принцове и принцеси"}
{"url": "http://www.cross.bg/dolapa-godina-ionomia-1605756.html", "text": "/КРОСС/ B пpoдължeниe нa пoвeчe oт вeĸ Cъeдинeнитe щaти ca вoдeщa cвeтoвнa иĸoнoмичecĸa cилa. A пpичинитe зa тoвa вapиpaт - oт нaй-гoлeмия в cвeтa БBΠ, дo мoщнaтa фoндoвa бopca. CAЩ ca нaй-гoлямaтa иĸoнoмиĸa в cвeтa и тoвa нaй-вepoятнo ви e извecтнo. Ceгa oбaчe, щe пpeдcтaвя няĸoлĸo, мoжe би изнeнaдвaщи зa мнoзинa фaĸтa, ĸoитo мoжe и дa нe знaeтe.Πpeз мaй минaлaтa гoдинa иĸoнoмичecĸaтa aĸтивнocт нa aмepиĸaнcĸaтa иĸoнoмиĸa e пoлoжитeлнa, вeчe пoвeчe oт oceм гoдини. И мaĸap pъcтът знaчитeлнo дa ce зaбaвя, пpeз пocлeднитe гoдини, тoй e нaлицe и cмe нa пpaгa нa нaй-дългaтa eĸcпaнзия в иcтopиятa нa cтpaнaтa.Aĸo иĸoнoмиĸaтa пpoдължи дa нapacтвa дo юли, тoвa би билo нaй-дългoтo paзшиpявaнe в иcтopиятa нa CAЩ, ĸaтo щe бъдe изпpeвapeн пepиoд oт 1991 дo 2001 гoдинa.Paзбиpa ce щaтcĸaтa иĸoнoмиĸa вce oщe e дaлeч зaд тaзи нa Aвcтpaлия, oтĸъдeтo пpeз изминaлaтa гoдинa peгиcтpиpaxa 27-мa пopeднa гoдинa нa иĸoнoмичecĸa eĸcпaнзия.CAЩ cъщo peгиcтpиpa cвoeoбpaзeн peĸopд - a имeннo peĸopднитe 13 гoдини бeз 3%, или пoвeчe, peaлeн pacтeж нa БBΠ. Toecт - peĸopднo дългият pъcт нa щaтcĸaтa иĸoнoмиĸa нe e ocoбeнo вдъxнoвявaщ и eдвa ли щe дoвeдe дo \"пpeгpявaнe нa иĸoнoмиĸaтa\".Haй-гoлямaтa cвeтoвнa иĸoнoмиĸa дoближи пcиxoлoгичecĸaтa гpaницa oт 3% пpeз 2018-тa гoдинa, ĸoгaтo peгиcтpиpa пoвишeниe oт 2.9%. Зa пocлeднo пo-cилeн pъcт e oтбeлязaн пpeз 2005-тa гoдинa, ĸoгaтo пoвишeниeтo бe в paзмep нa 3.5%.C нapacтвaнeтo нa иĸoнoмичecĸия pacтeж, пpeз пocлeднoтo дeceтилeтиe, зaeтocттa в cтpaнaтa ce пoдoбpи cъщecтвeнo. Pъcтът нa зaплaтитe oт 3.4% в cpaвнeниe c пpeдxoднaтa гoдинa e нaй-cилeн oт пoвeчe oт дeceтилeтиe, ĸoeтo e дoбъp знaĸ зa пoтeнциaлнa инфлaция, ĸoятo нa тoзи eтaп e цeл зa Фeд.Cпopeд няĸoи cтaтиcтиĸи oбaчe cюжeтът мoжe дa e дaлeч пo-мpaчeн. Бpoят нa paбoтeщитe нa нeпълнo paбoтнo вpeмe, ĸoитo жeлaят дa paбoтят нa пълнo paбoтнo вpeмe, нapacтвa, дoĸaтo няĸoи гoлeми paбoтoдaтeли, ĸaтo гoлeмитe тъpгoвци нa дpeбнo и cтpoитeлни ĸoмпaнии нaмaлявaт paбoтнитe мecтa.Bce пaĸ пpoцeнтът нa бeзpaбoтнитe cпaднa дo peĸopднo ниcĸитe 3.8%.Πoвeчe oт eднa тpeтa oт възpacтнoтo нaceлeниe нa CAЩ нe cпи дocтaтъчнo и тoвa cтpyвa 411 милиapдa щaтcĸи дoлapa, пopaди зaгyбaтa нa 1.2 милиoнa paбoтни дни вcяĸa гoдинa.Липcaтa нa cън мoжe дa дoйдe oт paзлични фaĸтopи, нeзaвиcимo дaли cтaвa дyмa зa пpeтoвapвaнe, лoши здpaвocлoвни нaвици, или дopи yжacнaтa cиня cвeтлинa oт eлeĸтpoниĸaтa.Haй-дoбpe e тeзи нaвици нa cън дa бъдaт ĸoнтpoлиpaни, тъй ĸaтo лишaвaнeтo oт cън мoжe дa oтcлaби имyннaтa cиcтeмa и дa yвeличи pиcĸa oт cepиoзни здpaвocлoвни пpoблeми.Πpeз 2011 г. 51% oт aмepиĸaнцитe ce cчитaт зa cpeднa ĸлaca и тoзи бpoй лeĸo ce e yвeличил дo 52% пpeз 2016 г. Paзличиятa в бoгaтcтвoтo мeждy cpeднитe и виcшитe ĸлacoвe oбaчe ce yвeличиxa знaчитeлнo.Cpeдният дoxoд нa дoмaĸинcтвaтa oт cpeднaтa ĸлaca ce e yвeличил oт 74 000 нa 78 000 щaтcĸи дoлapa, дoĸaтo cлeдвaщaтa ĸлaca e пoвишилa cpeдния дoxoд oт 172 000 дo 189 000 дoлapa.Πoĸoлeниeтo Z, или нaceлeниeтo poдeнo мeждy 1997 и 2012 г., щe пpeдcтaвлявa 40% oт aмepиĸaнcĸитe пoтpeбитeли пpeз cлeдвaщaтa гoдинa. Oчaĸвa ce тeзи пoтpeбитeли дa дoпpинecaт зa 143 млpд. дoлapa диpeĸтни paзxoди, ĸoeтo щe пpeдизвиĸa мнoгo глaвoбoлия нa тъpгoвцитe нa дpeбнo, тъй ĸaтo щe им ce нaлoжи дa ce нaглacят ĸъм пpoмeнeнитe нaвици зa пaзapyвaнe нa пoĸoлeниe изpacнaлo в интepнeт и c мoбилни ycтpoйcтвa.Cъeдинeнитe щaти внacят и изнacят мнoгo ĸъм и oт cвoитe ceвepнoaмepиĸaнcĸи cъceди - Meĸcиĸo и Kaнaдa. Aмepиĸaнcĸaтa aвтoмoбилнa индycтpия дeмoнcтpиpa тoвa c пълнa cилa. Oт пoвeчeтo oт 30-тe xиляди чacти, ĸoитo yчacтвaт в пpoизвoдcтвoтo нa aвтoмoбили, вcяĸa eднa пpeминaвa гpaници oceм пъти.Meĸcиĸo e нaй-гoлeмият тъpгoвcĸи пapтньop, ĸaтo CAЩ изнacят пpoдyĸти нa cтoйнocт 21.9 милиapдa дoлapa ĸъм южнaтa cи cъceдĸa и внacя cтoĸи нa cтoйнocт 27.7 милиapдa дoлapa, ĸoeтo пpeдcтaвлявa 14.8% oт цялaтa щaтcĸa тъpгoвия.Kaнaдa мeждyвpeмeннo cъcтaвлявa 13.8% oт aмepиĸaнcĸaтa тъpгoвия, тъй ĸaтo внacя aмepиĸaнcĸи cтoĸи нa cтoйнocт 22.6 млpд. дoлapa и изнacя тaĸивa нa cтoйнocт 23.4 млpд. дoлapa.Kитaй ce нapeждa eдвa нa тpeтo мяcтo, ĸaтo cъcтaвлявa 14.6% oт oбщaтa тъpгoвия нa CAЩ.Cъeдинeнитe щaти ca нaй-гoлямaтa иĸoнoмиĸa в cвeтa, cъcтaвeнa oт 50 иĸoнoмичecĸи зoни (щaти). Hяĸoи oт тeзи щaти имaт дocтaтъчнo гoлeми иĸoнoмиĸи, ĸoитo caми пo ceбe cи биxa ce ĸлacиpaли дocтa виcoĸo в cвeтoвнaтa ĸлacaция пo БBΠ. Haпpимep eдин тaĸъв щaт e Kaлифopния. Aĸo Kaлифopния бeшe caмocтoятeлнa дъpжaвнa, тo тя би билa cтpaнaтa c пeтия нaй-виcoĸ БBΠ в cвeтa, изпpeвapвaйĸи Beлиĸoбpитaния.C бpyтeн вътpeшeн пpoдyĸт oт 2.75 тpилиoнa дoлapa, Kaлифopния щeшe дa изocтaвa caмo зaд Гepмaния, Япoния, Kитaй и CAЩ, ĸaтo цялo.Cъeдинeнитe щaти нямa вepoятнocт дa cпaднaт oт въpxa нa cпиcъĸa нa лидepитe пo нaциoнaлнитe paзxoди зa oтбpaнa. CAЩ xapчaт пoвeчe зa oтбpaнa, oтĸoлĸoтo cлeдвaщитe ceдeм нaции взeти зaeднo.C paзxoди oт 620 милиapдa дoлapa гoдишнo, зa oтбpaнa, CAЩ paзxoдвaт пoвeчe oт 578-тe милиapдa ĸoмбиниpaни paзxoди нa Kитaй, Pycия, Cayдитcĸa Apaбия, Индия, Фpaнция, Beлиĸoбpитaния и Япoния.Πpeз фeвpyapи пpaвитeлcтвeният дълг нa CAЩ дocтигнa peĸopдни cтoйнocти oт 22 тpилиoнa дoлapa.He e вepoятнo и cĸopo дa зaпoчнe дa ce cвивa, тъй ĸaтo Бюджeтнaтa cлyжбa нa Koнгpeca oчaĸвa гoдишният дeфицит дa дocтигнe cpeднo 1.2 тpилиoнa дoлapa, или 4.4% oт гoдишния БBΠ нa cтpaнaтa.Caмo двa пъти в иcтopиятa CAЩ ca cтaвaли cвидeтeл нa тaĸoвa дpaмaтичнo yвeличeниe нa дъpжaвния дълг - вeднaгa cлeд Bтopaтa cвeтoвнa вoйнa и пo вpeмe нa финaнcoвaтa ĸpизa. ", "date": "2019.06.02", "title": "Hяĸoлĸo нeвepoятни фaĸтa зa aмepиĸaнcĸaтa иĸoнoмиĸa, ĸoитo вepoятнo нe знaeтe"}
{"url": "http://www.cross.bg/tyrizma-ministur-po-aktivno-1605757.html", "text": "/КРОСС/ България и Босна и Херцеговина могат да си сътрудничат още по-активно в сферата на туризма. Тази теза е застъпила министър Николина Ангелкова на срещна с Мирко Шарович, министър на външната търговия и икономическите отношения на Босна и Херцеговина, съобщиха от пресцентъра на Министерство на туризма Оттам уточняват, че срещата се е състояла в рамките на провелата се в курорта Слънчев бряг Международна конференция за устойчиви инвестиции в туризма. Във форума са участвали представители от над 20 държави, посочват още ресорното министерство.  По време на срещата министър Ангелкова е изтъкнала, че форумът цели да разкрие важността на региона на туристическата карта за привличането на повече инвестиции в сектора. \"Трябва да работим още по-активно, за да направим тази част на Европа по-атрактивна за бизнес проекти. За туристи от трети и далечни пазари като Китай, Япония, Индия, САЩ можем заедно да бъдем още по-интересни и търсени като дестинация. Ние взаимно се познаваме, но ни трябват общи усилия, за да се популяризираме съвместно\", е заявила министър Ангелкова, цитирана от пресцентъра на МТ. Министър Шарович е приветствал идеята по-активно да се промотират Балканите пред китайските туристи и е поканил българския си колега да посети Сараево. От пресцентъра на ресорното министерство изтъкват още, че и двамата министри са изразили мнение, че подписването на меморандум между двете страни в сферата на туризма ще очертае конкретни стъпки за постигането на тези цели.", "date": "2019.06.02", "title": "България и Босна и Херцеговина ще сътрудничат по-активно в сферата на туризма"}
{"url": "http://www.cross.bg/obrazovanie-vissheto-yniversiteti-1605758.html", "text": "/КРОСС/ Текстът е от седмичния бюлетин на Института за пазарна икономика.Образователното министерство доста точно идентифицира проблемите на системата на висше образование, но намира решения, които няма да ги отстранят. Това показва в едно изречение публикуваният по-рано тази седмица проект за изменение и допълнение на Закона за висшето образование.Нека започнем с положителното – Министерството на образованието видимо е инвестирало немалко време и усилия, за да достигне до (част от) истинските проблеми на висшето образование. В мотивите към законопроекта четем, че основната мотивация за откриване на нови университети и филиали е привличането на повече студенти, с което ведомството на практика признава, чеи изкривява дейността им. Това признание беше залегнало и в предишния опит за реформа, фокусирана върху качеството на висшето образование, и съпътствано с изграждането на рейтинговата система на висшите училища.Признава се и хаотичното и наглед безцелно създаване на прекалено много университети и филиали, което поставя България на едно от първите места по висши училища на глава от населението, без оглед на търсенето на висшисти с определени специалности на пазара на труда и последствията от обезценяването на дипломите. Споменават се и нуждата от повишаване на качеството на образователния продукт (и може би надеждата повече от един български университет да се появи в международните класации на висши училища), както и необходимостта от по-широко застъпване на научна дейност във висшите училища, които днес са почти изключително съсредоточени върху преподаването.Дотук добре.Най-широк отзвук получи идеята за мораториум върху откриването на нови публични и частни университети и филиали, поне до създаването на национална карта на висшето образование, която да дава насоки къде какви висши училища да има и колко студенти. Нека оставим настрана модерната тенденция да се правят карти (здравни, съдебни, сега и образователни) – висшето образование не се нуждае от такава форма на централно планиране, особено предвид трудното предсказване на бъдещото търсене на пазара на труда. Единственият съдник за това къде трябва да има университети, с какви специалности и какви бройки трябва да бъде студентът, и съответно в конкуренти условия да се запазват най-добрите. Това обаче няма как да стане, докато публичните университети продължават да пускат трети и четвърти класирания за свръхфинансираните си специалности, които така и не успяват да привлекат интереса на зрелостниците.Мораториумът не е решение – дори и да се закрият няколко университета и филиала докато той е в сила, и нова и по-стриктна акредитация да бъде въведена след това, той представлява отказ от реформа и задържане на настоящото, полуреформирано състояние на системата на висше образование за неопределено дълъг срок. Още по-лошото е, чеС други думи, това е в ущърб на последните. Може би образователното ведомство се притеснява да не би в хода на мораторуима частните университети да узурпират по-голяма част от пазара на висше образование. Една реформа на системата на висшето образование би следвало да се преориентира все повече към предлагане на частно образование, вместо да пречи на неговото развитие.Това, което липсва в проектозакона, е фокус върху качеството на продукта на субсидираното висше образование. С него има единствено общо затягането на акредитацията на учебните заведения, но и то е крайно недостатъчно. Фокус именно върху качеството имаше оригиналната реформа на финансирането на висшето образование, с въвеждането на рейтинговата система и обвързването на значителна част от приходите на университетите с нея. Основната спънка пред нея обаче се оказаха изключенията – скоро след началото на прилагането на новия модел се появиха списъците с приоритетни направления, защитени и насърчени специалности, както и всякакви други специални режими, за които не се прилагат принципите на финансиране на база на постиженията. Те на бърза ръка покриха повече от половината система на висше образование, иПо тази причина всяка реформа на висшето образование следва да започне с връщането към принципа на публично финансиране на резултатите и постиженията, като премахне всички изключения и специални режими. В дългосрочен план трябва да се действа в посока на допълнително освобождаване на системата и насочване предимно към частно висше образование, далеч от контрола на администраторите и влиянието на публичното финансиране. Извън тези два подхода, всеки друг опит за реформа не само че няма да доведе до желания резултат, а именно добре образовани и подготвени за работа студенти, но е и пълна загуба на време.", "date": "2019.06.02", "title": "Предложенията за висшето образование реформират в грешна посока"}
{"url": "http://www.cross.bg/botev-gradina-hristo-1605749.html", "text": "/КРОСС/ Десетки варненци се събраха на общоградското поклонение пред паметника  на Христо Ботев в Морската градина.Децата от 8-а детска градина във Варна \"Христо Ботев\", облечени като опълченци, дойдоха начело с малката Мария-Виктория, облечена като Райна Княгиня. Тя носеше знамето:\"Райна Княгиня, тя е била учителка и е ушила знамето, на което пише \"Свобода или смърт\", за Априлското въстание. Райна Княгиня е била смела и е обичала България.Варненският и Великопреславски митрополит Йоан припомни: \"Ако йеродяконът беше чедо на Светата Църква, Христо Ботев пък беше чедо на един достоен учител и все пак в една и съща степен хора, достойно възпитани. Общото между тях е, че те жертваха живота си за освобождението на нашата родина и че те нямаха привилегията да достигнат старост\".", "date": "2019.06.02", "title": "Десетки варненци се събраха на поклонение пред паметника на Ботев в Морската градина"}
{"url": "http://www.cross.bg/botev-sofiya-vsichki-1605750.html", "text": "/КРОСС/ Венци и цветя бяха поднесени пред бюст-паметника на Христо Ботев в Борисовата градина в София.Третокласничката от 22-ро училище Александра Йорданова изпълни свое стихотворение, което е посветила на поета революционер:„Христо Ботев, свято име, име на велик герой,ти боец си и мечтател за народа паднал в бой.Затова на втори юни всички свеждаме главии безмълвно славим твоя подвиг смел и велик“Слова за подвига на Ботев произнесоха и писателите Здравка Евтимова и Никола Инджов.Денят на Ботев и загиналите за свободата на България бе отбелязан от ученици на столични училища с четене на патриотични стихотворения пред паметника на Васил Левски и гроба на Иван Вазов в София.Инициаторът на четенето - Станислав Георгиев, каза, че инициативата ще бъде предавана по интернет до всички неделни училища и в чужбина.„На младите хора им е необходимо да им възстановим онези ценности, които са най-важни за българинът, а свръхценност е свободата и затова ние днес ще я възпеем чрез поетите и ще четем на тези свещени места за всички българи“.", "date": "2019.06.02", "title": "Ученици четат патриотични стихотворения в София"}
{"url": "http://www.cross.bg/venetziya-intzidenta-korab-1605739.html", "text": "/КРОСС/ Круизен кораб се удари в кей и в туристическо корабче във Венеция и при инцидента бяха ранени четирима души, предаде Франс прес.Сблъсъкът станал в канала Джудека, разделящ Венеция от остров Джудека. Круизният кораб Ем Ес Си Опера изгубил контрол и се блъснал в кея в района на Сан Базилио-Дзатере, като предизвикал истинска паника сред хората на кея. После той се ударил в туристическо корабче.Двама от ранените са откарани в болница за преглед, а другите двама са леко пострадали. Националността им засега не е известна. Кадри от инцидента показаха как някои хора падат във водата след удара с лайнера, а други бягат паникьосани на кея.Предполага се, че круизният кораб, теглен от влекачи в канала, е изгубил контрол, след като се е скъсал един от кабелите, свързващи го с влекачите. Заради силното течение италиано-швейцарският лайнер не успял да спре, когато то го тласнало към кея и към другото туристическо корабче там. Във Венеция тече дебат от дълго време дали да се допускат круизни кораби в центъра. Каналите на града и без това са задръстени от корабчета, водни таксита и гондоли.Припомняме, че преди дни два кораба се удариха в Будапеща, а при инцидента загинаха 7 южнокорейски туристи. Украински капитан е подведен под отговорност за инцидента.", "date": "2019.06.02", "title": " Круизен лайнер се удари в кей и в друг кораб във Венеция, има ранени"}
{"url": "http://www.cross.bg/teatur-spektakul-sofiya-1605744.html", "text": "/КРОСС/ 13-ото издание на платформата „Световен театър в София“ започва днес. В  столицата ще гостуват 6 чуждестранни театрални постановки, а публиката ще може да ги гледа със субтитри. Гостуващите артисти са от Италия, Белгия, Гърция, Русия, Франция и Република Северна Македония.Откриването е тази вечер в Младежкия театър от 19 часа с италианския спектакъл „Макбет“ по Шекспир, съобщи Асен Терзиев - главен координатор на фестивала.„Този спектакъл излезе преди около две години. Оттогава досега неговият международен успех, без да преувеличавам, главоломно нараства. Буквално преди да пристигнат в София, този спектакъл го заснема италианската национална телевизия, за бъде архивиран като едно, наистина от постиженията на най-новия италианския театър. Той спечели двете, може би, най-големи награди в Италия за театрално изкуство - наградата ЮБЮН и наградата на Асоциацията на театралните критици“, каза Асен Терзиев.Постановките, включени в проекта „Световен театър в София“, ще продължат до 13 юни.", "date": "2019.06.02", "title": "Италиански „Макбет“ открива „Световен театър в София“"}
{"url": "http://www.cross.bg/irlandiya-roiiters-severna-1605740.html", "text": "/КРОСС/ Полицията в Северна Ирландия откри бомба под колата на полицай в Белфаст, предаде Ройтерс. Според полицията бомбата вероятно е поставена от националисти с екстремистки убеждения и е щяла да убие полицая, ако не е била намерена навреме.Макар мирно споразумение от 1998 г. да сложи край на три десетилетия на насилие в Северна Ирландия, полицаи спорадично стават мишени за малки екстремистки групировки, които все още са активни в контролираната от Великобритания провинция, отбелязва Ройтерс.Подозрителният предмет е бил идентифициран вчера в източната част на Белфаст, като според експерти на полицията става дума за самоделно взривно устройство, което обаче е било напълно годно да се задейства. \"Според нас този опит за убийство е извършен от републиканци привърженици на насилието. Те не се интересуват от това кого атакуват, не се интересуват от това кого убиват. Те просто са противници на мира и демокрацията\", заяви полицията в изявление.Националисти с екстремистки убеждения от групировката \"Нова ИРА\" поставиха кола бомба, която избухна пред съдебна сграда в Лондондери през януари. При експлозията нямаше пострадали, припомня Ройтерс.Убийството на журналистката Лайра Маккий по време на безредици в Лондондери миналия месец провокира опасения, че екстремистите се опитват да се възползват от политическото напрежение, провокирано от решението на Великобритания да напусне Европейския съюз. Близо 3600 души бяха убити при насилието в Северна Ирландия, започнало в края на 60-те години между протестантите юнионисти и националистите католици, отбелязва Ройтерс.", "date": "2019.06.02", "title": " В Северна Ирландия откриха бомба под колата на полицай"}
{"url": "http://www.cross.bg/ralev-plovdiv-severen-1605741.html", "text": "/КРОСС/ Апартаментът на последния етаж на сградата Royal Hill на бул. \"Шести септември\" 35-А, който според съседи е обитаван от арестувания кмет на \"Северен\" Ральо Ралев, е собственост на фирма \"Балканика\" ЕООД, установи проверка на TrafficNews в Имотния регистър. Изненадващо жилището се оказа мезонет с впечатляващата площ от 540 квадрата плюс още толкова голяма тераса. В тази площ влиза огромната тераса разположена както на покрива на мезонета, така и на покривното пространство на съседната секция на кооперацията.Първоначално проектът е бил за 7 етажна сграда, като видно и от настоящата конструкция съседната секция е 7 етажна. На по-късен етап обаче инвеститорът фирма \"Балканика\" е допълнила проекта и сградата е увеличена с още един етаж, който е превърнал жилището от 250 квадрата в мезонет с двойна квадратура, като терасата на седмия етаж е остъклена и функционира като зимна градина на луксозното жилище. Достъпът до последните два етажа е контролиран, като до там асансьорът се качва само със специален чип.Според съседи живеещи в кооперацията, жилището е довършено окончателно в началото на тази година и те виждали Ралев там от няколко месеца.Резонен е въпросът защо собственикът една фирма ще предостави подобен луксозен имот на човек, с когото не е в роднински или други връзки. Едва ли защото е впечатлен от поста му на районен кмет. Подобни щедри подаръци имат логично обяснение и то се намира в някой от членовете на Наказателния кодекс в раздела за корупционни престъпления.Според търговския регистър фирма \"Балканика\" ЕООД е собственост на Минчо Бояджиев. Предметът на дейност е строителство, а собственикът държи най- големия склад за търговия със строителни материали в Пловдив до гара \"Филипово\". Фирмата участва редовно в търгове за закупуване на общински имоти. В публичния регистър на разпоредителните сделки в община Пловдив през последните години фирмата е закупила 5 общински имота. В строителния бранш обаче не е тайна, че Ралев е негласен съдружник в дружеството с 50% дялове. Той често бил виждан в офиса на компанията.Според запознати самият собственик има здравословни проблеми и Участници в няколко търга за общински имоти, са получили \"послания\", че кметът има интерес към въпросните сделки и предупреждения да не му пресичат пътя.По подобна схема е придобит парцела на бул. \"България\", където в момента се строи 9-етажна сграда.Шефът на Камарата на строителите в Пловдив Пламен Иванов също говори за \"нездравословния интерес\" на Ралев към строителството в интервю за местна медия. Забавени разрешителни, натиск за работа с определени фирми са само част от прегрешенията, споменати от Иванов.На брифинг в Специализираната прокуратура в София бяха изнесени скандални подробности за обвинението, по което е задържан Ралев. Строителен предприемач в Пловдив е бил изнудван за 60 000 лева, за да му бъде издадено строително разрешение от район Северен в Пловдив. Строителят депозирал сигнал до премиера, че са му поискани пари, за да бъдат одобрени строителни книжа в район Северен. Борисов изпратил жалбата до КПКОНПИ. Било е образувано досъдебно производство, започнали да се събират доказателства за твърденията на строителния предприемач.Използвани са специални разузнавателни средства в съответствие със закона, извършени са и дейности по разследването от КНКОНПИ. В резултат на събраните доказателства в четвъртък са задържани кметът на район Северен Ральо Ралев и посредника при получаването на паричната сума. Посредникът, който е задържан с белязаните пари е Иван Делевски, карловски бизнесмен, собственик на кабелна телевизия.Делевски и Ралев са близки приятели от години, а според запознати, въпросното изнудване далеч не е първата сделка, при която карловецът е посредничил. Тяхното сътрудничество датира от времето, в което Ралев още е служител на РИОСВ, а самият Делевски е общински съветник в Карлово.Предстои да бъде гледана мярката за неотклонение на Ралев и посредникът Делевски.", "date": "2019.06.02", "title": "Апартаментът, обитаван от кмета Ралев, се оказа мезонет с площ близо декар"}
{"url": "http://www.cross.bg/etna-izrigvane-otnovo-1605742.html", "text": "/КРОСС/ Вулканът Етна се събуди отново, бълвайки лава и пепел в небето на Сицилия, предаде АФП.Изригването, започнало в четвъртък, днес е по-малко интензивно, но продължава да представлявапроблем за сигурността на туристите, които се изкачват по склоновете на вулкана с височина 3295 м. Последното изригване на Етна, който е най-високият активен вулкан в Европа, беше през декември.Новото изригване не представлява засега заплаха за обитаемите зони в близост, нито за летището на град Катания.", "date": "2019.06.02", "title": "Вулканът Етна отново изригна "}
{"url": "http://www.cross.bg/menopayzata-vredni-prodykti-1605743.html", "text": "/КРОСС/ Всичко, което е прекалено, може да бъде опасно - тази поговорка има нови изражения. Твърде здравословната храна, от която са изключени всички продукти, определяни като вредни, допринася за появата на симптоми на ранна менопауза. Това се е случило с известния блогър и вегетарианка Вирпи Микконен от Финландия.В продължение на 38 години Вирпи е ревностен шампион в \"категорията\" здравословен начин на живот и хранене. Тя изоставя много групи храни, които смята за потенциално опасни. По-специално, Микконен се придържа към веганската безглутенова диета и се отказва напълно от месо, риба, млечни продукти, както и от пшенично брашно и захар.Уви, с течение на времето състоянието на тялото ѝ от това само се влошава, пише medikforum. Според финландката твърде здравословната диета причинява състояние, характерно за менопаузата: нейните менструации напълно изчезват и започват горещи вълни, изтощение, състоянието на кожата и ноктите се влошава.Жената отива на лекар и си прави тестове, които показват, че тя има нива на фоликулостимулиращ хормон, които се покачват, и този симптом обикновено придружава началото на менопаузата.След като 15 години се придържа ревностно към веганството, тя се принуждава да върне продуктите от животински произход в менюто си и признава, че сега се чувства много по-добре: симптомите на менопаузата изчезват, а и сънят ѝ се подобрява.Всекидневната дажба на Вирпи днес включва омлет, кюфте, пилешки бульон, масло и козе сирене. Но все още не консумира краве мляко, глутен, нишесте и захар. Според жената, отхвърлянето на вредни храни може би би изиграло положителна роля, ако тя е водела спокоен живот някъде на Хавайските острови примерно, но, явно, не е добра комбинация с натоварения ѝ живот.", "date": "2019.06.02", "title": "Отказът от вредни храни може да предизвика ранни признаци за менопауза"}
{"url": "http://www.cross.bg/gygul-godina-razsledvane-1605746.html", "text": "/КРОСС/ Министерството на правосъдието на САЩ подготвя разследване срещу бизнес практиките на Гугъл (Google) и дали те нарушават антимонополните разпоредби, съобщи Асошиейтед прес.Гугъл бе глобена с рекордните 2,72 милиарда долара от Европейската комисия през 2017 година за злоупотреба с доминираща позиция на при онлайн търсенето в интернет. В САЩ федералната комисия по търговията предприе антимонополно разследване срещу Гугъл, но го закри през 2013 година, без да вземе някакви мерки.Сега министерството на правосъдието започна антимонополно разследване на различни дейности на компанията според информации на \"Уолстрийт джърнъл\", \"Ню Йорк таймс\" и \"Блумбърг\". Те се позовават на анонимни източници, запознати с въпроса.Гугъл, чиято компания майка е Алфабет (Alphabet), е подложен на все повече щателни проверки. Регулаторните органи по света се съсредоточават върху бизнес практиките на компанията през последната година. Освен рекордната глоба от 2017 година европейските регулатори наложиха и глоба от 1,7 милиарда долара на Гугъл през март за злоупотреби с доминираща пазарна позиция при рекламата онлайн.Гугъл е начело по приходи от дигитални реклами, като контролира 31,1 процента от световните дигитални реклами, според оценката за тази година на компанията за проучвания иМаркетър (eMarketer). Фейсбук (Facebook) е втори с 20,2 процента.", "date": "2019.06.02", "title": "В САЩ готвят антимонополно разследване срещу Гугъл"}
{"url": "http://www.cross.bg/duzhd-intenzivni-valezhi-1605747.html", "text": "/КРОСС/ Мощна лятна буря удари София. Първоначално задуха силен вятър, последваха едри капки дъжд. Бурята изненада много столичани, които се възползваха от слънчевия ден и топъл ден преди да завали. Синоптиците бяха предупредили, че се задава дъжд. Следобед ще има краткотрайни, на отделни места интензивни валежи от дъжд, придружени с гръмотевици, временно усилване на вятъра и градушки. Жълт код за интензивни валежи и гръмотевични бури и условия за градушки е обявен за 17 области в страната за днес. Това показва справка на сайта на НИМХ. Жълт код е обявен в областите Видин, Монтана, Враца, Плевен, Ловеч, Велико Търново, Габрово, Сливен, Стара Загора, Пловдив, Пазарджик, Смолян, Кърджали, София град, Софийска област, Перник и Кюстендил. В тези райони се очакват количества около 35 – 40 л/кв. м и повече. Припомняме, че снощи интензивни валежи предизвикаха наводнение в Хасково, като превърнаха улиците в реки. ", "date": "2019.06.02", "title": "Силна буря връхлетя столицата, улиците се превърнаха в реки"}
{"url": "http://www.cross.bg/kazanluk-shestvie-rozata-1605745.html", "text": "/КРОСС/ С традиционно карнавално шествие по централните улици на Казанлък завърши 116-ият Фестивал на розата. Хиляди туристи посетиха Розовата долина за кулминацията на тържествата.Празникът започна с пресъздаване на ритуала \"Розобер\" в градините край Казанлък. Присъства и председателят на Народното събрание Цвета Караянчева, която заяви, че се работи усилено за приемане на Закон за розата: \"В понеделник изтича срокът между първо и второ четене за подаване на предложения. Има работна група и се чуват и мненията и на малките розоберачи, защото разбрах, че там също има някакви забележки към закона. В най-скоро време ще бъде в залата\".116-ите празници бяха закрити с грандиозно шествие в центъра на Казанлък, в което взеха участие над 5000 души. То бе водено по традиция от 51-вата Царица Роза – Вероника Кънева и нейните подгласнички.", "date": "2019.06.02", "title": "С традиционно карнавално шествие завърши 116-ият Фестивал на розата в Казанлък"}
{"url": "http://www.cross.bg/nole-vposledstvie-poreden-1605748.html", "text": "/КРОСС/ Новак Джокович преодоля и третия кръг на Ролан Гарос напълно безпроблемно.Световният №1 победи италианския квалификант Салваторе Карузо с 6:3, 6:3, 6:2 за 2 часа и 4 минути игра.Сърбинът в трети пореден мач не даде сет на противника.Пет пробива бяха достатъчни на Ноле за успеха, като единственият по равностоен сет бе първият, когато сърбинът сякаш още не се беше посабудил.Той проби рано, но впоследствие подари 4 брейкбола на опонента си, който за първи път играеше на толкова високо ниво в кариерата си.Ноле обаче се справи, а впоследствие нямаше проблеми със спечелването на мача.В следващия кръг той ще играе срещу Ян-Ленард Щруф.", "date": "2019.06.02", "title": "Машината Джокович прегази пореден противник"}
{"url": "http://www.cross.bg/stenata-bila-stena-1605732.html", "text": "/КРОСС/ Тя отдавна е една от най-удивителните забележителности в света, но Великата китайска стена може и да не е тук вечно.Почти една трета от внушителната постройка, която била започната през 3 век пр. н.е. е била унищожена от липсата на защита от човешки и природни фактори. Поне според материал в китайския вестник, Beijing Times.В статията се казва, че стената, която често се появява в списъците за съвременни чудеса на света, бива разрушавана от редица фактори.Бедни жители от близкото селище Лулон в северната провинция Хъбей използват тухли от стената, за да си строят къщи, а други жители продават плочи гравирани в китайски яроглифи за около 5 евро на парче.Често се поставят и послания по стената.Въпреки това няма специална организация, която да прилага законите в сила. Нарушения могат да бъдат докладвани на висши власти, но е трудно случаите да бъдат разрешени, когато са на границата между две провинции.Проучването на историческата местност набира популярност и води насам повече туристи, отколкото мястото може да побере, което нанася допълнителни щети, съобщават медии.Въпреки че тази постройка не е била първоначално една дълга стена, а няколко по-малки такива, свързани заедно, има части които са се разпаднали отново. Изчислява се, че дължината ѝ в момента е между 9000 и 20 000 км, в зависимост от това дали са включени липсващите участъци.Близо 4000 км от стената са били построени при династията Мин през 1368-1644 г. ", "date": "2019.06.02", "title": "Великата китайска стена се топи – крадат тухли и ги продават"}
{"url": "http://www.cross.bg/ministur-brekzit-goyv-1605733.html", "text": "/КРОСС/ Претендентът за премиерския пост във Великобритания Майкъл Гоув заяви, че е готов да отложи Брекзит до края на 2020 г., предаде ТАСС, като се позовава на в.\"Сънди телеграф\".Според изданието Гоув, който в сегашното правителство е министър на околната среда, е казал пред колегите си от правителството, че излизането на Великобритания от Европейския съюз без сделка ще доведе до произвеждането на предсрочни избори, а в резултат на тези избори на власт ще дойдат лейбъристите и лидера им Джереми Корбин.Позицията на Гоув вече се ползва с подкрепата на част от влиятелните привърженици на оставането на Великобритания в ЕС, като например министърът на труда Амбър Ръд, която според \"Сънди телеграф\" сериозно обмисля дали да не подкрепи кандидатурата на Гоув за лидер на Консервативната партия и премиер. Тази позиция на Ръд е вследствие на озовалите се в задънена улица преговори с бившия външен министър Борис Джонсън, чиято линия за тласкане на Великобритания към твърд Брекзит Ръд не възприема, пише \"Сънди телеграф\".Майкъл Гоув стана първият политик от лагера на евроскептиците, който не изключва възможността за отлагане на Брекзит. Тази му позиция обаче не срещна одобрението на американския президент Доналд Тръмп, който в интервю за в.\"Сънди таймс\" заяви, че по отношение на предстоящия избор на нов лидер на консерваторите той подкрепя кандидатурите на бившия външен министър Борис Джонсън, на бившия министър на труда Естер Маквей и на вътрешния министър Саджид Джавид, т.е. на всички кандидати за премиерския пост, които подкрепят Брекзит на 31 октомври с или без сделка.", "date": "2019.06.02", "title": "Майкъл Гоув заяви, че е готов да отложи Брекзит до края на 2020 г."}
{"url": "http://www.cross.bg/tyrizma-bulgariya-angelkova-1605734.html", "text": "/КРОСС/ Министър Ангелкова разговаря с министъра на туризма и занаятите на Алжир Абделкадер Бенмесауд. Двамата обсъдиха бъдещи съвместни инициативи в рамките на Международната конференция за устойчиви инвестиции в туризма в Слънчев бряг, както и подписването на Меморандум за сътрудничество в областта на туризма между двете държави.Министър Ангелкова заяви, че при желание от страна на алжирски инвеститори да инвестират в България Министерството на туризма ще окаже пълно съдействие.Тя добави, че инвестициите в туризма допринасят за дългосрочното и устойчиво нарастване на сектора в национален план, както и за привличането на повече посетители от далечни пазари към България и Стария континент.От своя страна г-н Бенмесауд поздрави министър Ангелкова за успеха на международния форум в най-големия български курорт и поясни, че е впечатлен от напредъка на България в икономиката и туризма. Той добави, че страната ни има положително развитие в качеството на туристическите услуги и СПА туризма.Министърът на туризма и занаятите на Алжир каза още, че страната му разполага с голям брой международни летища, което несъмнено дава възможност на алжирските туристи да се запознаят с красотите на България и обратно. ", "date": "2019.06.02", "title": "Министър Ангелкова проведе работна среща с министъра на туризма и занаятите на Алжир"}
{"url": "http://www.cross.bg/botev-bulgariya-grazhdani-1605737.html", "text": "/КРОСС/ Точно в 12.00 ч. в цялата страна прозвучаха сирените в памет на загиналите за свободата на България. Сирените за деня на Ботев за първи път се използват през 1948 г., когато се отбелязва 100-годишнината от рождението му.В продължение на 2 минути пешеходци, автомобили и автобуси спряха в знак на почит пред подвига на Христо Ботев и хилядите герои, дали живота си за Свободата на България.Стотици граждани и гости на столицата се събраха в Борисовата градина, за да отбележат 2 юни - Деня на Христо Ботев и загиналите герои за свободата на Родината. На официална церемония пред паметника на поета и революционер те се преклониха пред героя, превърнал в едно поезия и жизнен подвиг.Пред събралото се множество слово произнесоха поетите Здравка Евтимова и Никола Инджов, а деца от столични училища прочетоха свои стихотворения, посветени на Ботев.Под звуците на химна на България, изсвирен от представителния гвардейски духов оркестър, политици и граждани поднесоха венци и цветя пред паметника на героя и с минута мълчание отдадоха почит на неговата саможертва.Да почетат делото на Христо Ботев в Борисовата градина дойдоха духовни, политически лица и граждани. На церемонията присъстваха още зам.-кметът на Столична община Тодор Чобанов и Белоградчишкия епископ Поликарп.Венци и цветя пред бюст-паметника на Ботев бяха поднесени от името на президента Румен Радев, председателя на Народното събрание Цвета Караянчева, омбудсманът Мая Манолов, министърът на отбраната Красимир Каракачанов и др.", "date": "2019.06.02", "title": "България се преклони пред героите, загинали за свободата ни "}
{"url": "http://www.cross.bg/borisov-sliven-boiiko-1605735.html", "text": "/КРОСС/ Министър-председателят Бойко Борисов инспектира реновирани инфраструктурни обекти в гр. Сливен.Премиерът Борисов посети новото кръговото кръстовище на ул. „Розова долина“ в града, за което правителството отпусна над 2 322 000 лв. без ДДС. Кметът на Сливен Стефан Радев заяви, че 400 000 хиляди лева са спестени от обществената поръчка за кръстовището. „За първи път някой кмет да спести от ремонти. Останалите пари ще ви ги оставим за детска градина“, заяви Бойко Борисов. Градоначалникът на Сливен подчерта, че без силни финанси няма как да има силни общини.Министър-председателят Бойко Борисов видя и санираните жилищни блокове в кв. „Сини камъни“, където има санирани 51 апартамента по Националната програма за енергийна ефективност на многофамилни жилищни сгради през миналата година. „Сега почнаха всички да искат санирането. Когато БСП и ДПС говореха против санирането, вие мълчахте. Сега видяха, че има 3 милиарда лева излишък. Управлява се от добри стопани, затова държавата има излишък“, подчерта премиерът Борисов. Кметът също потвърди, че в града продължава да има голям интерес към програмата за саниране на сгради. „Всички се надяват да продължи програмата, за да се включат повече, никога не е правена такава голяма инвестиция“, допълни още градоначалникът на Сливен. Санирането продължава и в момента и по друга сграда в квартала, където живеят 230 души. В община Сливен са завършени 18 от одобрените за участие в програмата 51 сгради.Премиерът Борисов видя и обновения парк по поречието на река Асеновска по ул. „Раковски“ - „Антим 1“ - ул. „Димитър Пехливанов“, за чийто пробив правителството отпусна 1,6 милиона лева. С предоставеното от Оперативна програма „Региони в растеж“ финансиране в размер на 2,2 млн. лв. са обновени 38 хил. кв. м обществени пространства по двата бряга на р. Асеновска и в ж.к. „Република“ в Сливен, които в продължение на години са били изоставени и дори опасни. Изградени са площадка за управление на детски велосипеди, велосипедни и пешеходни алеи и алея за бягане. Обособени са площадки за деца на различна възраст и с различни видове съоръжения, спортни площадки, фонтан с падаща вода и питейни фонтани. Монтирани са арки, беседки и перголи. Има ново осветление и видеонаблюдение. Районът е озеленен. Обособени са нови паркоместа.Министър-председателят Борисов беше информиран и за ремонта на зала „Асеновец“ в града, за който Министерският съвет даде 1,4 милиона лева. Сградата не е обновявана от построяването й през 70-те години.„Над 40 хиляди деца, които никога не са ходили на училище, ги вкарахме в класните стаи. Тази програма работи много добре“, заяви министър-председателят Бойко Борисов при посещението си в ремонтираната детска градина в гр. Сливен. Учебното заведение се обновява с 1,1 млн. лв. по Оперативна програма „Региони в растеж“. В нея има 140 деца и една група за деца със специални потребности. „Обмисляме да направим и безплатна храна за детските градини“, допълни още премиерът Борисов пред учителите в детското учебно заведение. От ръководството на детската градина коментираха, че заведението не е ремонтирано от 30 години. Те изразиха задоволството си пред премиера от обновяването на сградата. ", "date": "2019.06.02", "title": "Бойко Борисов инспектира реновирани инфраструктурни обекти в гр. Сливен"}
{"url": "http://www.cross.bg/svilenski-izbori-grazhdani-1605736.html", "text": "/КРОСС/ С оглед на постигнатите резултати на евроизборите амбициите ни ще бъдат за победа на предстоящите местни избори, каза пред БНР Георги Свиленски, заместник-председател на парламентарната група на „БСП за България“ и председател в оставка на Предизборния щаб на партията.„За да се случи промяната, българското общество трябва да поиска тази промяна. В интернет и Фейсбук промяната не може да се случи“, отбеляза политикът в интервю за предаването „Неделя 150“ на програма „Хоризонт“.Според него „проблемът се казва Бойко Борисов и докато българските граждани не го разберат, винаги ще получават по някой Цветанов, който да реализира политиките на Бойко Борисов“.„Призивът ми към всички е да участват в политическия живот. Българските граждани пропуснаха този шанс да заявят своето желание и ние, политиците, сме длъжни да се съобразим. Виновни сме ние, политиците, че не сме представили програма, която те да харесат. Но гледайки отстрани, не е възможно да се случи каквато и да е промяна в каквато и да е посока“, допълни Свиленски.Той подчерта, че БСП е заявила промени и в ръководството, и курс за промяна.Председателят иска кредит на доверие от партийните членове, за да изведе партията като победител на следващите местни избори - така Свиленски обясни предложението на лидера Корнелия Нинова за вътрешнопартийни избори.Мисля, че БСП ще може да се организира и в рамките на 30-40 дни да организира избори, които да изведат начело фигура с най-високо доверие, посочи Свиленски.Промяната е тази, за която говорим вече няколко години - прекъсване на модела. Тя е в интерес на българските граждани - честност, почтеност, справедливост. Вероятно в парламента ще се говори повече за доходи и това няма как да не се отчете като наш принос, каза Свиленски.", "date": "2019.06.02", "title": "Георги Свиленски: Амбицията ни е за победа на местните избори"}
{"url": "http://www.cross.bg/maiika-dedzhenerus-istoriyata-1605738.html", "text": "/КРОСС/ Елън Дедженеръс говори за първи път за травмираща случка от детството си. В гостуването си при Дейвид Летерман, тя сподели, че майка ѝ се е омъжила за „много лош мъж“, когато водещата е била тийнейджър. След това Бети Дедженеръс е била диагностицирана с рак на гърдата и е трябвало да се подложи на операция. Пастрокът на Дедженеръс е използвал ситуацията, за да се възползва от нея и е започнал да се опитва да установи близост с нея.„Когато майка ми беше извън града, той ми каза, че трябва да се провери дали и аз нямам бучка в гърдата. Не искал да притеснява майка ми и затова не попитал нея, но искал да се увери, че всичко с мен е наред“. Признавайки, че заради крехката си възраст тогава, тя не е знаела нищо за тялото и е позволила на мъжа да я опипа. Но това не бил последният път, когато мъжът е установил такава близост с бъдещата водеща. „Опита се да го направи отново, отново и отново“.Тя навлезе още по-дълбоко в историята като призна, че веднъж е избягала от вкъщи, когато пастрокът ѝ се опитал да разбие вратата на стаята ѝ. „Знаех, че ще се случи нещо повече, а не исках да притеснявам майка ми и да съсипвам нейното щастие“. Елън обвинява себе си за това, че не е споделила проблема с родителката си, мислейки си, че по този начин я защитава. И когато събира сили да признае за случилото се, майка ѝ не я взима насериозно и останала с мъжа още 18 години.Все пак най-накрая се разделят, когато Бети Дедженеръс се усъмнява в историята на съпруга си. Връзката между двете е нормална, но Елън споделя, че е разочарована от недоверието на майка ѝ. „Тя се извини, но...“. Водещата се надява историята ѝ да помогне на други жертви на домашно насилие да признаят за случващото се. „Време е да нададем глас. Да покажем сила“.", "date": "2019.06.02", "title": "Елън Дедженеръс призна, че е била насилвана като малка"}
{"url": "http://www.cross.bg/zhyrnalistika-nagrada-televizionna-1605727.html", "text": "/КРОСС/ Носител на голямата награда за телевизионна журналистика и публицистика „Свети Влас“ за 2019 година е Антон Хекимян.Той получава приза заради всекидневното отстояване на високи професионални критерии.На церемонията, която традиционно се провежда в „българското Сен Тропе“, курортът Свети Влас, беше връчена и специална награда на Милен Цветков за цялстно творчество и проявена гражданска и професионална смелост в отстояването на журналистическите стандарти.За девети пореден път пет-членно жури, председателствано от професор Ивайло Знеполски отличи за журналистически постижения още и Александър Марков и Мая Димитрова от БНТ.Милена Милотинова от „България он еър“ получи специална индивидуална награда за последователен принос към отразяването на европейската тематика в телевизизонната журналистика.Общо бяха номинирани 19 телевизионни журналисти и предавания, представляващи, според журито най-доброто от националната телевизионна продукция за периода март 2018 – март 2019 година.Преди събитието се проведе и традиционната гореща обзорна дискусия на телевизионната продукция през годината и дебати по основните проблемни кръгове пред бранша.Преди награждаването, по случай 2 юни, бяха поднесени венци пред барелефа на Христо Ботев в нарочна церемония, включваща военен духов оркестър и представителна част на Военно-морските сили на Република България.Досегашните носители на Голямата награда „Свети Влас“ за телевизионна журналистика са Бойко Василев, Мартин Карбовски , Миролюба Бенатова, Добрина Чешмеджиева, Елена Йончева, Емил Кошлуков, Сашо Диков и Диана Найденова.Носители на Специалната награда са били Тома Томов, Нери Терзиева, Господари на ефира, БНТ-такси, „Малки истории“, Десислава Ризова, Росен Цветков и другиРегламентът на наградите Свети Влас предвижда всички постъпления от спонсори и рекламодатели да се разпределят в наградния фонд, поради което церемониите по връчването не включват специални увеселителни програми, а присъстващите журналисти сами организират щурите и продължаващи до зори купони след церомонията в различни заведения на Марина Диневи.Инициатор на Наградите за телевизионна журналистика „Свети Влас“, е „Кръг 11“, създаден преди 10 години и обединяващ известни журналисти и интелектуалци. В момента в него членуват професор Ивайло Знеполски, Иван Гарелов, доц. Георги Лозанов, Копринка Червенкова, писателя Георги Тенев, преподавателя от Факуллтета по журналистика на СУ, Джими Найденов, журналистът и издател Антони Георгиев, композитотрът Стефан Димитров, дългогодишния директор на Народния театър, Павел Васев и Любен Дилов-син. Член на кръг 11 от самото му създаване беше и непрежалимият бай Петко Бочаров.-----Деветите награди за телевизионна журналистика Свети Влас се осъществяват със спомоществувателството на Фонд „13 века България“, Диневи груп, Виваком, Технополис, Райфайзен банк, бизнесменът и бивш политик Стефан Личев, Грийн Лайф, Акронис, Тандем, Кока-Кола хеленик България и винарска изба Магура.", "date": "2019.06.02", "title": "Антон Хекимян спечели голямата награда за телевизионнна журналистика \"Свети Влас\" за 2019"}
{"url": "http://www.cross.bg/hertzegovina-tzentur-myasto-1605725.html", "text": "/КРОСС/ Най-малко 29 души са пострадали при пожар, избухнал в мигрантски център в Босна и Херцеговина. Огънят е пламнал рано тази сутрин, а на място са пристигнали десетки пожарникари. На 9 от пострадалите е оказана медицинска помощ на място в лагера край Велика Кладуша, а останалите 20 са откарани в близката болница. В центъра за временно настаняване е имало няколкостотин мигранти. Причините за пожара все още се изясняват.", "date": "2019.06.02", "title": "Пожар избухна в бежански център в Босна и Херцеговина "}
{"url": "http://www.cross.bg/glasyvane-stoeva-mashinnoto-1605730.html", "text": "/КРОСС/ Необходима е постоянна изборна администрация, каза в интервю за БНР председателят на ЦИК Стефка Стоева.„За това е необходимо решение на парламента, но аз лично бих ги предложила“, каза Стоева в предаването „Неделя 150“ на програма „Хоризонт“. Тя обаче направи уговорката, че първо е необходим сериозен и задълбочен анализ на изборите и в момента е рано да се правят заключения за необходими промени в изборното законодателство.Според нея квадратчето „Не подкрепям никого“ вече няма смисъл, след като отпадна санкцията за задължително гласуване.Важното е в крайна сметка е, че „като цяло изборите преминаха законосъобразно. Сигналите и жалбите не бяха много, не бяха и за тежки нарушения“, допълни председателят на ЦИК.„Факт е, че не се възползват много хора от машинното гласуване“, посочи Стефка Стоева. „Не са много гражданите, които са гласували машинно. Само 158 968 души общо са се възползвали, т.е. 7,59 процента“.В секциите с машинно гласуване те са над 27%, останалите са гласували с хартиена бюлетина, сочат данните на ЦИК.Най-важното е, че въвеждането на машинното гласуване трябва да следва гарантирането на сигурността на вота, особено с оглед на предстоящите местни избори, допълни председателят на ЦИК. Стоева припомни, че на предишните избори машинното гласуване е било под един процент.„Успяхме да се справим с въвеждането на машинното гласуване въпреки кратките срокове. Изпълнихме закона въпреки огромните трудности“, каза Стоева. Председателят на ЦИК коментира и гласуването в чужбина.„В чужбина гласуваха малко над 25 хиляди българи. Откриването на секции извън страната е напълно оправдано. Това е начинът за връзка на сънародниците ни с родината“.", "date": "2019.06.02", "title": "Председателят на ЦИК: Необходима е постоянна изборна администрация"}
{"url": "http://www.cross.bg/ptitzi-kaiiri-vreme-1605722.html", "text": "/КРОСС/ Когато стотици птици кайри бяха открити мъртви на брега на остров Сейнт Пол в Аляска през 2016 г., местните жители се разтревожиха, че става въпрос за епидемия от птичи грип.Но изследване установи, че тези емблематични морски птици са станали жертви на климатичното затопляне, предаде АФП.Около 350 умрели качулати тъпоклюни кайри (Fratercula cirrhata) и качулати конюги (Aethia cristatella)бяха открити между октомври 2016 г. и февруари 2017 г. на брега на острова в Беринговия проток, между САЩ и Русия.Изследването обаче показва, Те не са били убити от вирус или някакво заболяване, а просто са умрели от глад, тъй като \"По телата им нямаше мазнини, мускулатурата им бе изключително слаба\", поясни Джулия Париш от Вашингтонския университет.Кайрите, които се разпознават лесно благодарение на големите клюнове, напомнящи тези на папагали, са само един от индикаторите за опустошителните последствия от климатичното затопляне върху морските екосистеми, отбелязаха учените.За да се размножат, кайрите се събират на колонии от по 100 000 индивида. Те снасят по едно яйце, което представлява 1/10 от масата на майката.През по-голямата част от времето над него седи женската, сменяна от време на време от мъжкия. След излюпването родителите хранят малкото обилно в продължение на 6 седмици.След като го отгледат, родителите кайри го оставят само да се справя със съдбата си. То често става жертва на кърлежи или на един вид кокошини, които живеят по него. те омаломощават птиците, хранейки се с кръвта им. Освен, заради по-топлото и благоприятно за паразитите време, заради по-топлите води и съответно по-малко разтворен кислород, намалява и популацията на рибките, с които се хранят тези птици.Резултатите от изследването са публикувани в PLoS One.", "date": "2019.06.02", "title": "Птици кайри намерили смъртта си, заради затоплянето в Арктика"}
{"url": "http://www.cross.bg/ribolov-riba-pravilata-1605724.html", "text": "/КРОСС/ Солени глоби чакат рибарите, които се отправят към Гърция, но не спазват правилата. Не един и двама излизат с лодките си в Бяло море, но Гърция въведе санкции при нарушения на правилата.Има дори язовири, където риболовът е забранен за българи, а причината за това е, че не само ловят много риба, но и замърсяват околната среда. Оплакванията най-вече са свързани с боклуците, които оставят след себе си българските риболовци и паленето на огньове, които са строго забранени. Глобата за това е 400 евро, пише \"Труд\".Риболовът в Северна Гърция най-често се извършва във водите на Струма, Места и притоците от Родопите и Беласица. Особено подходящо място за риболов с лодка е това до брега на безлюдното островче Тасупола, където брегът е почти отвесен и морето е дълбоко над 30 м, и гъмжи от скъпи риби, но за този вид риболов вече е необходимо разрешително, което се изважда в Кавала срещу такса от 20 евро.В Егейско море има над 500 вида риби, а за любителите рибари добрата новина е, че за риболов с въдица от брега на река или на морето не се изисква издаването на разрешително. Тази процедура няма да ви се спести, ако сте решили, че ще ловите риба с харпун. Ако практикувате любителски риболов със собствена лодка, трябва да имате валидна застраховка и капитанско свидетелство.Без разрешително е позволен риболовът от брега с въдица или само със стръв.Навсякъде в страната е забранен риболовът с динамит или с растителни или химични вещества, които парализират или убиват рибата. Наказанията за нарушителите на това правило са строги – ако властите хванат нарушителя за първи път може да го затворят за период от 5 месеца до 3 години, да му наложат глоба и да му отнемат плавателното средство. В случай, че някой бъде заловен да не спазва закона за ловене на риба с динамит, наказанията са още по-строги.Разрешителното за любителски риболов се издава на рибари, които желаят да ловят риба с харпун или от лодка в морето. На тях им е забранено да използват мрежи, защото за това е необходимо да си изкарат разрешително като професионални рибари.Всеки рибар има правото да хване не повече от пет кила риба в рамките на 24 часа, с изключение на случаите, в които само една от рибите е по-тежка от пет килограма.На любителите е забранено да ловят риба с помощта на светлинни източници, да продават улова си, да ползват мрежи. Не е разрешено и да се хващат миди, раци, стриди и корали. Сред другите забрани е и тази за риболов от плавателен съд в лагуните или в развъдници на риба.Харпунджиите също трябва да са наясно със забраните и правилата, които им налага законът. Ако ловят в открито море, трябва да са снабдени задължително с шамандура в жълт цвят с жълто знаменце с диагонална червена линия, на която е изписано „?.?.” (подводна дейност). Това е необходимо за тяхната сигурност, а шамандурата при нормални условия трябва да се вижда от поне 300 метра, като харпунджията трябва да се движи в радиус от 50 метра около нея.", "date": "2019.06.02", "title": "Гърция: Солени глоби грозят рибарите ни, неспазващи правилата за улов  "}
{"url": "http://www.cross.bg/frantzisk-papa-predi-1605760.html", "text": "/КрОСС/ Папа Франциск отдаде почит днес на католиците, които са били преследвани, измъчвани и убивани по време на комунистическия режим в Румъния като обяви за блажени седем епископи-мъченици, на последния трети ден от посещението си в Румъния, предаде Асошиейтед прес.Папа Франциск изнесе литургия в град Блаж, в Трансилвания, седалище на гръко-католическа църква, която бе обявена извън закона по време на комунизма.Седемте епископи бяха арестувани и хвърлени в затвора в периода от 1950 г. до 1970 г. за това, че не са се отказали от вярата си. Папа Франциск ги представи като модел за вярващите румънци днес, като каза, че те са дали живота си, за да се противопоставят на \"нелиберална идеологическа система\".Тези земи знаят много добре колко много страдат хората, когато една идеология или режим поемат контрол, представяйки се за правило за самия живот и вяра на хората, намалявайки или дори елиминирайки тяхната способност да взимат решения, тяхната свобода и тяхното пространство за креативност, каза папата.Той предупреди, че други идеологии заплашват днес румънските семейства - в явен намек за джендър въпросите, гей браковете и други светски не тенденции, които папа Франциск преди е критикувал като \"западна идеологическа колонизация\" на другите.Формите на идеологическа колонизация, която обезценява индивида, живота, брака и семейството и преди всичко с алиениращи предложения, толкова атеистични колкото тези от миналото, увреждат нашите млади хора и деца, оставяйки ги без корени, от които те могат да растат, каза папа Франциск.След месата в Блаж папа Франциск се срещна с представители на ромското малцинство преди да се завърне във Ватикана.", "date": "2019.06.02", "title": " В Румъния папата обяви за блажени седем епископи"}
{"url": "http://www.cross.bg/kitaii-ministur-shtati-1605718.html", "text": "/КРОСС/ Китай протестира срещу действията на Съединените щати в Южнокитайско море и по отношение на Тайван, заяви днес китайският министър на отбраната Вей Фънхъ, цитиран от Ройтерс и ТАСС.Вей Фънхъ каза това на провеждащата се в Сингапур международна конференция по въпросите на сигурността в Азиатско-тихоокеанския регион \"Диалог Шангри-ла\". \"Забелязахме тенденция за разширяване на участието на Съединените щати в делата на региона, за което отново заявих на изпълняващия длъжността министър на отбраната на САЩ Патрик Шанахан\", каза китайският министър. По думите на Вей, Пекин протестира срещу последните действия и подхода на Съединените щати по отношение на Южнокитайско море и тайванския въпрос.Вашингтон, заяви Вей Фънхъ, \"трябва да взема под внимание загрижеността на другите страни и да не подрива регионалната безопасност\". Вей каза още, че Китай никога не е окупирал други държави и не е бил заплаха.Китайският министър на отбраната предупреди за готовността на китайските въоръжени сили да реагират на опити на други държави за отделяне на Тайван от Китай. \"Китай ще бъде единна страна, всяка чуждестранна намеса ще бъде неуспешна. Ако някой се опита да отдели Тайван от Китай, китайските въоръжени сили ще реагират по адекватен начин\", изтъкна Вей.", "date": "2019.06.02", "title": "Китай предупреди армията на САЩ: Готови сме да реагираме!"}
{"url": "http://www.cross.bg/bykvi-parizh-azbyka-1605729.html", "text": "/КРОСС/ Български букви като арт -инсталации на открито се появиха в сърцето на Париж в първия ден на юни и ще останат там до края на септември т.г. по инициатива на Българския културен институт в Париж. На едно от най-посещаваните за разходка, развлечение и спорт места във френската столица - кейовете на Сена, до Моста на Инвалидите на левия бряг на реката, жителите и гостите на града ще имат възможност да научат повече за кирилицата, както и да четат българска поезия.Проектът „Българските букви\" представя 7 букви от нашата азбука без графичен еквивалент в латинската и гръцката азбука - Б, Ж, З, Ц, Ч, Щ, Ъ. Изработени като оригинални пейки, те бяха поставени за първи път през лятото на 2018 г. в София,България от фондация „Прочети София\" под името „Скритите букви\" и създадоха нови места за четене и своеобразни литературни кътчета в столицата на България.Към всяка пейка са приложени стихове на български и френски на някой от найинтересните съвременни български поети, сред които Георги Господинов, Надежда Радулова, Силвия Чолева, Мирела Иванова, Амелия Личева и др. Преводите на стихотворенията са на Мари Врина-Николов и Ралица Михайлова Фризон - Рош. Кратък текст запознава читателите и с най-важното за кирилицата - третата официална азбука в Европейския съюз след латиницата и гръцката азбука, която се използва от повече от 300 милиона души в над 10 държави.„Българските букви\" ще гостуват в парижката градска среда през целия летен сезон. Годишно по кея преминават над 2.5 милиона души, а по статистика на Кметството в Париж, пикът на посещаемостта е през месеците май, юни, юли и август. Очаква се българските букви и поезия да бъдат видяни от около 600 000 жители и гости на един от най-посещаваните градове в света, което поставя инициативата сред едни от найвидимите и достъпни за широка публика български културни проекти, реализирани във Франция. От 1991 двата кея на Сена са вписани сред обектите на световното наследство на ЮНЕСКО.Проектът „Българските букви\" е адаптация на инициатива „Скритите букви\" на фондация „Прочети София\" с екип Тодора Радева /директор, идея и изпълнение/, художника Кирил Златков, архитектите Анета Василава и Иван Иванов.В Париж проектът се реализира по инициатива на Десислава Бинева, директор на българския културен институт в Париж и под патронажа на Посолството на Република България във Франция в рамките на честването на 140 години от установяване на дипломатически отношения между България и Франция. С подкрепата на Кметството на Париж. ", "date": "2019.06.02", "title": "Българските букви по кейовете на Сена в Париж"}
{"url": "http://www.cross.bg/borovinki-surdechnosudovo-zabolyavane-1605719.html", "text": "/КРОСС/ Боровинките намаляват опасността от сърдечносъдово заболяване, като увеличават кръвния поток и поддържат гъвкавостта на артериите.Необходимото количество е една чаша - 150 г боровинки дневно. То намалява риска от сърдечносъдово заболяване с 12 до 15 процента, съобщи в. \"Дейли мейл\".Учени от университета на Източна Англия са изследвали ефекта на боровинките със 138 души с наднормено тегло или затлъстяване. Всички били на възраст от 50 до 75 години и метаболитен синдром - комбинация от висока захар, високо кръвно и затлъстяване.Участниците в изследването получавали дневно 150 г боровинки, 75 г лиофилизирани боровинки или лилаво плацебо.Боровинките съдържат антоцианини, които подобряват някои показатели за състоянието на сърцето и съдовете.Предишно изследване също показа, че боровинките намаляват риска от диабет тип 2 и сърдечни заболявания.", "date": "2019.06.02", "title": "Чаша боровинки на ден понижава опасността от сърдечносъдово заболяване"}
{"url": "http://www.cross.bg/tyrkmenistan-volga-berdimyhamedov-1605731.html", "text": "/КРОСС/ Интересен детайл от посещението на руската правителствена делегация в Туркменистан бе разпростран в интернет.Оказа се, че президентът на страната Гурбангули Бердимухамедов има класическа Волга ГАЗ-21 с необичаен изумруден цвят и именно с нея той посрещна руския премиер. Любопитен факт също така бе, че лидерът на Туркменистан се намираше зад волана на редкия автомобил.Медведев и Бердимухамедов първо се разходиха с колата през столицата Ашхабад.", "date": "2019.06.02", "title": "Президент повози руския премиер Дмитрий Медведев с рядката си \"Волга\" "}
{"url": "http://www.cross.bg/noktite-kozhata-vredi-1605766.html", "text": "/КРОСС/ Ноктопластиката е бърз начин за удължаване и укрепване на ноктите. До нея прибягват много жени, които искат да имат перфектния маникюр. Дали чрез гел, акрилна течност и прах или с прикрепване на връхчета, той е доста по-издръжлив от обикновения, но на каква цена?През последните години самата процедура доста поевтиня и стана все по-достъпна, но с това се появиха и много салони, в които качеството е под съмнение. Дори и да се извършва от специалист, ноктопластиката носи повече вреди, отколкото ползи за нокътя.Гъбички, инфекции, алергични реакции, разслояване на нокътната плочка, са част от проблемите, които може да получите, ако по-често се подлагате на този метод на моделиране на ноктите. подбра четири основни причини, поради които да избягвате ноктопластиката през този сезон:Като се замислите, ще установите, че процедурата вреди не само на ноктите. Най-вече самите UV лъчи, при които въпросният гел се изпича, имат отрицателно въздействие върху тялото. Ако по-често си правите ноктопластика, то със сигурност процентът на облъчване при вас е по-голям. Покриването на ноктите с гел или акрил може само да влоши някои проблеми, появили се по ноктите и кожата около тях. Освен това, ако отложите във времето свалянето им, инфекцията може да се задълбочи.Има жени, които на всеки 20 дни си сменят маникюра чрез ноктопластика. Дори и да е здрава, нокътната плочка започва да изтънява с времето. Ако не се направи почивка след 2-3 процедури, химиите в препаратите ще причинят болка, промяна в цвета, цепене на ноктите и подпухване на кожата около тях. Те се просмукват в тялото и могат да доведат до увреждане на дихателната система.Както стана ясно, кожата около ноктите също страда от вредните съставки на гела и акрила. В комбинация с UV лъчите, стареенето се увеличава, появяват се пигментни петна, алергии и дерматит.Основният довод, който да ви накара да се лакирате сами вкъщи, вместо да ходите на ноктопластика. Покрити с гел, ноктите са идеалната среда за развитието на гъбички и инфекции. Същото важи и за пиленето преди лакиране. Когато плочката се разслои или изтънее, в нея бактериите проникват по-лесно.", "date": "2019.06.02", "title": "Ноктопластика – защо да я избягвате?"}
{"url": "http://www.cross.bg/izborite-stranata-purviya-1605761.html", "text": "/КРОСС/ Започна гласуването на втория тур на изборите в Гърция, предава TACC. Избирателните секции в Гърция бяха отворени в 7:00 часа местно време (съвпада с българското). Избирателите трябва да гласуват за кметове на градове и глави на региони, където те не бяха избрани по време на първия тур на изборите на 26 май, който се проведе едновременно с избори за Европейски парламент.Гласува се в общо 13 региона и 332 общини. Броят на областните съветници ще бъде 703, общинските съветници - почти 10 000. Кметовете, управителите, членовете на общинските и регионалните съвети се избират за 4 години с мандат от 1 септември 2019 г. до 31 август 2023 година. По време на първия тур вече бяха избрани кметове на повече от 100 общини в страната.Избирателните секции ще работят до 19:00 часа, след което се очакват първите резултати от екзит пола.Разпространяване на изборни резултати преди това е забранено.По закон гласуването е задължително, въпреки че санкциите за тези, които не гласуват, не се прилагат.Законодателството освобождава лицата, навършили 70-годишна възраст от задължителното гласуване, както и тези, които живеят в изборния ден на разстояние повече от 200 км от избирателната секция, в която трябва да гласуват.Гражданите на ЕС, които имат право на глас, трябва да предоставят лична карта или паспорт.Правителството обяви, че в деня на изборите, за да се улесни движението на избирателите, тол таксата за всички платени пътища в страната е отменена.Организацията на гръцките железници осигурява 30% отстъпка от билетите за онези избиратели, които ще стигнат до избирателната секция с влак, а междуселищната компания за автомобилен транспорт дава 25% отстъпка, ако използвате услугите й за това.Основният фокус на страната е върху изборите в трите най-големи града в страната - Атина, Солун и Патра, където нито един от претендентите не е спечелил повече от половината от подадените гласове.Най-важният от 13-те региона на страната, в която се провеждат изборите за управители, е столичният регион Атика, в който живее почти половината от населението от 11 милиона души. В края на първия тур на местните избори кандидати от основната опозиционна партия, Нова демокрация, бяха водещи в изборите в повечето части на страната.В гръцката столица в първия тур Костас Бакояни, син на Дора Бакояни и внук на Константинос Мицотакис от Нова демокрация спечели 42,65% от гласовете, а неговият опонент от СИРИЗА Насос Илиопулос - 16,98%.Николаос Тахиаос и Зервас Константинос, и двамата от Нова демокрация, но втория без подкрепата на партията, ще се борят за кмет на Солун.Разликата между тях миналата седмица беше 7.47% в полза на Тахиаос, подкрепен от най-голямата гръцка опозиционна партия.Кандидатът на СИРИЗА за кмет на Солун Катерина Нотопулу не успя да достигне до втори тур, тъй като според гласовете на гражданите миналата седмица завърши на четвърто място.", "date": "2019.06.02", "title": "Днес няма тол такси в Гърция заради изборите"}
{"url": "http://www.cross.bg/ryis-dzhoshya-beshe-1605759.html", "text": "/КРОСС/ Датата 1 юни ще влезе завинаги в историята на професионалния бокс като денят, в който беше сътворена една от най-големите сензации в спорта. 121-килограмовият Анди Руис-младши детронира от върха Антъни Джошуа, отнемайки четирите шампионски пояса на британеца.Досега Джошуа нямаше загуба на професионалния ринг, но трябваше да преглътне да бъде нокаутиран, при това в дебютния си мач в легендарната зала в Ню Йорк \"Медисън скуер гардън\".Преди двубоя малцина даваха шансове на Руис, който подигравателно беше наричан шишко заради външния си вид. Букмейкърите приемаха залози за победа на претендента при коефициент 11.С победата си Андреас Понсе Руис, както е пълното име на боксьора, спечели три от най-ценните пояси в тежката категория от Световната боксова асоциация (WBA), Световната боксова организация (WBO) и Международната боксова федерация (IBF). Негово притежание е и титлата на Международната боксова организация (IBO), която не е считана за една от престижните.Руис е роден в САЩ в Империал вали, Калифорния на 11 септември 1989 г. Макар да е гражданин на САЩ, боксьорът счита себе си мексиканец заради корените си и иска да бъде наричан първият шампион в тежка категория от Мексико.Историята му наподобява тази на повечето боксьори от старата школа – изпратен да тренира още от дете. \"Бях хиперактивен от малък, затова моите родители, които са мексиканци, ме заведоха в залата. Баща ми ме прати да тренирам бокс още на шест години. Първите седмици беше ужасно и просто исках да се откажа, но той не ми разреши\", разказва Руис.Първият аматьорски мач на новия световен шампион е на 7 години в Сан Диего. \"Да, бях на седем, а вижте къде съм сега. Загубих онзи първи мач и го помня добре. Още тогава бях дебел и трябваше да се бия с по-големи от мен. Нямаше други деца на седем, а още по-малко с моето тегло. Затова се бих с 12-годишен и той ме победи\".\"През целия ми живот съм бил подценяван, смятам че и Джошуа не ме взима насериозно. Това не ми пречи, аз се бия за всички мексиканци и знам колко струвам. Аз съм бърз и правя комбинации, каквито други боксьори не могат\".В аматьорската си кариера Руис изиграва общо 110 мача, като губи само пет от тях. Той стига и до олимпийските игри в Пекин през 2008 г., но отпада в квалификациите, където е победен от Оскар Ривас. На олимпиадата колумбиецът победи Кубрат Пулев, а сега 11 години по-късно българският боксьор е претендент за титлата на IBF, която вече е притежание на Руис.Дебютът на Унищожителя, както е прякорът на Руис, е на 28 март 2009 г., когато нокаутира още в първия рунд Мигел Рамирес. Кариерата му обаче не се развива толкова стремглаво, след като Руис губи двама от най-близките си приятели в бокса.През 2012 г. Алехандро Мартинес умира, след като прекарва три години в кома. Костариканецът е сред добрите приятели на Руис и двамата тренират заедно. Той обаче получава тежки контузии през 2009 г. в мач срещу Хуан Алберто Росас.Година по-късно той губи друг свой приятел Франсиско Леал, който загива три дни, след като е нокаутиран в мач. Леал получава мозъчна травма и не успява да бъде спасен.\"Наясно съм какви са рисковете в нашия спорт, всички го казват, но аз съм видял тези неща отблизо. Готов съм физически и психически, ако трябва също бих дал живота си. Но това, което се случи с Мигел и Франки, ме направи по-силен\", казва новият шампион.На 29 години Руис вече спокойно може да каже, че е на върха на света, след като е носител на титлите в тежка категория. Мексиканецът обаче си спомня добре през какво преминава и за трудния си път.\"Боксът спаси живота ми, казвам го напълно отговорно. Без спорта вероятно щях да работя с моя баща като строител, но по-вероятно щях да съм дилър на наркотици, не го крия\", откровен е боксьорът и добавя: \"Много хора край мен тръгнаха по този път, пропиляха живота си, но нямаха друг избор, защото са имали трудности и е трябвало да изкарват пари. При мен боксът беше моят спасител\".", "date": "2019.06.02", "title": "Кой е Анди Руис: шишкото, свалил Антъни Джошуа от върха в бокса?"}
{"url": "http://www.cross.bg/izbori-analiz-nego-1605723.html", "text": "/КРОСС/ Лидерът на ПЕС Сергей Станишев смята, че оставката на председателя на БСП Корнелия Нинова не шава проблемите в партията.\"Начинът, по който се подходи не решава никакви въпроси, защото ние се нуждаем от сериозен дълбочинен анализ защо за втори път след 2017 г. при избори почти поднесени на тепсия с много благоприятна среда – голямо недоволство от управлението на ГЕРБ и водещи позиции на БСП според социологическите проучвания в крайна сметка губим\", коментира той в студиото на Bulgaria on air.Според него избирателите и сега не са припознали левицата като алтернатива.\"И този път основната линия в кампанията беше: \"Гласувайте за БСП и това е първа крачка към предсрочни избори\", смята той.Явно било обаче, че този подход не е сработил и заради това било нужно да се направи истински анализ, а не да се стига до драматични действия или замитане на нещата под килима.\"Ако не направим такъв анализ сме обречени и трети път и четвърти път да повтаряме същите грешки със същия резултат и това не е в интерес на БСП. В интерес на БСП е да има сериозен разговор, а не някакви сблъсъци кой над кого ще надделее\", отсече Станишев.Според него червените симпатизанти очакват този анализ и адекватни действия след него, защото местните избори чукат на вратата.\"Тази идея за това да се прави общопартиен избор сега само ще дефокусира и раздели партията в този момент вместо да определяме кои са нашите кандидати да атакуваме управлението на ГЕРБ по места и да се готвим за една сериозна кампания. Има опасност това, което се случи на европейските избори – едно изкуствено наложено от ръководството разделение да се повтори отново и това е опасно за резултата на местните избори\", предупреди лидерът на ПЕС.", "date": "2019.06.02", "title": "Оставката на Нинова не решава проблемите в БСП, смята Станишев"}
{"url": "http://www.cross.bg/kilometra-iztochno-zapadna-1605763.html", "text": "/КРОСС/ Земетресение с магнитуд 4.6 е регистрирано в Западна Турция. Това показа справка на страницата на Европейския средиземноморски сеизмологичен център.Според сеизмолозите земетресението е станал в 16:08 местно време на 30 километра източно от град Адапазаръ и на 155 километра източно от Истанбул на дълбочина от седем километра. Земетресението е усетено по западното турско Черноморие.", "date": "2019.06.02", "title": "Земетресение с 4.6 разтърси Западна Турция"}
{"url": "http://www.cross.bg/semeiistva-pestitzidi-pchelite-1605726.html", "text": "/КРОСС/ Федерацията на българските пчелари (ФБП) отчита изключително висока смъртност сред пчелите от началото на годината, като това дори стана повод за протести в бранша, настояващи за ответни мерки срещу нерегламентираното пръскане с пестициди и по-високи компенсации при подобни екстремни ситуации. Темата коментира председателят на федерацията Николай Куменов за „Клуб Investor“ с водещ Ивайло Лаков.", "date": "2019.06.02", "title": "2% от пчелите у нас са загинали от пестициди през 2019 г."}
{"url": "http://www.cross.bg/otpadutzi-malaiiziya-plastmasovi-1605721.html", "text": "/КРОСС/ Съединените щати, най-големият износител на пластмасови отпадъци в света, е сред 14-те страни, от които идват пластмасовите отпадъци в Малайзия.Страната ще изпрати 3000 тона пластмасови отпадъци обратно в страните, от които са дошли, каза министърът на околната среда във вторник. Миналата година тя стана основната дестинация за пластмасовите отпадъци, след като Китай забрани вноса им, като отряза квотата за преработка с над 7 милиона тона боклук годишно.В Малайзия се появиха , а общините се оплакват от екологични проблеми. Ео Би Ин, министър на енергетиката, технологиите, науката, околната среда и изменението на климата, заяви, че 60 контейнера с боклук, които са били контрабандно вкарани в страната, ще бъдат върнати обратно.Филипинският президент Родриго Дутерте миналата седмица също нареди на правителството си да наеме частна корабна компания, която да изпрати 69 контейнера за отпадъци обратно в Канада или . Канада заявява, че отпадъците, изнасяни за Филипините от 2013 г. до 2014 г., са чрез търговски сделки, извършени без съгласието на правителството.Малайзийските длъжностни лица са идентифицирали най-малко 14 страни на произход на отпадъците, включително САЩ, Япония, Франция, Канада, Австралия и Обединеното кралство.Ео Би Ин е заявил още, че гражданите на развитите страни не знаят, че техният боклук, , където се изхвърля с вредни за околната среда методи.Например, британска компания за отпадъци е изнесла около 50 000 тона пластмасови отпадъци в Малайзия през последните две години. Малазийските власти призовават чуждестранните правителства да разследват такива компании.До момента Малайзия вече е върнала пет контейнера с пластмасови отпадъци в Испания.", "date": "2019.06.02", "title": "Малайзия връща 3000 тона пластмасови отпадъци на Запада"}
{"url": "http://www.cross.bg/ryis-dzhoshya-nokdayn-1605710.html", "text": "/КРОСС/ Голямата сензация на десетилетието е факт, след като Кралят на бокса Антъни Джошуа бе детрониран!Той сензационно загуби от мексиканеца Анди Руис - младши в Медисън Скуеър Гардън, в Ню Йорк. Роденият в САЩ 121-килограмов боксьор спечели с нокаут в седмия рунд.По този начин мексиканецът спечели световните титли във версиите IBF, WBO и WBA и пренаписа историята на световния бокс.Определяният за кюфте и дебелак боксьор изигра мача на живота си и не даде никакви шансове на британеца.В първите два рунда Анди показа, че няма да се даде лесно, а в третия рунд Джошуа прати своя опонент в нокдаун и ясно се виждаше как срещата може да приключи в негова полза.В същия рунд обаче Руис възкръсна и изпрати на два пъти в нокдаун британеца, а само гонгът го спаси.В следващите рундове темпото бе спокойно, а в седмия рунд Руис на два пъти прати в нокдаун британския шампион. След това реферът отсъди нокаут, след като Джошуа изглеждаше тотално неадекватен.Това без съмнение е най-голямата сензация, тъй като никой не даваше шанс на Руис в този мач.", "date": "2019.06.02", "title": "Кралят на бокса Антъни Джошуа е детрониран!"}
{"url": "http://www.cross.bg/sssr-protokol-germaniya-1605752.html", "text": "/КРОСС/ След 80 години Русия за пръв път публикува съветския оригинал на пакта Рибентроп-Молотов от 1939 г. между СССР и хитлеристка Германия.Двете тоталитарни държави си разпределяха тайно сферите на влияние, като установиха обща съветско-германска граница с подялбата помежду им на Полша. Впоследствие СССР напада Финландия и присъединява териториите на Литва, Латвия, Естония, Бесарабия. В СССР съществуването на секретния протокол към договора за ненападение се отричаше. Той беше открит през 1992 г. и за пръв път се публикува една сега. Сайтът на фондация \"Историческа памет“ за пръв път публикува сканиран оригиналния Договор за ненападение между Съветския съюз и нацистка Германия от 23 август 1939 г. и секретното допълнение към него. Публикацията се появи на сайта на 31 май. Сканираният документ е предоставен от фонда на Историческия и документален департамент на руското външно министерство. Договорът за ненападение, подписан от външните министри Молотов (СССР) и Рибентроп (Германия), е дълъг само две страници, тайният допълнителен протокол към него, който разпределят зоните на влияние между СССР и хитлеристка Германия в Източна Европа - страница и половина. Самият пакт е бил публикуван незабавно след подписването, информацията за допълнителния протокол се е пазела с гриф \"строго секретно“, макар че много скоро е изтекла чрез дипломатически кръгове. През 1948 г. секретният протокол по фотокопията на незапазилия се германски оригинал са публикувани в сборник на Държавния департамент на САЩ \"Нацистко-съветските отношения. 1939-1941 г.“. В СССР, обаче, съществуването на тайния протокол, съхраняван в архива на ЦК на КПСС, категорично се е отричало. През 1992 г. след разсекретяването на протокола, той е бил открит от историка Дмитрий Волкогонов. Върховният Съвет и германския Райхстаг не са били запознати с текста на \"Секретният допълнителен протокол“, той не е бил ратифициран от парламентите и де юре е лично споразумение между Хитлер и Сталин, който е присъствал на подписването му. ", "date": "2019.06.02", "title": "След 80 г. Русия извади оригинала на тайния пакт между СССР на Сталин и Германия на Хитлер"}
{"url": "http://www.cross.bg/dobrev-aktivnost-kiril-1605716.html", "text": "/КРОСС/ „Да изпуснеш за пореден път победата, много боли”, това каза в интервю за предаването „Тази неделя” по БТВ зам.-председателят на БСП Кирил Добрев. „Вложихме много енергия и много усилия в това, да спечелим изборите. Казвам го откровено, като човек, който работеше денонощно”, допълни той. Той посочи, че още преди изборите в БСП се е обсъждал фактът, че по-голям враг от ГЕРБ би могла да бъде ниската избирателна активност. „Ако в началото всички даваха някакъв блам, сериозен, около 2, 6-2, 7 млн. да гласуват, то в разгара на абитуриентските балове приключихме на 2 млн. души”, изтъкна Добрев. „Имаше много места, на които сгрешихме. Като започнем от старта на кампанията, емоцията и начина, по който разпределяхме усилията върху 2, 5-2, 6 млн. човека гласували и финишираме с ниската избирателна активност, минем през безкрайните скандали, в които ние непрекъснато вземахме някакво участие, и вътрешнопартийни, и външни, всичко това подейства като буквално пожарникарско одеяло, което задуши пламъка, който беше избухнал в началото на месеца и свали избирателната активност”, поясни Добрев. „Продължавам да твърдя, че резултатите са толкова негативни за БСП поради една проста причина – ниска избирателна активност и невъзможността или нежеланието, от наша страна, да дадем възможност, шанс на хората да ни подкрепят”, каза още Кирил Добрев.", "date": "2019.06.02", "title": "Кирил Добрев: Да изпуснеш за пореден път победата, много боли"}
{"url": "http://www.cross.bg/trump-pregovorite-velikobritaniya-1605717.html", "text": "/КРОСС/ Американският президент Доналд Тръмп призова Великобритания да откаже да плаща 39-те милиарда паунда, които са цената за раздяла с Европейския съюз, предаде Ройтерс.Тръмп също така посъветва Лондон да се оттегли от преговорите с ЕС за напускане на блока, ако не получи това, което иска. В интервю за вестник \"Сънди таймс\" в навечерието на държавната му визита във Великобритания, Тръмп заяви, че следващият британски лидер трябва да прати привърженика на твърдия Брекзит Найджъл Фараж да води преговорите за Брекзит.Тръмп каза, че Великобритания трябва да напусне ЕС тази година. \"Те трябва да приключат с това. Аз бих се оттеглил. Ако не получиш справедлива сделка, се оттегляш\", посочи американският президент.Тръмп отново изрази подкрепата си за тези от кандидатите за премиерския пост във Великобритания, които заявиха, че тя трябва да напусне ЕС на 31 октомври с или без сделка.Сред тези кандидати е бившият британски външен министър Борис Джонсън, когото Тръмп похвали в интервю от петък за вестник \"Сън\". Кандидати са също бившият министър по въпросите на Брекзит Доминик Рааб и вътрешният министър Саджид Джавид. Тръмп каза, че според него Консервативната партия е допуснала грешка, че не е ангажирала лидера на Партията на Брекзита Найджъл Фараж в преговорите в Брюксел след неговото успешно представяне на изборите за Европейски парламент миналия месец.\"Много харесвам Найджъл. Той има много да предложи - той е много умен човек. Те няма да го ангажират (с преговорите за Брекзит), но само си помислете колко добре щеше да е, ако го направят. Просто все още не са се досетили за това\", изтъкна Тръмп.", "date": "2019.06.02", "title": "Тръмп към Лондон: Не плащайте на Европейския съюз!"}
{"url": "http://www.cross.bg/zhivot-takiva-bili-1605720.html", "text": "/КРОСС/ Военноморските сили на САЩ предизвикаха вълнения сред обществеността тази пролет, задължавайки пилотите да съобщават за необясними въздушни явления - това, което повечето хора наричат НЛО - след като са били обвинявани в миналото, че не са вземали такива съобщения „сериозно“.Никой не се съмнява, че пилотите виждат неща, доказващи извънземна активност, но психолозите и специалистите по авиационна медицина казват, че има много разумни обяснения за такива наблюдения, различни от доказването за съществуването на извънземни същества. Земни източници на светлина, отразени от облаци или мъгла, например, или оптични илюзии, причинени от умора след гледане през прозореца на пилотската кабина в продължение на часове са част от причините. Друга възможност е пилотите да виждат някакъв експериментален дрон или друга напреднала технология, за която не са били информирани. Или обектите са просто сателити, като тези, пуснати през месец май от компанията „SpaceX“, която предизвика бум от доклади от НЛО на озадачени наблюдатели, съобщи агенция АФП.Това не означава, че учените се съмняват в съществуването на живот на други места във Вселената. Напротив, те казват, че има добър шанс да не сме сами. Това е мнението на астрономите, които търсят други планети, които биха могли да имат вода - съществено вещество за живота, какъвто го познаваме - и геолози, които изучават условията на Земята, когато животът е възникнал преди повече от 3,5 млрд. години.Шансовете за извънземен живот са сравнително добри дори и в нашата слънчева система - имайки предвид достатъчните доказателства, че вода е съществувала на Марс и присъства днес под ледената повърхност на Европа, една от луните на Юпитер, твърдят учените.", "date": "2019.06.02", "title": "Военноморските сили на САЩ провеждат наблюдения за НЛО"}
{"url": "http://www.cross.bg/yaponiya-mart-fykyshima-1605704.html", "text": "/КРОСС/ Олимпийският огън за Токио 2020 ще започне своя път на 26 март от Фукушима и ще премине през останалите райони в Североизточна Япония, засегнати от опустошителното цунами през 2011 г., съобщиха организатори на Игрите.Олимпийският огън ще започне своето пътешествие около Япония в тренировъчния център „J-Village“ във Фукушима, където работници се опитват да премахнат радиоактивните отпадъци след ядрената криза в следствие на цунамито.След това той ще премине всички 47 префектури на Япония, пътувайки до 857 общини и минавайки през някои от най-големите забележителности в период от 121 дни. Около 98% от населението на азиатската страна живее на час с кола или влак от предложения маршрут, допълниха организаторите в Токио.Сред забележителностите, през които ще мине факлата, са връх Фуджи и гробницата Мияджима в префектура Хирошима, известна със своята „плаваща“ порта. Освен това огънят ще посети и парк „Hiroshima Peace Memorial“, посветен на жертвите от първата атомна бомба през 1945 г., преди да пристигне на новия „Олимпийски стадион“ в Токио за откриващата церемония на 24 юли.Повече от 18 000 души бяха убити или изчезнаха безследно след земетресение с магнитуд 9 по скалата на Рихтер, причинено от масивно цунами, което разби северния регион на Тохоку в Япония и доведе до разтапянето на три реактора в ядрената централа във Фукушима. Най-големият ядрен инцидент за последните 25 години в световен мащаб принуди повече от 470 000 души да бъдат евакуирани.Токио спечели борбата с Мадрид и Истанбул за домакинство на Игрите догодина, включително реконструкцията на засегнатите от катаклизма райони, заложени в кандидатурата.​​​Церемонията по запалване на огъня ще се проведе в Древна Олимпия, дом на древните игри в Гърция, на 12 март, когато висша жрица ще възпламени олимпийския огън с помощта на слънчевите лъчи и параболично огледало. След това гръцката щафета на олимпийския огън ще продължи осем дни, преди пламъкът да бъде предаден на Токио 2020 в Атина на 19 март.", "date": "2019.06.02", "title": "Олимпийският огън тръгва от Фукушима на 26 март"}
{"url": "http://www.cross.bg/ninova-podcherta-korneliya-1605712.html", "text": "/КРОСС/ \"Не успяхме да покажем, че сме различни\", така лидерът на БСП в оставка Корнелия Нинова обясни в ефира на БНТ това, че социалистите не спечелиха изборите за Европейски парламент.Според нея в България започва дълбока промяна в резултат на тези избори. В БСП тази промяна е започнала преди три години, при другите партии започва сега, е нейният прочит. Според Нинова оставката на Цветан Цветанов е част от това.Нинова подчерта, че в резултат на изборите в ГЕРБ са осъзнали, че има корупция. Когато ние говорехме за това, ни казваха, че сипем жлъч и омраза, подчерта тя.Корнелия Нинова подчерта още, че има промяна и в ДПС. И израз на това е предложението да се намали ДДС на хляба. Нинова припомни, че когато са гласувани бюджетните закони, ДПС не са подкрепили такова предложение на БСП.Нинова коментира своята оставка и заседанието на конгреса на 16 юни. Тя подчерта своето желание да има пряк избор на председател на партията от всички нейни членове. Защити визията си против Истанбулската конвенция и против пакта за мигрантите.Имам програма за развитието на БСП, тези, които не са съгласни с мен - да напишат своя и да излъчат някой, който я изразява. И който спечели!, подчерта Нинова.Измъчихме хората, нека народът избере. Не можем 11 пъти да губим и никой да не поема отговорност, винаги да сме морални победители, каза още Корнелия Нинова.По повод подкрепата, която получи от Георги Марков, Нинова се усмихна, че това е парадокс - да получиш поздрави от опонента, но критики у дома.С връщането на БСП в пленарната зала ще се рестартира парламентарния живот по същество, каза още Корнелия Нинова. Не сме обсъждали вот на недоверие до края на парламентарната сесия, добави тя.БСП е единствената партия, която повиши подкрепата си в гласове, има един мандат повече и пробив в 4 области и 65 общини, каза тя, обобщавайки резултатите от вота.Това е обективният прочит, но също така обективен прочит, е че ние загубихме тези избори, добави Нинова.Революционна обстановка нямаше. Но на въпрос искате ли да бъде сменено правителството много висок процент българи отговаряха с да, но на въпрос искате ли предсрочни избори - с не, каза още тя.Българите наказаха политиците с негласуване. Казаха ни - не ви харесваме, посочи Нинова.Не успяхме да покажем, че сме различни, каза за резултата на БСП тя. ", "date": "2019.06.02", "title": "Нинова: Имам програма за БСП"}
{"url": "http://www.cross.bg/moshtna-byrya-ydari-haskovo-v-subota-vecher-1605713.html", "text": "/КРОСС/ Количеството паднал дъжд е бил 60 литра на квадратен метър в рамките на 40 минути. Това е два пъти повече от нормата за валежи за един месец. Бурята е била придружена от градушка и силен вятър. Пороят е наводнил улиците и е блокирал града. Няма информация за пострадали хора. 260 сигнала са получени на телефон 112 за наводнени обекти и закъсали автомобили. При шест от случаите хората са искали евакуация, тъй като са попаднали във воден капан в колите си. Всички хора са изведени навреме по информация от пожарната. Очаква се днес да бъде направено обобщение на щетите от проливния дъжд.", "date": "2019.06.02", "title": "Мощна буря удари Хасково в събота вечер"}
{"url": "http://www.cross.bg/zhyrnalistika-otzenkite-izpita-1605711.html", "text": "/КРОСС/ В аудитория 272 на Софийския университет започна писменият изпит по журналистика, за който 348 кандидати са подали заявление за явяване.Кандидат-студент изтегли темата „Игри на щастието“, по която ще пишат всички явили се днес на изпита. Бяха изтеглени и две контролни теми: „Шоуто трябва да продължи“ и „Дом и свят“.Проф. Ренета Божанкова, заместник-ректор на Алма матер, приветства кандидатите с добре дошли и изрази надеждата си да работят спокойно и съсредоточено и да покажат на авторитетната изпитна комисия добро познаване и разбиране на света, който ни заобикаля.В балообразуването на бакалавърските програми по „Журналистика“ и „Връзки с обществеността“ влизат оценките от писмения и от устния изпит по журналистика. В специалност „Книгоиздаване“ ще се взима само по-високата оценка от двата конкурсни изпита и има възможност по избор за кандидатстване в тази специалност с оценките от матурите по „Български език и литература“, „История и цивилизация“, „Философски цикъл“ и чужд език.", "date": "2019.06.02", "title": "Кандидат - журналисти умуват по темата „Игри на щастието“"}
{"url": "http://www.cross.bg/tzvetanov-vmro-nyakoii-1605714.html", "text": "/КРОСС/ \"Оставката на Цветан Цветанов е част от вътрешнопартийни неща и няма как да бъдат обсъждани с нас. Явно след разговора на Цветан Цветанов с Бойко Борисов, самият Цветанов е преценил, че е най-добре да се оттегли от всички постове. Нещо подобно се очакваше\", каза в предаването „Офанзива с Любо Огнянов“ по Канал 3 вицепремиерът и лидер на ВМРО Красимир Каракачанов. Ние не сме конкуренти с ГЕРБ, ние сме партньори. Конкуренти ще бъдем на местните избори. Дали ще се разстрои партията - не знам, но предполагам, че ако една партия като ВМРО например, която е изградена на някакви идейни принципи, лидерът е важен или заместник-председателят е важен, но всъщност по-важни са идеите на една политическа формация. Лично аз не смятам, че ще се разстрои ГЕРБ, защото там лидерът и авторитетът е Бойко Борисов. В края на краищата те си правят оценка на техните кадри и това си е тяхно право. Доколкото съм наблюдавал нещата, Цветанов отговаряше повече за коалиционните отношения в парламента. Мисля, че неговият заместник - г-жа Дариткова също се справя добре в комуникацията в Обединени патриоти. Не ми се вярва оставката на Цветанов да доведе до някакви сериозни сътресения, каза още той. Отношенията в малката колаиция са сложни както винаги. За предателство не мога да говоря. Ако някой напусне коалицията и премине и започне да подрепят БСП, или ДПС, безспорно това би било предателство. Вие знаете, че от поне една година са сложни взаимоотношенията, в началото между г-н Сидеров и г-н Симеонов, но по време на тази еврокампания нещата ескалираха до толкова до колкото „Атака“ прецениха, че не е важно какъв процент ще вземат, а е важно ВМРО да не вземе депутат, коментира вицепремиерът. Искахме по време на тази кампания да не се нападаме, не само това, а и да запазим добрия тон помежду си. За съжаление това не се случи. Започнаха едни остри нападки, едни напълно необосновани обиди срещу нас. Това го оставяме настрана. Изборите минаха и седмица след тях тези действия продължават. В края на краищата никой не държим насила в коалицията. Ако някой иска да напуска - да напуска, негов проблем, но това не може да продължава вечно, заяви Каракачанов. Никога не съм бил отмъстителен. За мен не е важно да се натяква на някой колко е по-слаб. В края на краищата резултатите говорят сами. Аз този аргумент няма да го извадя никога, но ми е много любопитно да чуя на какво се дължи тази вражда. Не намирам за нормално когато някой си изгражда кампанията не в това какво ще направи в Европарламента, или какви са му идеите, а върху това да плюе другите и най-злостно да плюе коалиционния си партньор, коментира още той. Досега в малката коалиция може да се каже, че ние бяхме балансьорът, защото смятахме, че трябва да се търси общото, да се търси един помирителен тон. Ние в нашата кампания не обидихме никого, дори и опонентите си от ДПС. Да, казахме, че са основният ни конкурент, но една лоша дума и обидна квалификация не използвахме и аз смятам, че така е правилно. Когато хората, които правят политиката в България, дават този пример, какво остава за обикновения гражданин тогава, на какво го учиш, на какво го възпитаваш? Затова никога не съм си позволявал да наричам с обидни квалификации някои от моите опоненти, конкуренти или политически врагове. Въпрос е и на някакво лично достойнство, да не влизаш в такова просташко ниво, категоричен беше лидерът на ВМРО.", "date": "2019.06.02", "title": "Оставката на Цветан Цветанов е част от вътрешнопартийни неща"}
{"url": "http://www.cross.bg/peso-nachaloto-godinata-1605715.html", "text": "/КРОСС/ Мексиканското песо, което месеци наред устояваше на лошите новини, в крайна сметка се поддаде и изтри целия си ръст от началото на годината в петък, след като американският президент Доналд Тръмп заплаши да наложи мита върху изнасяни стоки от Мексико за САЩ, предава Ройтерс.Заради спор за имиграцията Тръмп заяви, че ще въведе наказателни мита на 10 юни, ако Мексико не спре притока на нелегални имигранти от Централна Америка. Изявлението разтърси валутата на втората по големина икономика в Латинска Америка.Мексиканското песо загуби 3,62% от стойността си в началото на петъчната търговия, като достигна най-ниското си ниво от началото на годината, след което заличи част от загубите. Това беше най-големият спад, откакто мексиканският президент Андрес Мануел Лопес Обрадор неочаквано спря проект за летище за 13 млрд. долара през октомври.Гуверньорът на Мексиканската централна банка Алехандро Диас де Леон опита да успокои нервния пазар, като увери, че банката наблюдава внимателно ситуацията и има няколко варианта за намеса.„Този вид новини, които поставят под съмнение статута на външните сметки, възможностите и условията, при които можем да продаваме и купуваме валути, разбира се, се отразяват на обменния курс“, каза Диас де Леон пред местното радио Formula Financiera. Той допълни, че макар да е възможно мексиканското песо да увеличи загубите си спрямо долара, то може да издържи на известен натиск. „Ще бъдем много внимателни към тези рискови фактори, които първоначално бяха смятани за далечни, но сега изглежда се засилват“, каза гуверньорът.„Ясно е, че ние имаме не само стабилна макроикономическа стратегия с парична политика, публични финанси и устойчивост на финансовите институции, но и ликвидни инструменти в чуждестранна валута в случай на необходимост“, заяви той.Според Диас де Леон, ако бъдат въведени, митата може да доведат до по-висока инфлация и да засегнат промишленото производство и ориентираните към износа сектори на мексиканската икономика. Банката снижи прогнозите си за растеж за 2019 г. на между 0,8% и 1,8% спрямо прогнозираните преди това между 1,1% и 2,1%. Тя намалява прогнозите си за четвърти път. Лопес Обрадор заяви, че икономиката ще нарасне „най-малко“ с 2% през 2019 г. и с 3% през 2020 г.", "date": "2019.06.02", "title": "Мексиканското песо изтри целия си ръст за годината след заплахите на Тръмп"}
{"url": "http://www.cross.bg/botev-vratza-bulgariya-1605700.html", "text": "/КРОСС/ С тържествената заря-проверка във Враца бе отбелязана 143-ата годишнина от подвига на Христо Ботев и неговата чета.Край величествения паметник на Христо Ботев на едноименния площад във Враца се събраха стотици жители и гости на града, за да бъдат част от тържествената заря-проверка, с която България почита подвига на гениалния поет и революционер и загиналите за свободата и независимостта на България.В тържествената заря проверка участваха военнослужещи от врачанското поделение, ученици и студенти. Сред официалните гости бяха народни представители, министри, политически лидери духовници и общественици.Съвременното робство на апатията и песимизмът са ни стиснали за гърлото, каза в приветствието си кметът на Враца Калин Каменов. И посочи като задача да научим децата си да отстояват свободата и да обичат родината.В словото си президентът Румен Радев призова българите да не се поддават на конформизма и безразличието.„Ние сме в дълг на онези безсребреници, които изгладуваха и изстрадаха мечтите си за достойна и независима България. Онези немили недраги, които гниеха по зандани и в емиграция. В дълг сме и към себе си, защото и днес често избираме пътя на емиграцията, независимо дали е далече от родината или вътре в себе си, смутени от недъзите на днешна България“, каза държавният глава. Денят на почит започна с панихида за Ботев и четниците му във възрожденския храм \"Свето Възнесение\". В ранния следобед във Врачанския Балкан в местността \"Йолковица\", където е лобното място на поета-революционер, имаше поклонение и групово изпълнение на негови стихове от ученици и студенти.\"Ботев, ако не помним, кого да помним. Аз като поет го оценявам, но и като революционер, разбира се, много бележита личност. Велик българин, с който българите трябва да се гордеем\", споделя жител на Враца.", "date": "2019.06.02", "title": "Във Враца отдадоха почит на Христо Ботев"}
{"url": "http://www.cross.bg/pametta-pochit-stranata-1605702.html", "text": "/КРОСС/ В продължение на 2 минути от 12.00 ч. на 2 юни сирените в цялата страна с прекъснат вой ще оповестят отдаването на всенародна почит към паметта на Ботев и на загиналите за свободата на България. Това съобщиха от МВР.При подаване на сигнала всички пешеходци и пътни превозни средства в страната, с изключение на влаковете, следва да преустановят движението си по улиците и площадите, като останат на място.", "date": "2019.06.02", "title": "Вой на сирени ще огласи страната в почит към паметта на Ботев"}
{"url": "http://www.cross.bg/ezik-nayki-nemski-1605699.html", "text": "/КРОСС/ С писмен изпит по журналистика и с изпити по немски език и по философия и социални науки започва втората кандидатстудентска сесия на Софийския университет „Св. Климент Охридски“.Писменият изпит по журналистика започва в 9 ч. и продължава три астрономически часа.От 14 ч. започват изпитите по немски език и по философия и социални науки.", "date": "2019.06.02", "title": "Кандидатстудентски изпити по журналистика, философия, немски език и социални науки в СУ"}
{"url": "http://www.cross.bg/minyta-totnum-ydar-1605701.html", "text": "/КРОСС/ Ливърпул спечели за шести път трофея в турнира Шампионска лига. Това стана след победа с 2:0 над Тотнъм в изцяло английски финал, който се игра на стадион \"Уанда Метрополитано\" в столицата на Испания Мадрид. До момента \"червените\" бяха вдигали отличието пет пъти, като това се случи през 1977, 1978, 1981, 1984, 2005 г.Попаденията за Ливърпул отбелязаха Мохамед салах във 2-ата минута от дузпа и Дивок Ориги в 87-ата минута.Срещата започна с минута мълчание в памет на загиналия при автомобилна катастрофа Хосе Антонио Рейес.След само 21 секунди от началото на двубоя, Садио Мане центрира в наказателното поле на Тотнъм, а топката се отби от ръката на Муса Сисоко, което накара Дамир Скомина да отсъди дузпа. Салах реализира наказателния удар, като прати топката малко над ръката на Юго Лорис.Тотнъм отговори с удар над гредата на Муса Сисоко. В 18-ата минута играта беше спряна за кратко, след като разголена фенка нахлу на терена.В 38-ата минута Анди Робертсън напредна и шутира много опасно под гредата, но Юго Лорис успя да избие в корнер.В края на полувремето играчите на Маурисио Почетино натисна и създадоха две добри възможности. Първо Сон не бе точен със завършващото подаване, въпреки че бе останал да се надиграва само с Матип. След него Деле Али получи топката в наказателното поле, но ударът му бе много неточен.Тотнъм силно втората част и създаде интересни моменти пред Алисон Бекер. Кейн, Али, Сисоко и Ериксен създадоха напрежение в наказателното поле на Ливърпул. Клоп реагира като извади от игра Фирмино и Вайналдум, а на техните места се появиха Дивок Ориги и Джеймс Милнър. Почетино от своя страна даде възможност на Лукас Моура. Ливърпул можеше да реши всичко в 69-ата минута, когато удар на Милнър мина на сантиметри встрани от вратата.Тотнъм отново взе инициативата и удар на Сон в 73-ата минута затрудни максимално Алисон. Отново кореецът беше близо до гола, но Ван Дайк се намеси решително в последния момент.Четвърт час преди края Сон се измъкна и стреля с глава, но не намери целта. В 80-ата минута \"шпорите\" стигнаха до най-чистите си положения до този момент. В рамките на секунди Сон и Моура стреляха, но и в двата случая Алисон бе на висота.Последният жокер за Почетино бе Фернандо Йоренте, който влезе на терена в 82-ата минута. В 85-ата Ериксен направи майсторско изпълнение от фаул, но и този път Алисон се справи.Ливърпул нанесе втори удар в 87-ата чрез Дивок Ориги, който получи пас вляво и с диагонален удар покачи на 2:0.Тотнъм (Англия) - Ливърпул (Англия) 0:2 (0:1)голмайстори: 0:1 Мохамед Салах 2-дузпа, 0:2 Дивок Ориги 87стадион: Уанда Метрополитано в Мадрид, Испанияглавен съдия: Дамир Скомина (Словения)помощници: Юре Прапротник (Словения), Роберт Вукан (Словения)четвърти съдия: Антонио Матео Лаос (Испания)видеоасистент съдия: Дани Макели (Холандия)жълти картони:- за Тотнъм: - за Ливърпул: състави:Тотнъм (4-4-1-1): Юго Лорис, Киърън Трипиър, Дани Роуз, Тоби Алдервейрелд, Ян Вертонген, Хьон Мин Сон, Хари Уинкс (66-Лукас Моура), Хари Кейн, Муса Сисоко (74-Ерик Диер), Деле Али (82-Фернандо Йоренте), Кристиан Ериксенмениджър: Маурицио Почетино (Аржентина)Ливърпул (4-4-3): Алисон Бекер, Фабиньо, Върджил ван Дайк, Жоржиньо Вайналдум (62-Джеймс Милнър), Роберто Фирмино (58-Дивок Ориги), Садио Мане (90-Джо Гомес), Мохамед Салах, Джордан Хендерсън, Анди Робъртсън, Жоел Матип, Трент Алекзандър-Арнолдмениджър: Юрген Клоп (Германия)", "date": "2019.06.02", "title": "Ливърпул триумфира в Шампионската лига за шести път"}
{"url": "http://www.cross.bg/moneti-bili-kral-1605703.html", "text": "/КРОСС/ Археолози откриха съкровище от златни и сребърни монети край френския град Дижон, съобщава в. „Фигаро“.Съкровището се състои от 34 монети, от тях 10 са златни. Те са били скрити в малка бронзова кутийка и са се съхранявали под пода на една от къщите. Най-старата монета датира от 1432 г., най-новата - 1494 г. На тях са образите на папа Николай V, Галеацо Мария Сфорца - херцога на Милано, крал Людовик XI, папа Инокентий VIII и др.„Всички монети са чуждестранни, с изключение на две, които са отсечени от крал Людовик XI. Не е изключено, че техният собственик специално ги е подбрал и скрил“, коментира нумизматът Паскал Лисрара.Експертите предполагат, че стопанинът на парите произхожда от аристократично семейство. Той е скрил чуждестранните монети, защото крал Шарл VIII е забранил тяхното използване през 1490 г. В резултат на тази мярка те са били изкупувани на безценица. Монархът също така е въвел мораториум за използването на монети, отсечени при Людовик XI, което обяснява тяхното присъствие в съкровището.„Парите са били напълно достатъчни, за да може един селянин да изкара няколко години. Но за техния собственик сумата не е била голяма“, оценява находката историкът Стефан Алекс. Повечето от монетите са изключително редки, защото много от кралете от онази епоха са се придържали към политиката да претопяват всички стари монети.Мястото на разкопките се държи в тайна заради интереса на иманярите. Изследователите предполагат, че стопанинът на съкровището може би е скрил още няколко кутии или сандъци с монети.", "date": "2019.06.02", "title": "Във Франция откриха уникално съкровище от монети"}
{"url": "http://www.cross.bg/sting-beshe-godina-1605706.html", "text": "/КРОСС/ Ханс Кристиан Андерсен е казал: \"Където думите се провалят, говори музиката\". Tова важи с пълна сила за концерта на Стинг в София. Изпълненията му бяха повече от песни, те бяха разказ, побрал целия му живот.Тази година 1 юни се оказа не само празник на децата, но и на всички меломани, дошли от близо и далеч, за да станат част от турнето \"My songs\" и да чуят историята на 17-кратния носител на наградата \"Грами\". История по ноти, събирана в продължение на почти 68 години и оживяла чрез един от най-отличителните мъжки гласове, които нашият свят познава. Стинг е от онзи ранг артисти, притежаващи изключителна притегателна мощ и умението да приковават вниманието на всички, единствено чрез своя тембър. Не са му необходими допълнителни визуални ефекти и всякакви други шоу похвати, за да изпълни сцената и да задържи погледа на публиката, застинал върху себе си.В събота вечерта опашката пред Арена Армеец за малко щеше да се окаже сериозно препятствие за шофьорите по бул. \"Асен Йорданов\". Залата беше преизпълнена и човек трудно можеше да намери повече от педя свободно пространство. Из множеството се носеха няколко различни езика, обединени единствено от насищащия ги трепет, с който очакваха появата на британската суперзвезда. С всяка изминала минута нетърпението из редиците нарастваше и ставаше все по-осезаемо.Първа на сцената се качи младата певица Chinchilla, чийто дебют бе наскоро в Обединеното кралство. Въпреки че едва тази година направи първите си крачки в музикалния бизнес, нестандартното ѝ звучене успя да предизвика интереса на присъстващите. Изпълнените от нея песни, сред които и \"Elements\" - донесла ѝ световна популярност, не могат да бъдат поставени в определена рамка, защото прескачат между различни жанрове, пречупвайки разделящите ги бариери. Дейзи Бертеншоу, както е истинското ѝ име, криещо се зад артистичния псевдоним, спокойно може да се нарече представител на новото поколение творци. Макар да е черпила вдъхновение от икони като Джанис Джоплин, Арета Франклин и Бионсе, тя е изградила собствена експресивност, умело преплетена в музиката ѝ. През цялото време гласът ѝ с лекота се разхождаше по нотната стълбица, разкриващ нови височини от големия ѝ диапазон. Участието ѝ бе повече от силно и допълнително разгорещи атмосферата в залата, която щеше да остави сградата без покрив в мига, когато под светлините на прожекторите застана самият Стинг.В онзи момент еуфорията на хората беше несравнима. Фактът, че един-единствен човек развълнува хиляди, накара ги да викат и аплодират, сам по себе си причини фрисон. И тези тръпки продължиха, дори се умножиха, когато той запя.Репертоарът на изпълнителя се състоеше от песните, изграждащи последния му едноименен албум \"My songs\", включващ най-големите му и емблематични хитове, поднесени в подобрени аранжименти. По този начин той вдъхна повторен и различен живот на своите сингли, с което зарадва феновете си, наслаждаващи се на неповторимата симбиоза между старото и новото.В продължение на час и половина цялата кариера на британската легенда се изливаше от сцената, от нейното начало досега, година след година, запечатани в мелодии. Звучаха любимите на всички \"Brand New Day\", \"Fields of Gold\", \"Englishman in New York\", \"Every Breath You Take\" и много други, провокиращи бурните ръкопляскания на публиката, която през цялото време пееше заедно със Стинг. Най-силни емоции и вълни от викове, обаче, причиниха \"Shape of My Heart\" и \"Desert Rose\". Реакциите, още в началните акорди, които излизаха от китарата изпод пръстите му, накараха земята да се тресе. Хиляди вдигнати във въздуха ръце, подскоци на място, писъци, прегръдки от радост и протегнати до болка напред длани, държащи записващи устройства, са само една малка част от резултата на музикалното изкуство, случило се вечерта на 1-ви юни.Стинг и 7-членната му група не оставиха зрителите и за секунда да си спомнят неудобството от продължителното стоене в определена поза. Очите и ушите на всички бяха изпълнени, но най-важното е, че и сърцата им преливаха. И биеха като едно, в унисон с думите от текстовете на вечните хитове.Дори и да се беше изморил, певецът с нищо не го показа. Не направи нито една пауза за почивка, между изпълненията си. Също будещо възхищение бе, че гласът му звучеше като студиен запис, въпреки че пееше на живо. Това за сетен път разкри големия му талант, който с годините не се е похабил, а единствено се е затвърдил.Трудно беше на множеството да се раздели със своя любимец, проличало в трите пъти, в които го изкараха на бис. Но като всяко хубаво нещо и този концерт имаше край.За Стинг това беше шесто идване в България. Първото се състоя през 1996 г. в столицата, а миналата година Античният театър в Пловдив не успя да побере всички желаещи да го видят и чуят.Турнето \"My Songs\" започна преди броени дни, като стартът беше даден в Париж. София е втората му спирка. След като мине през големите градове на Европа, музикалната обиколка ще приключи в Таос, щата Ню Мексико.\n\t\t\t\t\t", "date": "2019.06.02", "title": "Стинг изпя сърцето си в София (ВИДЕО)"}
{"url": "http://www.cross.bg/evpopa-infopmatziya-nuawe-1605708.html", "text": "/КРОСС/ Texнoлoгичнaтa Cтyдeнa вoйнa, ĸoятo e нaпът дa избyxнe мeждy CAЩ и Kитaй, извaди нa бял cвят нeaдeĸвaтнитe oпити нa Eвpoпa дa xoди пo тънĸoтo диплoмaтичecĸo въжe мeждy двeтe cyпepcили, пишe Лaйънeл Лopън зa Вlооmbеrg.Cyбepбъpзитe 5G мoбилни мpeжи ca нaй-видимият пpимep. EC нe иcĸa дa ĸoпиpa зaбpaнaтa нa Дoнaлд Tpъмп, нaлoжeнa cpeщy Нuаwеі Тесhnоlоgіеѕ Со Ltd. (въпpeĸи зaплaxaтa мy дa cпpe cпoдeлянeтo нa paзyзнaвaтeлнa инфopмaция c бpитaнцитe). Ho Eвpoпa нe мoжe и дa cи зaтвopи oчитe зa зaплaxaтa зa ĸибepcигypнocттa, идвaщa oт Kитaй, ĸaĸтo и зa дoĸaзaтeлcтвaтa зa нeчecтнитe ѝ тъpгoвcĸи пpaĸтиĸи. Лидepитe нa ĸoнтинeнтa ce oпитвaт дa нaмepят cвoя eдиннa пътeĸa. Toвa e oĸypaжaвaщa aмбиция, нo дo пocтигaнeтo ѝ имa дълъг път.Щe имaмe пo-дoбpa пpeдcтaвa зa пpoгpeca в ĸpaя нa юни, дoĸaтo дъpжaвитe члeнĸи щe тpябвa дa ca пpиĸлючили пъpвия eтaп oт пpoeĸтa зa пoдcилвaнe нa cигypнocттa нa мoбилнитe мpeжи в peгиoнa. Цeлтa e дa бъдaт cъздaдeни oбщи тexничecĸи cтaндapти, ĸoитo дa идeнтифициpaт cлaбитe мecтa в тяx. Eвpoпeйcĸият cъюз ce нaдявa, чe ĸoгaтo пpeдcтaви oбщ фpoнт, щe имa влacттa дa диĸтyвa пpaвилaтa нa тъpгoвиятa c 5G тexнoлoгия c Kитaй и щe избeгнe пълнoтo изĸлючвaнe нa ъ.Зa нeщacтиe иcтopиятa ни ĸaзвa, чe Eвpoпa oбиĸнoвeнo e нecпocoбнa дa пpeдпpиeмe тaĸивa oбщи дeйcтвия. Жeлaниeтo нa oтдeлнитe дъpжaви дa cпoдeлят чyвcтвитeлнa инфopмaция зa нaциoнaлнaтa cигypнocт e ĸлючoвo зa пpoeĸтa. Πoдoбнo жeлaниe oбaчe нe cмe виждaли пpeди и нe e яcнo дaли щe видим ceгa.Hяĸoлĸo oт ĸoнтpapaзyзнaвaтeлнитe cлyжби в Eвpoпa - вĸлючитeлнo тeзи нa Xoлaндия, Чexия и Beлиĸoбpитaния - вeчe oтпpaвиxa пpeдyпpeждeния зa Нuаwеі. Ho e тpyднo дa изгpaдим яcнa пpeдcтaвa зa cтeпeнтa нa зaплaxaтa, тъй ĸaтo инфopмaциятa e ocĸъднa.Heжeлaниeтo зa cпoдeлянe нa paзyзнaвaтeлни дaнни и мeждy дъpжaвитe e oт cтpax и ĸъдe мoжe дa пoпaднe: Гepмaния e eднa oт няĸoлĸoтo дъpжaви, ĸoитo ce oпacявaт oт пoтeнциaлнoтo влияниe нa Pycия в aвcтpийcĸитe cлyжби. B дpyги cлyчaи пpaвитeлcтвoтo нe иcĸa дa cпoдeля инфopмaция зapaди cтpax, чe щe зaгyби ĸoнтpoл. Дopи в cлyчaи нa ĸpизa, ĸaтo нaпpимep cлeд тepopиcтичнa aтaĸa, cлyжбитe oбиĸнoвeнo нe вяpвaт нa гoлeмитe eвpoпeйcĸи инcтитyции.Зaтoвa имa и pиcĸ, чe пocлeднaтa инициaтивa щe пpиĸлючи пo пoдoбeн нaчин ĸaтo дpyги пpoeĸти, ĸoитo тaĸa и нe ce пpeвъpнaxa в peaлнocт.Meждyвpeмeннo aгeнциятa зa ĸибepcигypнocт нa EC щe пoлyчи yвeличeниe нa бюджeтa и cлyжитeлитe, нo чaĸ cpeд чeтиpи гoдини. A и cyмaтa e дaлeч oт впeчaтлявaщa - 23 милиoнa eвpo.Paзбиpa ce, cпoдeлянeтo нa инфopмaция нямa дa peши мaгичecĸи пpoблeмa. Mpeжaтa \"5 oчи\", в ĸoятo yчacтвaт Aвcтpaлия, CAЩ, Hoвa Зeлaндия, Kaнaдa и Beлиĸoбpитaния, cъщo e paзтъpcвaнa oт нecъглacиe oтнocнo Нuаwеі. И дoĸaтo ĸитaйcĸaтa ĸoмпaния няĸaĸ ycпявa дa пpeдлaгa oтcтъпĸи oт дo 60%, бизнec интepecитe щe имaт cилнa знaчимocт.Aĸo cтpaнитe oт EC нe нaмepят нaчин дa cи вяpвaт eднa c дpyгa, oпититe им дa вoдят нeзaвиcимa пoлитиĸa пo ĸaзyca изглeждaт oбpeчeни. ", "date": "2019.06.02", "title": "Нuаwеі e oгpoмнo пpeдизвиĸaтeлcтвo зa ĸoнтpapaзyзнaвaтeлнитe cлyжби в Eвpoпa"}
{"url": "http://www.cross.bg/pomaga-dobre-imat-1605709.html", "text": "/КРОСС/ Последните тенденции в здравословното хранене сочат, че вместо ценни, но невкусни продукти е възможно да избираме апетитни и полезни храни. За да изглеждаме добре и да се чувстваме добре. Ето 10 от тях, изброява letidor.ru.Бадемите съдържат триптофан — аминокиселина, която е нужна на организма, за да изработва серотонин. Испански учени са установили, че хората, които редовно хапват бадеми, имат по-високи нива на този естествен регулатор на настроението.Друго преимущество на тези ядки е, че те се усвояват бавно, а това помага за по-лесно преодоляване на стреса.Аспержите са сред най-добрите растителни източници на фолиева киселина - витамин от група В, който помага да се избегне рязкото влошаване на настроението.\"казва Дейвид Мишулон, доктор на медицинските науки и психиатър на Медицинското училище в Харвард. Всички те имат решаващо значение за доброто настроение.Малка порция аспержи, задушени на пара, съдържа 268 микрограма фолиева киселина. Това са две трети от препоръчителната дневна норма за жени (400 мкг). Приготовете паста, добавете аспержи и ще получите действително вкусно и полезно ястие. Изгарянето на мазнините при употреба на чесън се постига благодарение на химично съединение под името алицин, което придава на този зеленчук специфичния аромат. Алицинът помага и срещу преяждане, защото при консумация мозъкът получава сигнал, че човекът вече е сит.Пролетният млад чесън има мек, даже сладникав вкус и е доста по-приятен от изсушения стар чесън - наслаждавайте му се в свежи салати. ", "date": "2019.06.02", "title": "Храни, които да ядем през пролетта"}
{"url": "http://www.cross.bg/sedem-arest-bydapeshta-1605707.html", "text": "/КРОСС/ Унгарски съд нареди вчера да бъде арестуван капитанът на плавателния съд, който блъсна и потопи корабче с южнокорейски туристи в р. Дунав в Будапеща, съобщи Ройтерс.Капитанът, 64-годишен украинец, отрича да е нарушил някакви правила или да е извършил престъпление. Той бе поставен в четвъртък под стража от унгарската полиция.Не са му повдигнати официални обвинения, но заповедта за арест, издадена от общински съд в Будапеща, на практика означава, че той няма да напусне града, докато се разследва случаят.Съдът нареди едномесечен арест с възможност за освобождаване под гаранция на стойност 15 милиона форинта (50 000 долара), каза пред Ройтерс заместник-говорителят на прокуратурата Ференц Раб.Не е ясно каква е причината за инцидента, при който дългият 135 метра кораб за речни круизи удари и потопи в сряда през нощта по-малкото туристическо корабче с 35 души на борда.Само седем души оцеляха и седем тела бяха извадени от водата, а останалите 19 продължават да са в неизвестност, но има голяма вероятност да са загинали в бурните води на Дунава.Унгарската полиция съобщи, че е установила по снимки самоличността на седем южнокорейци, загинали при инцидента.", "date": "2019.06.02", "title": "Украинският капитан, блъснал корабчето с южнокорейски туристи в Будапеща, е под арест"}
{"url": "http://www.cross.bg/bulgariya-papa-izstrelyan-1605681.html", "text": "/КРОСС/  - Вандалите нападат, превземат и плячкосват Рим в продължение на 2 седмици. - Започва понтификата на папа Бенедикт I. - Свети Евгений I е избран за римски папа.- Папа Павел III издава забрана северноамериканските индианци да бъдат използвани като роби. - В Прага започва Панславянски конгрес в отговор на немския национализъм в териториите в Централна Европа, населени със славяни. - При поредния разпит на Атанас Узунов в Хасково османските власти успяват да установят неговата самоличност и да изтръгнат признание за съпричастността му към комитетската организация. - В подножието на връх Вола във Врачанската планина, след сражение с части на османската армия е прострелян на 1 юни смъртоносно Христо Ботев, като почитта се отдава традиционно на 2 юни. - Приет е първият Закон за устройство на съдилищата в България.- Костите на Георги Раковски са пренесени от Букурещ в България. - Италианецът Гулиелмо Маркони патентова радиото. - В Княжество България със закон окончателно е отменен натуралният десятък и е въведен поземлен данък. - В Хага започва Втората световна мирна конференция.- Централните сили предлагат България да нападне Сърбия и да завземе цяла Вардарска Македония и Поморавието, а след войната обещават съдействие за присъединяване на Южна Добруджа и Кавала.- Губернаторът на Беломорска Тракия ген. Шарпи напуска областта, тази предишна българска държавна територия губи автономния си режим на „Междусъюзническа Тракия\" и е напълно анексирана от Гърция. - Президентът на САЩ Калвин Кулидж подписва закон, който предоставя право за гласуване на индианците, родени в САЩ. - Италия след общонароден референдум е обявена за република, а жените получават избирателни права. - Състои се официалната коронация на кралицата на Великобритания Елизабет II в Уестминстърското абатство в Лондон, която е пряко предавана по телевизията.- Започва официално посещение в Народна република България на севернокорейския ръководител Ким Ир Сен. - Два милиона поляци посрещат папа Йоан Павел II при неговото първо посещение в Полша. - От СССР е изстрелян автоматичен космически апарат Венера 15. - При референдум в Дания е отхвърлен Договора от Маастрихт. - Африканският национален конгрес печели 66 % от гласовете на избори в ЮАР. - От космодрума в Байконур е изстрелян Марс експрес, първият междупланетен космически апарат на Европейската космическа агенция. - Регистрирано е първото обгазяване на Стара Загора. - Кола-бомба избухва срещу посолството на Дания в Исламабад, Пакистан. Осем души загиват, а над 40 са ранени. ", "date": "2019.06.02", "title": "2 юни в историята"}
{"url": "http://www.cross.bg/markoni-telegraf-bezzhichnite-1605682.html", "text": "/КРОСС/ На 2 юни 1896 г. италианският инженер Гулиелмо Маркони патентова безжична телеграфна система, получила впоследствие широка популярност под названието “радио”. Той е роден в Болоня през 1874 г. в семейството на виден земевладелец. Майка му пък е внучка на основателя на известната ирландска компания за производство на уиски “Джеймисън енд сънс”. Макар и много учени, сред които Оливър Лодж, Майкъл Фарадей, Хайнрих Рудолф Херц, Александър Попов, Никола Тесла и Томас Алва Едисън, да са допринесли за създаването на безжичната телеграфия, Маркони е човекът, превърнал теоретичните им достижения в практика. През 1896 г. той успява да изпрати радиосигнали на разстояние от 300 м до 6 км в равнините на Солсбъри, Англия, за което получава и британски патент №12039. На следващата година Маркони значително подобрява системата си и през юли 1897 г. създава в Лондон компанията “Уайърлес телеграф трейдинг сигнал”, пренаименувана по-късно на “Маркони уайърлес телеграф къмпъни”. Той основава и първата в света “безжична” фабрика в Хол стрийт, Челмсфърд, Англия, през 1898 г., в която отначало работят 50 души. През 1901 г. Маркони успява да предаде радиосигнал през океана, което поставя началото на нова ера в безжичните технологии. От 1903 г. компанията му осъществява редовни трансатлантически радиовръзки. През 1909 г. постиженията му са признати от Нобеловия комитет и той получава приз за постиженията си във физиката, поделен с Карл Фердинанд Браун. По време на Първата световна война Маркони отговаря за безжичните съобщения на Италия и разработва тайни трансмисии на къси вълни. През 1923 г. физикът подрива репутацията, си като влиза в редовете на фашистката партия, а Мусолини го прави президент на Италианската академия на науките.", "date": "2019.06.02", "title": "На 2 юни Гулиелмо Маркони патентова радиото"}
{"url": "http://www.cross.bg/tema-nova-lyubov-1605692.html", "text": "/КРОСС/  БСП между изгубените избори и спечелените мандати. Говори Корнелия Нинова; Когато режисьорът стане евродепутат. Андрей Слабаков в студиото; Европейски хоризонти . Проф. Сергей Игнатов; Да те преследва Путин. Писателят Дмитрий Глуховски, пред БНТ;Mладите на сцената: Мила Робърт; Голямото завръщане на Стефан Данаилов: Росица Обрешкова, Кирил Ефремов и Ненчо Илчев, за премиерата в Народния театър. На живо от Околчица и Калофер, в Деня на загиналите за свободата на България; Тя е носител на 5 олимпийски медала, 6 европейски титли и 12 световни купи, жената с най-точното окол в България - Мария Гроздева; Всичко за финала на „Шампионска лига\", от Николета Маданска и Иван Боянов, от Мадрид; „Роден край\": Христо Мутафчиев показва родното си Карлово; „Менделсон\": Радина Кърджилова и Деян Донков разказват за своята любов. Дисеккция на изборите: Пренареждането, седмица след евровота; Една от най-влиятелните жени в света Манал ал Шариф, която се осмели да шофира в Саудитска Арабия; Маските падат зад кулисите на „Като две капки вода\"; Гери Никол с нова песен и нова любов. ", "date": "2019.06.02", "title": "Теми и гости в сутрешните блокове на телевизиите на 2 юни "}
{"url": "http://www.cross.bg/chasa-botev-bulgariya-1605693.html", "text": "/КРОСС/ От 09.00 часа писмен изпит по журналистика започва втората кандидатстудентска сесия за учебната 2019/2020 г. на Софийския университет „Св. Климент Охридски\". По-късно, от 14.00 часа ще се проведат изпитите по немски език и по философия и социални науки.От 10.30 часа ученици от столични училища ще четат стихотворения от поетите Христо Ботев и Иван Вазов в пространството пред и около паметника на Васил Левски на бул. „Васил Левски\" и пред гроба на Иван Вазов до църквата „Св. София\". Инициативата е по повод Деня на Ботев.От 10.30 часа в „Музейко\" ще се проведе серия от детски доброволчески работилници и уроци под надслов „Малките герои\".От 11.30 часа пред бюст-паметника на Христо Ботев в Борисовата градина ще се проведе церемония, посветена на 143-та годишнина от гибелта на революционера и в памет на героите, загинали за свободата и независимостта на България. В програмата ще участват актьорът Христо Чешмеджиев, мъжки вокален ансамбъл „България\" с художествен ръководител акад. Валентин Бобевски, Гвардейският представителен духов оркестър и Националната гвардейска част.От 12.00 часа пред сградата на Администрацията на Президента на Република България ще се извърши тържествена смяна на почетния гвардейски караул.От 16.00 часа програмата на „МИНИ АРТ ФЕСТ\" 9 ще продължи в кв. „Факултета\" (75 ОУ \"Тодор Каблешков\"), където ще се проведат разнообразни тренировки по жонглиране, акробатика и юнисайкъл, в които могат да се включат всички желаещи.От 17.30 часа от пилоните на НДК родители ще излязат на протестно шествие срещу Националната стратегия за детето 2019-2030 г. То ще премине през Министерския съвет, площад „ Александър I Батенберг\" и площад „Народно събрание\".От 17.30 часа в Южен парк ІІІ част - на Голямата поляна откъм бул. „Гоце Делчев\", ще се проведе Рок & Блус фестивалът „Цвете за Гошо\".От 19.00 часа с постановката Макбет\" на сцената на Младежки театър „Никола Бинев\" ще бъде открито 13-тото издание на платформата „Световен театър в София\" ще се проведе в столицата до 13 юни.От 19.00 часа в зала 1 на НДК, Националното училище за танцово изкуство - София ще представи спектакъла „Танц, музика и светлина\".От 11.30 часа пред паметника на Христо Ботев ще започне ритуал по поднасяне на венци с участието на военнослужещи от 4-и артилерийски полк - Асеновград по повод Деня на Ботев и загиналите за свободата на България.От 15.00 часа пред паметника на цар Иван Асен ще се проведе протест против анти-семейните и анти-български политики, насочен срещу Националната стратегия за детето.Под надслов ... „Жив е той\" Общината ще отбележи денят на Ботев и загиналите за свободата и независимостта на България.От 10.00 часа пред паметника на загиналите във войните в Парка на признателността ще се проведе ритуал по поднасяне на венци и цветя с участието на военнослужещи от 55-и инженерен полк - Белене по повод Деня на Ботев и загиналите за свободата на България.Oт 10.30 часа пред бюст-паметника на Христо Ботев на площад „Народни будители\" жители и гости на града ще сведат глава и ще отдадат своята почит към Христо Ботев и загиналите за свободата на България.От 18.00 часа ще се проведе трети протест под надслов „Против антисемейните и антибългарски политики!\". Протестът ще се проведе под формата на мирно шествие, започващо от паркингът на магазин „ЛИДЛ\", откъдето ще мине по булевард „Св. Св. Кирил и Методий\" и ще завърши пред сградата на Община Благоевград.От 21.00 часа по повод Деня на Ботев и загиналите за свободата на България ще се проведе тържествена проверка (заря) с участието на военнослужещи от Бригадното командване - Благоевград и Представителния военен духов оркестър на Сухопътните войски.От 11.00 часа в Туристически комплекс „Акве Калиде\" ще се проведе творческа работилница за деца, тематично свързана с Деня на Ботев.От 12.00 часа по повод Деня на Ботев и загиналите за свободата на България на паметника на Христо Ботев в Приморски парк ще се проведе военен ритуал по полагане на венци и цветя в знак на признателност към великия поет и революционер и загиналите за свободата на България. Пред паметника ще бъде отслужена заупокойна молитва от бургаското православно духовенство.От 12.30 часа, на открита сцена „Охлюва\" в Приморски парк, бургазлии и гости на града ще могат да се насладят на вълнуващия моноспектакъл „Щурчето - убиецът на Ботев?...\".От 17.30 часа от храм „Св. Иван Рилски\" ще тръгне протестно шествие против анти-семейните и анти-български политики, насочено срещу Националната стратегия за детето.От 10.00 часа пред паметника на Христо Ботев в Морската градина ще започне общоградско поклонение по повод Деня на Ботев и загиналите за свободата на България. По време на ритуала свещеници от Варненската митрополия ще отслужат заупокойна молитва и ще бъдат положени цветя и венци с военен ритуал.От 16.00 часа в Драматичен театър „Ст. Бъчваров\" ще бъде представена книгата „Спомен за Рада. Бележки към един живот\". Книгата ще бъде представена от журналиста Албена Александрова и от нейния редактор Георги Тошев.От 16.30 часа пред Катедрален храм „Св. Успение Богородично\" ще тръгне протестно шествие на родители срещу антидестките и антисемейни политики в страната. Протестът ще премине през площад „Независимост\" до входа на Морската градина и ще завърши с поднасяне на цветя и молитвено бдение на паметника на Ботев.От 18.00 часа в Градската художествена галерия „Борис Георгиев\" ще се състои безплатен концерт на Нара Аракелян и Йерванд Маргарян, под съпровода на AGBU Varna Chamber Orchestra с диригент Левон Манукян. Концертът е под почетния патронаж на посолството на Република Армения в България.От 09.00 часа на стадион „Ивайло\" ще започне футболният турнир за девойки за Купата на M&BM. Надпреварата е част от националната програма „Децата и футболът\" и се организира от Асоциацията на българските футболисти, Българския футболен съюз и Община Велико Търново.От 11.40 часа по повод Деня на Ботев и загиналите за свободата на България в Градинката пред сградата на Български пощи ще започне концерт на Смесен хор за обработен фолклор „Пъстра китка\" от с. Самоводене, с художествен ръководител маестро Георги Янков. От 12.00 часа ще бъде приет строя на Почетния караул и ще бъде открит паметник на Христо Ботев.От 12.30 часа пред паметника „Майка България\" ще бъде представена литературна композиция „Спасена памет\", посветена на 143 год. от гибелта на Христо Ботев и изпълнена от Михаела Стоянова, Белослава Маринова и Иван Брайнов- ученици от ПМГ „Васил Друмев\". След това ще се състои военен ритуал за поднасяне на венци и цветя на признателност.От 17.00 часа на пл. „Майка България\" ще се проведе протест против анти-семейните и анти-български политики, насочен срещу Националната стратегия за детето.От 11.50 часа по повод Деня на Ботев и загиналите за свободата на България пред паметника на Христо Ботев ще започне - Възпоменателно поклонение.От 11.30 часа кметът на Община Видин Огнян Ценков и ръководният състав ще присъстват на честването Деня на Ботев и падналите за свободата и независимостта на България. Събитието ще се състои пред паметника на Христо Ботев във Видин.От 11.00 часа на връх Околчица ще започне всенародно поклонение пред паметника на Христо Ботев с участието на военнослужещи от Бригадното командване - Благоевград и Представителния духов оркестър на Сухопътните войски.От 11.45 часа по повод Деня на Ботев и загиналите за свободата на България ще се проведе ритуал по поднасяне на венци и цветя на площада в града от военнослужещи от военното формирование 22 790 - Горна Оряховица.От 11.50 часа по повод Деня на Ботев и загиналите за свободата на България пред ще се състои състои ритуал по поднасяне на венци и цветя.От 12.00 часа пред сградата на Община Гоце Делчев ще се проведе протест против анти-семейните и анти-български политики, насочен срещу Националната стратегия за детето.От 10.00 часа пред паметника на Христо Ботев в ОУ „Христо Ботев\" ще се състои поетична композиция „Жив е той\" по стихове на Ботев по повод 2 юни.От 11.00 часа в парк „Рила\" ще започне детският празник „Фамилатлон\".От 20.00 часа по повод Деня на Ботев и загиналите за свободата на България ще се проведе тържествена проверка (заря) с участието на военнослужещи от 38-и батальон за ЯХБЗ и Е - Мусачево.От 11.45 часа в Градския парк на Каварна с общоградско поклонение пред паметника на Христо Ботев ще бъде отбелязан Денят на Ботев и на загиналите за свободата и независимостта на България.От 14.00 часа в зала „Олимпиада\" ще се проведе Международен турнир по карате.Председателят на Народното събрание Цвета Караянчева и зам.- министърът на земеделието храните и горите Чавдар Маринов ще присъстват на Празника на розата в Казанлък. В 10.00 часа те ще участват ритуала „Розобер“ в розовите градини край града. По-късно ще се включат в празничното шествие в центъра на Казанлък и ще поздравят жителите и гостите на града.От 12. 00 часа по централните улици на Казанлък ще се проведе традиционното празнично шествие по повод Празник на розата.От 20.00 часа на площад „ Севтополис\" официално ще бъде закрит 116-ят Празник на розата. Празничен концерт ще изнесе Военен духов оркестър при 61 Стрямска механизирана бригада.От 21.00 часа на площад „ Севтополис\" ще се проведе Тържествена заря - проверка по повод Деня на Ботев и загиналите за свободата на България.От 11.00 часа по повод Деня на Ботев и загиналите за свободата на България пред Национален музей „Христо Ботев\" ще се състои ритуалът по изнасяне на знамето на Ботевата чета. От 11.30 часа ще започне митинг-поклонение с участието на военнослужещи от 61-ва механизирана бригада - Карлово и полагане на цветя и венци пред паметника на Христо Ботев.От 11.00 часа председателят на Народното събрание. Цвета Караянчева ще зарадва децата на Кърджали с кукленият спектакъл „Цяло лято четох\" на трупата на Родопски драматичен театър „Николай Хайтов\".От 18.00 часа пред паметника на Васил Левски ще се проведе протест против анти-семейните и анти-български политики, насочен срещу Националната стратегия за детето.От 10.30 часа на паметника на 40-те загинали горановци от трите войни ще бъдат поднесени венци и цветя и ще бъде отбелязан Деня на Ботев и загиналите за свободата на България.От 12.00 часа на Арката на площад „Велбъжд\" ще бъде отбелязан Денят на Ботев и загиналите за свободата на България.От 18.00 часа на пл. „Велбъжд\" ще се проведе протест против антисемейните и анти-български политики, насочен срещу Националната стратегия за детето.От 17.30 часа пред сградата на Общината ще се проведе протест против анти-семейните и анти-български политики, насочен срещу Националната стратегия за детето.От 11.00 часа по повод Деня на Ботев и загиналите за свободата на България ще бъдат поднесени венци и цветя пред паметника на загиналите ловчалии в двора на храм „Света Троица\" и Паметната плоча на загиналите Ботеви четници пред скулптурната композиция, посветена на Априлското въстание (зад Младежки дом).От 11.15 часа от Паметната плоча на загиналите Ботеви четници пред скулптурната композиция, посветена на Априлското въстание (зад Младежки дом) ще тръгне шествие до Кървавия камък в кв. „Дръстене\".От 09.00 часа Константийският епископ Яков ще оглави архиерейска света Литургия в Баткунския манастир „Св. св. Петър и Павел\".От 18.00 часа пред сградата на Община Пазарджик ще се проведе протест против анти-семейните и анти-български политики, насочен срещу Националната стратегия за детето.От 11.30 часа по повод Деня на Ботев и на загиналите за свободата и независимостта на България пред паметника на Христо Ботев пред ПГЕМП „Хр. Ботев\" ще се състои общоградско поклонение, поднасяне на венци и цветя.От 10.00 часа до 20.00 часа ще се проведе националният фолклорен конкурс „Оро се вие, цървули се кинат\".От 10.00 до 13.00 часа под паметника ,,Майка България\" ще се състои детски празник, организиран от фондация ,,Грижа за здравето.\"От 10.00 часа летен театър в парк ,,Кайлъка\" (при лошо време в зала ,,Катя Попова\") ще се състои фестивал на патриотичната песен ,,Отечество\", организиран от сдружение ,,Евразия\" и Съюза на офицерите и сержантите от запаса.От 11.00 часа пред паметника на Христо Ботев ще се състои ритуал по поднасяне на венци и цветя по повод Деня на Ботев и загиналите за свободата на България с участието на военнослужещи от гарнизон Плевен.От 17.30 часа от началото на старата главна ще тръгне протестно шествие до сградата на Община Плевен против анти-семейните и антибългарски политики, насочено срещу Националната стратегия за детето.От 10.00 часа в НЧ „Шалом Алейхем 1945г.\" ще бъде открито XIX издание на Националния музикален конкурс „Милчо Петров\". А от 17.00 часа ще се състои награждаването и концерта на лауреатите от тазгодишния конкурс.От 11.30 часа по повод Деня на Ботев и загиналите за свободата на България пред паметника на Христо Ботев в Цар Симеоновата градина ще се проведе ритуал по поднасяне на венци и цветя с участието на военнослужещи от Силите за специални операции и военното формирование 32 040 - Крумово. Строя на почетния караул ще приеме началникът на гарнизон Пловдив бригаден генерал Явор Матеев. Вритуала ще участва Представителният духов оркестър на ВВС.От 17.30 часа пред сградата на БНБ на Малката главна ще се проведе протест против анти-семейните и анти-български политики, насочен срещу Националната стратегия за детето.От 11.30 часа по повод Деня на Ботев и загиналите за свободата на България ще се състои поклонение пред бюст - паметника на поета революционер в квартал „Свети Георги\".От 20.45 часа по повод Деня на Ботев и загиналите за свободата на България ще се проведе тържествена проверка (заря) с участието на военнослужещи от Силите за специални операции - Пловдив.От 11.30 часа пред паметника на Свободата ще започне ритуал по полагане на венци и цветя с участието на военнослужещи от военно формирование 32 420 - Русе по повод Деня на Ботев и загиналите за свободата на България.От 17.30 часа от Вазата ще тръгне протестно шествие до паметник на Свобода против анти-семейните и анти-български политики, насочено срещу Националната стратегия за детето.От 17.30 часа на пл. „България\" ще се проведе протест против антисемейните и анти-български политики, насочен срещу Националната стратегия за детето.От 17.30 часа пред сградата на Община Свиленград ще се проведе протест против анти-семейните и анти-български политики, насочен срещу Националната стратегия за детето.От 11.30 часа по повод Деня на Ботев и загиналите за свободата на България пред паметника на Свободата ще започне ритуал по полагане на венци и цветя от военнослужещите от 55-и инженерен полк - Белене.Пред бюст-паметника на Ботев, който се намира в мемориалния комплекс, разположен на площад „Септември\" ще се проведе ритуал за отдаване на почит към поета-революционер и загиналите за свободата на България.От 11.45 часа по повод Деня на Ботев и загиналите за свободата на България ще се проведе ритуал по поднасяне на венци и цветя на площад „Хаджи Димитър\" с участието на военнослужещи от Центъра за подготовка на специалисти.От 12.00 часа на площад „Цар Освободител\" ще бъде открит Детски панаир.От 18.00 часа в залата на Драматичен театър „Стефан Киров\" се състои гала-концерт на участниците в 23-ят Международен фестивал „Приятелство без граници\", с който фестивалът ще бъде закрит.От 18.00 часа пред сградата на НТС ще започне протестно шествие под надслов „Не на „Национална стратегия за детето 2019-2030 г.\"От 10.00 часа с поклонение пред Паметника-костница на връх Средногорец ще бъдат отбелязани 143 години от гибелта Христо Ботев и загиналите за свободата на България.От 11.30 часа по повод Деня на Ботев и загиналите за свободата на България ще се проведе ритуал по поднасяне на венци пред паметника на Христо Ботев с участието на военнослужещи от 101-и алпийскиполк - Смолян.От 12.00 часа пред сградата на Община Смолян ще се проведе протест против анти-семейните и анти-български политики, насочен срещу Националната стратегия за детето.От 10.00 часа в общинска спортна зала ще бъде открит Двадесетият открит национален турнир по спортни танци „Купа Стара Загора 2019\".В рамките на турнира ще се проведе и надпреварата „Изгряващи звезди\".От 10.00 часа във фоайето на сградата на Старозагорската опера ще започне пресконференция на специалния гост на фестивала „Златната липа\" - известният полски актьор Ян Енглерт . След това той ще открие своята звезда в Алеята на липите.От 11.30 часа пред паметниците на Христо Ботев и Хаджи Димитър в парк „М. Кусев\" ще се проведе ритуал по поднасяне на венци и цветя с участието на военнослужещи от 2-ра механизирана бригада - Стара Загора по повод Деня на Ботев и загиналите за свободата на България.От 17.00 часа в парк „Пети октомври\" ще започне празничен концерт на ВС „Розов свят\" и ДЮТС „Броеничка\".От 17.00 часа пред сградата на Община Стара Загора ще се проведе протест против анти-семейните и анти-български политики, насочен срещу Националната стратегия за детето.От 11.30 часа по повод Деня на Ботев и на загиналите за свободата и независимостта на България. от I ОУ „Христо Ботев\" ще тръгне ученическо шествие, което ще бъде предвождано от Фанфарния оркестър. То ще премине по маршрут от ул. „Васил Левски\" през бул. „Митрополит Андрей\" до паметника на знаменосеца на Ботевата чета Никола Симов - Куруто, където ще се състои общоградско поклонение.От 12.00 часа по повод Деня на Ботев и загиналите за свободата на България ще се проведе ритуал по поднасяне на венци цветя пред паметника на Христо Ботев с участието на военнослужещи от 31-ви механизиран батальон - Хасково.От 18.00 часа на пл. „Свобода\" ще се проведе протест против антисемейните и анти-български политики, насочен срещу Националната стратегия за детето.От 12.00 часа по повод Деня на Ботев и загиналите за свободата на България ще се проведе ритуал по поднасяне на венци и цветя пред паметника на загиналите във войните шуменци с участието на военнослужещи от гарнизон Шумен. Във възпоменателната церемония ще се включат кметът Любомир Христов, заместник-кметове, представители на общинската и областната администрация, общинскисъветници, политически, просветни, обществени организации и граждани.От 18.00 часа пред сградата на Областната управа ще се проведе протест против анти-семейните и анти-български политики, насочен срещу Националната стратегия за детето.От 17.00 часа пред сградата на Община Ямбол ще се проведе протест против анти-семейните и анти-български политики, насочен срещу Националната стратегия за детето. ", "date": "2019.06.02", "title": "Предстоящи събития в страната на 2 юни "}
{"url": "http://www.cross.bg/erazum-kudeto-izvel-1605677.html", "text": "/КРОСС/ Св. Еразъм бил родом от Антиохия и живял във време на царете Диоклетиан и Максимиан. Той се подвизавал на Ливанската планина и бил надарен от Бога с голям дар на чудотворство.Като епископ той тръгнал да проповядва Евангелието. Св. Еразъм дошъл и в град Охрид, който влизал тогава в римската провинция Илирик. Царят извел Еразма пред медния идол на Зевс и му заповядал да принесе жертва и да се поклони на идола. Св. Еразъм отказал решително, затова царят заповядал да го подложат на тежки мъки, а след това го хвърлил в тъмница. Но се явил ангел Божий - както някога на св. Петър - и го извел от тъмницата.После св. Еразъм посетил с проповед Кампания, след което се върнал в град Хармелий и тук се поселил в една пещера, където се отдал на аскетически съзерцателен живот до самата си смърт. Той починал в началото на ІV век.Пещерата с църквицата на св. Еразъм и до днес съществува недалеч от Охрид, където се проповядва великата сила на Божия угодник.", "date": "2019.06.02", "title": "Св. свещеномъченик Еразъм Охридски"}
{"url": "http://www.cross.bg/bivsh-prodytzent-konstantin-1605694.html", "text": "/КРОСС/  юрист, бивш вицепремиер и министър на правосъдието светски хроникьор и продуцент журналист, член на КРС, един от основателите на първото частно радио FM+ юрист, бивш председател на Сметната палата и бивш депутат бивш футболист, помощник-треньор на националния отбор по футбол журналистка и писателка литературен критик и издател бивш зам.-кмет по екологията на Софиябизнесмен актьор, продуцент и режисьор журналист, бивш програмен директор и продуцент на БНТ бивш заместник-директор на ГД “Национална полиция” организационен секретар на ГЕРБ", "date": "2019.06.02", "title": "Родени на 2 юни"}
{"url": "http://www.cross.bg/chasa-telegraf-vodeshti-1605695.html", "text": "/КРОСС/  - Български учени разгадаха нова коварна фамилна болест - Социолог: Радан Кънев е под чертата за евродепутат. ЦИК: С 6,06% е, няма грешка - Бивш шеф на кабеларка посредничил на кмета Ральо Ралев при вземането на 60 000 лева подкуп от предприемач - Татяна Лолова потомка на Ботев - Слънчев бряг откри сезона с нови чадъри - Порой наводни болници и дотски градини в Пловдив, 200 сигнала за щети след бурята в Стара Загора - България напредва към Еврозоната - Цветан Атанасов, шеф на Ретро музей: Израелският премиер се влюби в трабанта ми - Социалните мрежи са новата дрога - Челопечене щеше да е Челопеч ", "date": "2019.06.02", "title": "Преглед на печата за 2 юни"}
{"url": "http://www.cross.bg/deteto-veliko-turnovo-1605697.html", "text": "/КРОСС/ За трети път Велико Търново се включва в националния протест срещу проекта за Национална стратегия за детето.От 17 часа пред паметника „Майка България“ протестиращите ще изкажат недоволството си от законовите промени, в които, по думите им, вече са прокарани принципите на спрения проект. Опасенията на протестиращите са неоснователни, посочиха от Областната социална служба.В няколко законови промени са прокарани спорните принципи от стратегията за детето, посочи организаторът на протеста във Велико Търново Красимира Ахмедова:„Прокарани са главно принципите свързани с насилието - понятия, които са разтегливи, които не са точни, които могат да бъдат тълкувани по различен начин и допускат много семейства да бъдат застрашени от изземване на децата“.Не отговарят на истината твърденията, че са приети промени, които дават право на социални работници да отнемат деца след фалшиви сигнали, коментира Анжела Тосева - директор  на областната социална служба.Според нея Стратегията за детето има много положителни моменти, като въвеждането на детското правосъдие:„Много по-бързо ще се гледат делата за деца, които са били жертва на насилие. Сегашната ситуация е такава, че децата трябва да дават показания пред самия извършител на това престъпно деяние“.", "date": "2019.06.02", "title": "Протест е планиран във Велико Търново срещу проекта за стратегия за детето"}
{"url": "http://www.cross.bg/nego-razlichni-obshtinata-1605696.html", "text": "/КРОСС/ Специализираният наказателен съд ще решава да остави ли за постоянно в ареста кмета на пловдивския район „Северен“ Ральо Ралев. Той е обвинен, че е принудил главния архитект на общината да поиска 60 000 лева от местен строителен предприемач срещу разрешително за строеж на 4-етажен блок.Посредник е бил близък приятел на кмета, за когото прокуратурата също иска постоянно задържане.Вчера подробности за схемата, чието разплитане е започнало след жалба при премиера Борисов този януари, даде заместник-главният прокурор Иван Гешев.„Провежда се среща между строителя през още едно лице, където кметът казва, че него го няма в цялата схема... Хубаво си пие ракията с някои други хора, но не и с него. И от тука-нататък почва да се развива по-така динамично ситуацията - провеждат се разговори с различни хора от общината, в различни формати. Това, което му се казва на него от различни лица (източник от общината, не директно от кмета), да му решат проблема срещу определено заплащане. Оттука пак, типично наша схема - сумата е 60 000 лв., за да може да бъде одобрен проектът. И човекът разбира, че няма да си реализира проекта. След това се принуждава да си спасява инвестиционните намерения, попадайки при министър-председателя. И оттук вече се развиват наказателно-правните последици на този аспект“, разясни Иван Гешев.", "date": "2019.06.02", "title": "Спецсъдът решава за ареста на кмета на пловдивския район „Северен“"}
{"url": "http://www.cross.bg/botev-kiril-hristo-1605698.html", "text": "/КРОСС/ В Деня на Ботев и на загиналите за свободата на България ви отвеждаме в неговият дом в Калофер, превърнал се в музей преди 75 години. , разказа пред Радио България директорът на музея Ася Николова. , допълва тя:На 2 юни 1926 година, когато в Калофер е отбелязана 50-ата годишнина от гибелта на поета-революционер, е открита т. нар. „Ботева градина“. Тя е създадена в дворното място, подарено на жителите на града за вечни времена от брата на Христо Ботев, ген. Кирил Ботев. Желанието на генерала било да се оформи красив парк, в който да се издигне паметник на неговия брат. Тогава е поставена и първата плоча, извън сегашния мемориален комплекс, на която са написани датата на раждането и смъртта на поета (6 януари 1848 г.-2 юни 1876 г.). По този начин се поставя начало на изграждането на музейния комплекс.Свободолюбивият дух, пламенното отстояване на правдата и жертвоготовността бележат живота не само на Христо Ботев, но и на неговия брат. Генерал Кирил Ботев е участник в три войни – Сръбско-българската и двете Балкански войни и целият му живот, преди и след Освобождението на България, е посветен на каузата да брани род и родина.разказва Ася Николова. Личности като Христо Ботев и неговият брат, ген. Кирил Ботев, са вдъхновяващ пример за младите хора днес. И макар често да възприемаме свободата за даденост, е добре да си даваме сметка за нейната стойност и жертвите, направени от нашите предци. казва Ася Николова", "date": "2019.06.02", "title": "Домът на Ботев не е затварял врати от обявяването му за музей преди 75 години"}
{"url": "http://www.cross.bg/botev-hristo-svobodata-1605683.html", "text": "/КРОСС/ На 2 юни почитаме паметта на Христо Ботев и загиналите за свободата на България. Този ден се чества от 1901 година, когато на връх Околчица, лобното място на Ботев, се събират негови четници и други граждани да отдадат почитта си.През 1876 г. 205 млади момчета слизат на дунавския бряг при Козлодуй и с трепет целуват родната земя. Окриля ги светлата идея да се сражават за свободата на Отечеството си, задушено в петвековния гнет на Османската империя.Воевода на четата е 28-годишният поет-революционер Христо Ботев, за когото любовта към родината е над всичко. \"Идеята за свободата е всесилна и любовта към нея сичко може да прави\" - убеден е той. Разпределени на групи, Ботевите четници се качват на австрийския кораб \"Радецки\" от различни румънски пристанища по Дунав. Предрешени като градинари, те укриват оръжието и въстаническите дрехи в уж градинарските сандъци. Когато наближават българския бряг, Ботев заставя капитана да свали въстаниците при Козлодуй.Предстоят им тежки преходи и сражения. Надеждата на поета да запали искрата в сърцата на родолюбивите българи и да ги поведе в битка за освобождение на България угасва на 1 юни (20 май по стар стил). Тогава, след тежък бой във Врачанския Балкан, по здрач един изстрел покосява Ботев.Историята на Ботевата чета е една от най-ярките страници в Априлското въстание от 1876 година - връх в освободителните борби на българите в Османската империя. Жестокото му потушаване предизвиква широк международен отзвук и довежда до освободителната за България Руско-турска война от 1877-78 г.Днес Ботев е сред най-обичаните ни национални герои, оставили светла диря в съзнанието на поколения българи. А гениалната му поезия и страстната му публицистика са скъпи на всеки от нас. От 1901 година насам 2 юни официално се чества като Ден на Ботев и на загиналите за свободата на България, а от 1948 г. точно в 12 часа всяка година сирени ни приканват към едноминутно мълчание в цялата страна.В памет на великия българин и неговата чета, ежегодно от 27 май до 2 юни стотици поклонници извървяват 120-километровия път от Козлодуй до връх Околчица, наречен още Ботева алея. Специална възстановка на събитията, организирана от национално дружество \"Традиция\", поддържа спомена за подвига и саможертвата на Христо Ботев и неговите четници.През годините начинът на празнуване и официалната формулировка на деня се променят. Но датата остава като един от най- заредените емоционално дни в нашия календар.", "date": "2019.06.02", "title": "Денят на Христо Ботев"}
{"url": "http://www.cross.bg/drygite-chovekut-prichinyava-1605676.html", "text": "/КРОСС/ \"Човекът е единственото животно, което причинява на другите болка, нямайки при това никаква друга цел\".Артур Шопенхауер ", "date": "2019.06.02", "title": "Човекът е единственото животно, което причинява на другите болка"}
{"url": "http://www.cross.bg/elektrozahranvaneto-montana-razpredelenie-1605728.html", "text": "/КРОСС/ ЧЕЗ Разпределение България стартира модернизация на електропровода, който захранва селата Липен, Стубел, Трифоново, Сумер, Крапчене и Николово в община Монтана, като проектът ще бъде с особено значение и за сигурността на електрозахранването на нова промишлена зона в гр. Монтана. Компанията съобразява инвестиционните си намерения с тези на общините, за да бъдат успешно и навременно реализирани проектите, които допринасят за икономическото развитие на регионите чрез привличане на инвестиции и разкриване на работни места.ЧЕЗ Разпределение ще инвестира в проекта над 200 000 лева. С изпълнението му ще се подобри качеството на предлаганата услуга за над 2000 клиенти на дружеството.Дейностите по модернизация на електропровода ще бъдат съпътствани с временни планирани прекъсвания на електрозахранването през месец юни в посочения район, с цел осигуряване на безопасната работа на служителите и защитата на живота и здравето им. ЧЕЗ Разпределение се извинява за временните неудобства, като ще сведе прекъсванията до възможния минимум. ", "date": "2019.06.02", "title": "ЧЕЗ модернизира електрозахранването в Монтана и в 5 села"}
{"url": "http://www.cross.bg/bili-raiiona-proizvodstvo-1605705.html", "text": "/КРОСС/ Най-малко 80 души са били ранени след инцидента в руския завод за експлозиви съобщиха световните информационни агенции. Половината от тях са живеещи в района хора.В болница са били приети 15 души.Броят на пострадалите бързо се увеличава. Сред тях все още няма деца.За момента няма данни за пострадали. Няколко лица обаче се издирват.Персоналът на завода за производство на тротил е бил евакуиран.По около 200 сгради в района са били нанесени материални щети.Припомняме, че мощни експлозии разтърсиха завод \"Кристал\" в град Дзержинск, Нижегородска област, в Централна Русия.Въведен бе режим на извънредна ситуация в района.Два взрива са станали в Дзерджински - в западната част на града, уточнява се останалата информация. На място има специалисти от службата за извънредни ситуации. Взривът е в цех за производство на тротил.Взривовете са били мощни, избухна пожар. Около 400 души са участвали в гасенето на пожара и ликвидирането на щетите от него.Инцидентът е довел до паника местното население заради големия облак дим, наподобяващ гъба, който се издигна.Властите уверяват, че в завода не се намират ядрени оръжия.Започнало е разследване на инцидента.Държавният научно-изследователски институт \"Кристал\" е открит през 50-те години на ХХ век. Специализиран е за създаване на взривни вещества и съставки, а така също и за безопасност на технологията на тяхното производство, изпитания, транспортиране и утилизация. През 2011 г. влиза под управлението на държавната корпорация \"Ростехнологии\".Град Джержинск се намира на около 400 км източно от столицата Москва.", "date": "2019.06.02", "title": "80 ранени след инцидента в руския завод за експлозиви"}
