{"url": "http://www.cross.bg/planeta-edva-tazi-1601261.html", "text": "/КРОСС/  Британски астрономи откриха в съзвездието Дева съвсем необичайна планета, която почти изцяло е съставена от желязо и никел, съобщи Сайънс алърт.Една година на тази планета минава за едва 120 минути. Било установено, че планетата сравнително наскоро преживяла опасно доближаване до бяло джудже - звезда, притежаваща изключителни приливни сили. Както отбелязват учените, подобни звезди имат способността да \"поглъщат\" планети, чиито останки са привлечени от светилото.Въпросната планета е едва ли не единственото небесно тяло във Вселената, което е успяло да понесе ефекта от чудовищните приливни сили.Планетолози поясняват, че тази планета-ядро е била по-голяма камениста планета, чиято външна част е била отнета от звездата.Според тях подобна може да бъде и съдбата на планетата Марс, която може да бъде погълната от Слънцето. ", "date": "2019.04.08", "title": "Астрономи откриха планета от желязо и никел "}
{"url": "http://www.cross.bg/pytin-zelenski-vladimir-1601269.html", "text": "/КРОСС/ Фаворитът от първия тур на президентските избори в Украйна Владимир Зеленски заяви, че е нужно в присъствието на западни представители да се говори с Русия за мир в Донбас и обяви, че е готов за преговори с руския президент президент Владимир Путин. \"Трябва да бъде прекратена стрелбата, за да не загиват повече наши момчета. Какво можем да направим в тази насока? Да продължим минските договорености, но всички са съгласни, че минският формат трябва да бъде реформиран... Трябва да има формат за преговори с РФ в присъствието на западни представители\", каза Зеленски в ефира на тв канала \"Украйна\". Той също така обяви, че е готов за преговори с президента на Русия Владимир Путин и уточни че \"никога няма да жертваме територии и хора\". Зеленски, освен главната цел спирането на конфликта чрез прекратяването на огъня в Източна Украйна, Киев трябва да намери начин да изплаща пенсиите на хората в териториите, които не са под негов контрол. „Не мисля, че можем да си позволим дълъг процес. Виждаме как всеки ден загиват хора, а това е трагедия за всички там. Трябва да започнем да изплащаме пенсиите на хората, които живеят там. Те също са украинци и ние трябва да възстановим отношенията си с тях\", заяви Зеленски. Руският президент Владимир Путин е отворен за диалог с кандидата за президент на Украйна Владимир Зеленски по проблемните въпроси от международния дневен ред, заяви на брифинг говорителят на Кремъл Дмитрий Песков. По този начин той отговори на изявленията на Зеленски, че ако бъде избран, ще се постарае възможно най-бързо да постигне истинско спиране на огъня в Донбас и е готов лично да преговаря с руския президент Владимир Путин. \"Путин винаги е отворен за диалог, с изключение на ситуации, когато се опитват да подплатят този диалог с различни провокации, да го разкрасят с диверсии и тем подобни. В този случай реакцията на Путин е доста ясна, недвусмислена и решителна. Но при това президентът Путин винаги е бил и остава привърженик на диалога за решаване на онези проблеми, които стоят на дневен ред\", каза Песков.  ", "date": "2019.04.08", "title": "Зеленски и Путин готови да преговарят за Донбас"}
{"url": "http://www.cross.bg/godina-liri-taksa-1601262.html", "text": "/КРОСС/  Шофьорите на бензинови автомобили, произведени преди 2006 година и на дизелови коли, произведени преди 2015 година, ще трябва да плащат 12,50 лири (14,50 евро) на ден, за да влизат в тази зона. За камионите и автобусите ще се плащат 100 лири (116 евро) на ден. Такситата са освободени от таксата. От октомври 2021 година зоната ще обхване целия град.Става дума \"за намаляване на вредните емисии и по-здравословен въздух за хиляди души\", написа в Туитър кметът на британската столица от Лейбъристката партия Садик Хан. Лондон е един от най-замърсените градове в Европа.Според кмета на Лондон \"хиляди лондончани умират преждевременно всяка година заради продължителното замърсяване на въздуха\" и жителите на столицата \"живеят в район, в който са превишени препоръките на Световната здравна организация за за най-опасните токсични частици\".Тази нова такса замества Tи-чардж (T-Charge), известна като допълнителна такса за вредни емисии, която е в сила от октомври 2017 година, и се прибавя към \"такса задръстване\" от 11,50 лири (13,40 евро), която от 2003 година плащат автомобилите в централната част на Лондон от 07:00 часа до 18:00 часа от понеделник до петък. Тази мярка бе взета от бившия кмет на града Кен Ливингстън за борба със задръстванията.Ако не заплатят новата такса, шофьорите на леки коли рискуват глоба от 160 лири, а водачите на камиони - до 1000 лири. ", "date": "2019.04.08", "title": "Лондон въведе здравословна зона в центъра на града "}
{"url": "http://www.cross.bg/makedoniya-severna-teritoriyata-1601267.html", "text": "/КРОСС/  Софийска градска прокуратура образува досъдебно производство във връзка със самолетната катастрофа от 02.04.2019 г., случила се на територията на Република Северна Македония, при която загинаха четирима български граждани, съобщиха от прокуратурата.Досъдебното производство се образува за това, че на 02.04.2019 г. на територията на Република Северна Македония неизвестен повредил или допуснал да се повреди малък самолет тип „Чесна\" с немска регистрация и при катастрофа на борда на самолета е настъпила смъртта на повече от едно лица - загинали са четирима български граждани, членове на едно семейство.В хода на разследването ще бъдат разпитани служители на дирекция „Консулски отношения\" в МВнР, запознати със случая, представители на ръководството на въздушното движение на Северна Македония, ще изяснят данните за силна турбуленция и за загубен контрол от пилота над въздухоплавателното средство.СГП ще изиска информация относно назначените до момента експертизи в Р Македония, в т.ч и за резултатите от същите, и след съгласуване с наблюдаващия прокурор ще се назначи извършването на допълнителни такива с цел установяване наличието на повреда на самолета.Разследването ще бъде възложено на следовател от НСлС заради фактическата и правната му сложност. ", "date": "2019.04.08", "title": " Прокуратурата проверява дали падналият край Скопие самолет е бил повреден "}
{"url": "http://www.cross.bg/huawei-kamera-huawei-1601268.html", "text": "/КРОСС/  Huawei представи в България най-новите си модели HUAWEI P30 и HUAWEI P30 Pro на специално събитие, на което присъстваха представители на най-посещаваните и четени български лайфстайл медии и едни от най-популярните български инфлуенсъри, фотографи и видео блогъри. Набиращият изключителна популярност фотограф Димитър Караниколов, талантливият млад режисьор и видео блогър Крис Захариев, певицата и водеща на Close UP Сантра, популярната поп изпълнителка Михаела Филева и лайфстайл блогърката Велина Василева споделиха пред гостите на събитието в столичния клуб EXE първите си впечатления от P30 серията. Димитър Караниколов, който е един от най-талантливите български мобилни фотографи в момента, представи своите първи снимки направени с P30 Pro. Караниколов сподели, че P30 Pro прави снимки, които могат да намерят място и в списание. Снимките на Караниколов, запечатани в Париж по време на официалното представяне на P30 Pro, показват едни от най-ключовите функции на телефона - широкоъглъните снимки, невероятния петкратен оптичен и десеткратен хибриден зуум без промяна на качеството и перфектните снимки при ниска осветеност, което е истинско постижение при нощната фотография. Лайфстайл блогърката Велина Василева също сподели своите положителни впечатления от P30 Pro. Тя сподели, че вече е използвала телефона за макро фотосесия в своя блог с близки арт кадри на козметични продукти. P30 серията позволява фокусиране при приближаване от 2,5 см. Крис Захариев оцени високо видеографските качества на P30 Pro, като посочи възможността за снимане при ниска осветеност, стабилизацията и видео зуума като част от ключовите характеристики за създаване на клипове с телефона. Младият режисьор смята, че P30 Pro ще му е изключително полезен в заснемането на бъдещи клипове в популярния му YouTube канал. Захариев очаква с нетърпение революционната функция Dual-View на P30, която дава възможност за заснемане едновременно на два клипа в два различни плана - близък и далечен. Функцията ще е налична с априлския ъпдейт на телефона.Певицата и водеща на Close UP Сантра обяви, че популярното предаване, представящо един ден от близо на популярни българи, се завръща в ефир от 22 април. Новият сезон на предаването ще е първият в телевизионната история на България, който ще е сниман изцяло със смартфон - с новия HUAWEI P30 Pro.Популярната поп певица Михаела Филева изпълни за гостите на събитието част от най-големите си хитове. Тя сподели, че е имала изключително големи очаквания към P30 Pro, но смартфонът е успял да ги надмине. Остават броени дни до едно от най-важните събития в кариерата на Филева - първият ѝ самостоятелен концерт, с подкрепата на Huawei, на 18 април в зала 1 на НДК.Смартфоните от серията P30 вече получиха световно признание за своята камера. P30 Pro е отличен с най-високата оценка до момента от експертната лаборатория за мобилна фотография и видеография DxOMark, а асоциацията TIPA го определи за „Най-добър фото смартфон на 2019-а година\".Смартфонът разполага с впечатляваща 40MP основна камера, 20MP ултра широкоъгълна камера, 8MP телефото камера и специална HUAWEI Time-of-Flight (TOF) камера. За перфектното селфи телефонът разполага и с 32 MP предна камера. Портретните функции на телефона са още по-впечатляващи и позволяват детайлност на изображение с подобрения боке ефект. Серията P30 впечатлява и с голямата гама от нежно преливащи се цветове на задния панел, пресъздаващи красотата на различните фази на деня и необятната природа. Breathing Crystal наподобява цвета на безкрайните кристални езера, а цветовете Black и Aurora са вдъхновени от непрогледната нощ и красотата на Севереното сияние. Huawei P30 или Huawei P30 Pro са налични в търговската мрежа в България. Всички закупили флагманите до 26-и април, 2019 г. ще могат да се регистрират в Huawei HiCare за услугата Premium Service, която включва 90-дневна застраховка за еднократна и напълно безплатна подмяна на повреден заден панел или дисплей, в резултат на изпускане или случайно притискане на телефона.  Цената на Huawei P30 в България е 1349 лева. P30 Pro с 6 GB RAM памет и 128 GB вътрешна памет ще струва 1749 лева, а P30 Pro с 8 GB RAM и 256 GB вътрешна памет - 1949 лева.", "date": "2019.04.08", "title": " Huawei представи пред лайфстайл медии и инфлуенсъри най-новите си модели HUAWEI P30 и P30 Pro "}
{"url": "http://www.cross.bg/vazov-myzeii-kyltyrata-1601247.html", "text": "/КРОСС/  Със съдействието, а вероятно и с благословията на чиновници в Министерство на културата, скъп ресторант трайно буквално е „окупирал\" цялата градина и пристройката към къщата светиня на ъгъла на улиците \"Г. С. Раковски\" и \"Иван Вазов\"№ 10, при което нонстоп умирисва на екзотични манджи и тютюнев дим музея на Патриарха на българската литература, възмущават се в сдружение „Словеса\".Силните миризми, изпаренията и „уханията\" от кухнята на въпросното заведение (\"Чекпойнт Чарли\"), без съмнение, нанасят немалки щети на безценните експонати в музея на великия ни класик, а сред тях са десетки творби, дело на именити български майстори, подарени на Вазов за двата му юбилея през 1895 и 1920 година, които отбелязват незаменимото му присъствие на българската литературна и обществена сцена. Сред тях са и две платна на Мърквичка - картината \"Македонка\", подарък от дружество \"Чех\", както и портретът \"Старец\", личен дар от художника. Тук е и първият портрет на Вазов, рисуван от Антон Митов през 1895 г., както и две картини - \"Портрет на проф. Иван Шишманов\" и \"Цветя\", подарени на писателя от Елисавета Консулова. Тук се пазят и уникални подаръци и награди, получени от народния поет, в това число и поздравителните адреси до писателя - истински шедьоври на декоративното изкуство, дело на художниците Харалампи Тачев, Антон Митов, Димитър Занков и Сава Злъчков, напомнят от сдружение  „Словеса\".Да превърнеш „де факто\" във филиал на елитна кръчма прочутия музей на Иван Вазов в центъра на София, сградата на който е и паметник на културата от национално значение, е истинско безобразие, кощунство и гавра с паметта на народния поет, а Министерство на културата дължи отговор на въпроса кога най-сетне натрапеното „съжителство\" на музея с ресторанта ще бъде прекратено. Както е известно, Къщата музей \"Иван Вазов\" е част от Националния литературен музей и е под шапката на културното министерство, подчертават от гражданското сдружение. В Чл. 2. на Правилника за устройството и дейността на Националния литературен музей, издаден от Министерство на културата /обн. ДВ, бр.41 от 2016 г./, ясно е фиксирано, че „музеят е държавен културен и научен институт с национално значение, който издирва, събира, документира, съхранява, изучава и популяризира веществени и документални ценности, свързани с цялостната история на българската литература от основаването на българската държава до наши дни\", но и дума не се казва, че институцията ще развива с ударни темпове и ресторантьорска дейност, изтъкват от сдружение „Словеса\" и напомнят, че според Чл. 5 на този Правилник „ръководството на музея се осъществява административно-организационно - от министъра на културата, а методически - от Министерството на културата\".Повече от ясно е, че каквито и да е кръчми или наргиле барове, предлагащи високоградусови напитки, занапред нямат място на територията на къщата музей на ул. \"Ив. Вазов\" № 10, а най-разумното в случая е уютната градина и пристройката към музея на българския класик да се превърнат в арт пространство, в което да се случват интересни културни изяви, да бъдат представяни изложби, да се провеждат литературни четения и поетични премиери, заявяват от сдружението и очакват от културния министър Боил Банов бързи управленски действия в тази насока. От сдружение „Словеса\" припомнят, че емблематичната къща е построена през 1895 г. и в нея националният ни писател живее и работи най-дълго. Тук, на простата дървена маса, Вазов създава някои от знаковите си творби: сборниците с разкази „Видено и чуто\", „Пъстър свят\" и „Утро в Банки\", поетичните книги „Легенди при Царевец\" , „Под гърма на победите\", „Песни за Македония\", „Люлека ми замириса\", „Не ще загине\", комедиите „Вестникар ли?\" и „Службогонци\", историческите драми „Борислав\", „Към пропаст\" и „Ивайло\". Вазовата къща се превръща и в културно и обществено средище - скъп и чест гост тук е проф. Иван Шишманов, който по-късно е и един от инициаторите за превръщането й в музей. Именно тук, под балкона на Вазов, през 1919 година се спира шествието на запасните и действащи офицери, носещо болката и унижението от подписването на Ньойския договор, за да намери утеха и подкрепа в думите на своя национален поет. Тук през 1920 година в продължение на няколко часа под балкона на Вазов преминава и всенародна манифестация, за да го поздрави за юбилея му, а сред множеството са и престарели опълченци от шипченските боеве, завинаги обезсмъртени от великия български класик. Пет години след смъртта на Вазов, на 28 ноември 1926 година, тя отваря врати като първия български литературен музей, а първият му уредник е Елин Пелин. ", "date": "2019.04.08", "title": "Превърнаха в кръчма емблематичната къща музей \"Иван Вазов\" в центъра на София"}
{"url": "http://www.cross.bg/maiier-vivian-fotografiyata-1601252.html", "text": "/КРОСС/  - След Лос Анжелис, Париж и Сао Пауло, над 100 цветни и черно бели фотографии на една от най-забележителните жени в световната фотография - Вивиан Майер, ще бъдат показани за първи път и в София с изложбата \"В нейните ръце\". Изложбата ще се състои между 23 април и 2 юни в Софийска градска художествена галерия.Творчеството на Вивиан Майер е открито случайно през 2007 г. и бързо се превръща в сензация. През 2015 г. документалния филм \"Да откриеш Вивиан Майер\", посветен на живота и работата й като фотограф, печели номинация за \"Оскар\".Новината, че \"В нейните ръце\" с куратор Ан Морен, ще можем да видим и в София, дойде преди броени дни от фондация МУСИЗ, създател на платформа за представяне на световнопризнати фотографи в България - \"Майстори на фотографията\". Изложбата на Вивиан Майер е 11-а поред за \"Майстори на фотографията\" и ще се случи в партньорство между МУСИЗ, Столична oбщина, Посолство на САЩ, VIVACOM и Samsung, със съдействието на diChroma photography и с благодарност към Колекция Maloof и галерия Howard Greenberg, Ню Йорк.Вивиан Майер (1926 - 2009) е смятана за един от най-емблематичните автори на street фотографията. Името й се нарежда до тези на Даян Арбъс, Робърт Франк, Хелън Левит, Гари Уиногранд, Мери Елън Марк, Джоел Мейровиц, а историята й е също толкова забележителна, колкото и нейните снимки.Творчеството на Вивиан Майер, открито в последния възможен момент и чиято съдба вероятно е била да се разпръсне или дори изчезне, сега се разкрива пред нас, а тази „обикновена гувернантка\", безименно лице, посмъртно се превръща в това, което е днес фотографът Вивиан Майер.В края на 2007 г. Джон Малуф, агент на недвижими имоти, купува няколко кашона, пълни с черно-бели непроявени филми от 50-те и 60-те. Пред очите му се разкрили забележителни кадри: всевъзможни градски сюжети и истински истории от живота в Чикаго, Ню Йорк и Париж през 50-те. Aрхивирайки ги, с всеки нов кадър се убеждавал, че е попаднал на \"нещо голямо\". И все повече се питал коя е тази тайнствена и талантлива жена зад камерата. Повече от година след покупката си попада на следа, намира плик от фотолаборатория с името на получателя: Вивиан Майер. Феминист, кинокритик, човек с мнение. В спомените на семействата, с които е живяла, тя е затворена и ексцентрична, но дисциплинирана и безпощадно смела в мнението си.Интересът към личността на Вивиан Майер започва да расте лавинообразно - не само заради невероятната й история, а и заради забележителните кадри с всевъзможни градски сюжети и истински истории, в които тя улавя пулса на Ню Йорк, Чикаго, Маями, Париж през 50-те. След успешните изложби в Чикаго и Лондон холивудският актьор Тим Рот открива експозицията й в Лос Анджелис, статии за нея се появяват в The New York Times, Time, The Wall Street Journal, The Independent, The Guardian, телевизиите гръмват с репортажи за Майер. През 2015 г. биографичният филм \"Да откриеш Вивиан Майер\" (Finding Vivian Maier) е номиниран за Оскар.Внушителното творчество на Вивиан Майер включва истинска съкровищница от над 120 000 негатива и филми. В снимките й присъстват множество портрети в различни вариации и ракурси, нейни двойници, събрани един в друг като матрьошки. Вплетен в тези ленти е и автопортретът, който днес се възприема като нейна запазена марка.  ", "date": "2019.04.08", "title": "Майсторката на  street фотографията Вивиан Майер с изложба у нас (снимки)"}
{"url": "http://www.cross.bg/krasnoyarsk-zemyata-godina-1601260.html", "text": "/КРОСС/  Метеорит експлодира над сибирския град Красноярск пред очите на местните жители. Космическият обект се е взривил в атмосферата и е бил видян от хиляди души. Преди по-малко от месец, на 15 март, метеорит отново се разби в покрайнините на Красноярск. На 18 декември миналата година над полуостров Камчатка избухна метеорит, чиято експлозия бе няколко пъти по-мощна от тази на атомната бомба над Хирошима, припомнят руските агенции.От управата на града веднага са заявили, че метеоритът не е представлявал опасност и не е нанесъл никакви щети.\"Наистина се паникьосах. Заприлича ми на горящ самолет, устремил се към земята. Звукът, който издаваше също бе плашещ\", споделя жител на руския град.\"На мен не ми приличаше на метеорит. Летеше сякаш паралелно на хоризонта и изведнъж изчезна\", заявява една от очевидците пред РИА \"Новости\".Жителите на Красноярск споделят, че докато метеорът от преди месец \"сякаш затоплил въздуха\" и \"разтресъл земята\", то сегашният обект единствено светел силно и издал звук.Според учените причината за това е, че структурата на метеорита е била доста пореста, а той е избухнал на много голяма надморска височина. Експлозията обаче не е била мощна и хората на земята не са усетили почти нищо.Оказва се, че в близкото минало над Русия са падали доста метеорити, като \"предпочитаната\" от тях територия е Сибир. Най-запомнящото се събитие бе Челябинският метеоритен взрив от 2013 г., който нанесе материални щети за милиони долари и рани над 1000 човека.Учените споделят, че всяка година на Земята падат 84 хиляди обекта по-тежки от 10 грама. Много от тях остават незабелязани, дори и да предизвикат мощна експлозия, тъй като се \"врязват\" над океани или безлюдни зони. Водата покрива около 70 процента от повърхността, Антарктида е безлюдна, а на много места като Сахара или Хималаите почти няма хора.От друга страна масовото разпространение на камери за автомобили в Русия и огромната ѝ територия улесняват записването на падащи метеорити в страната.Някои експерти посочват, че в миналото над Красноярск често са документирани падащи метеорити, като през 1749 година е намерено паднало на Земята космическо тяло с маса 700 килограма. Според част от учените причината за това е, че край Красноярск има големи залежи на алуминий и други ценни метали. \n\t\t\t\t\t\n\t\t\t\t ", "date": "2019.04.08", "title": "Метеорит избухна в небето над Красноярск (видео)"}
{"url": "http://www.cross.bg/delfinite-zatoplyane-sred-1601244.html", "text": "/КРОСС/  Учени от Цюрихския университет и университета в Бристол, Англия, смятат, че е възможно скорошно измиране на делфините в резултат на глобалното затопляне, съобщава сп. \"Кърънт байолъджи\".Било изследвано въздействието на климатичното затопляне през 2011 г. в западната част на Австралия върху размножаването на делфините. Специалистите установили, че повишаването на температурата с 4 градуса Целзий в Залива на акулите довело до гибелта на значителна част от морските водорасли, които са своеобразна основа на местната екосистема.Поради тази причина след 2011 г. нивото на оцеляване на делфините се понижило с 12 процента. Намаляла и раждаемостта сред тези бозайници. Освен това специалистите регистрирали увеличена смъртност сред новородените и по-късно достигане до полова зрялост.При това делфините, които намират храна в морските дълбини, не пострадали толкова много от горещините.По мнението на учените, заключенията им обаче дават нови поводи за безпокойство, защото, погледнато в дългосрочен план, повишаването на температурите може да доведе до измиране на тези животни. ", "date": "2019.04.08", "title": "Глобалното затопляне силно застрашава делфините "}
{"url": "http://www.cross.bg/detzata-zaplashil-zhena-1601266.html", "text": "/КРОСС/  Мъж, заплашил да убие жена си с нож, и то пред очите на децата им, е задържан от служители на Районното полицейско управление в Панагюрище.Сигналът за инцидента е получен на 6 април. Униформените установили, че 47-годишен панагюрец е солидно почерпен с алкохол. Докато си пийвал в жилището между него и жената, с която той живее на семейни начала е възникнал поредния скандал.В пристъп на ярост той взел кухненски нощ и пред очите на непълнолетните им деца заплашил 46-годишната майка със саморазправа и дори с убийство.С майката и децата са проведени разговори от представители на управлението. Случаят е съгласуван с дежурен прокурор от Районната прокуратура в Панагюрище. Така срокът на задържане на насилника бил удължен със 72 часа. ", "date": "2019.04.08", "title": "Арестуваха мъж, заплашил жена си да я убие с нож пред децата "}
{"url": "http://www.cross.bg/gradysa-valezhi-glavno-1601265.html", "text": "/КРОСС/  През следващото денонощие ще бъде предимно облачно. Ще има краткотрайни валежи от дъжд, които на места, главно в югозападната половина от страната, ще са интензивни, а в отделни райони е възможно и да прегърми.Вечерта валежите ще отслабват. Ще духа слаб до умерен вятър от изток-североизток. Преобладаващите минимални температури ще бъдат между 5 и 10 градуса, максималните - между 12 и 17 градуса.Жълт код е в сила за 16 области в Югозападна България. Предупреждението е в сила за районите на Видин, Враца, Монтана, Ловеч, Габрово, София-област, София-град, Перник, Кюстендил, Благоевград, Смолян, Пазарджик, Пловдив, Стара Загора, Хасково и Кърджали. Прогнозираните количества на валежите за денонощието е около 25 до 35 л/кв.м., като в отделни, главно планински райони са възможни и повече. В планините ще преобладава облачно време. В много райони ще има валежи от дъжд, над около 2000 м - от сняг. На места, главно в планините в югозападната половина на страната, валежите ще са значителни. Възможно е и да прегърми. Ще духа умерен до силен вятър от изток-югоизток. Максималната температура на 1200 м ще е около 8 градуса, на 2000 м - около 2 градуса.По Черноморието ще е предимно облачно. Още преди обяд ще започнат валежи от дъжд, които ще продължат през целия ден, но ще са предимно слаби. Ще духа слаб до умерен вятър с източна компонента. Максималните температури ще бъдат 12-14 градуса. Температурата на морската вода е 10-12 градуса. Вълнението на морето ще бъде 2-3 бала. ", "date": "2019.04.08", "title": "Предупреждават за обилни валежи в половин България "}
{"url": "http://www.cross.bg/plovdiv-fondatziya-lgbti-1601264.html", "text": "/КРОСС/  Хомофоби и закостенели задръстеняци или разкрепостени и идейно напредничави европейци ли са пловдивчани? Това е основният лайтмотив, който се върти из публичното пространство през последния месец в Пловдив. Поводът е повече от тривиален - изложба. Съдържанието на въпросната изложба обаче не е тривиално, банално или показващо нещо с изключителна художествена стойност. За какво става дума?В Европейската столица на културата през лятото ще има голяма изложба на всички гей прайдове, провеждани в държавите от Балканския полуостров. Събитието с мото Балканска гордост # Balkan Pride се организира от фондация ГЛАС - организацията, която в България легитимира ЛГБТИ обществото. Сред партньорите на ГЛАС са американското посолство в София, Български хелзинкски комитет, Институт Отворено общество София, Български фонд за жените и т.н. Организации, които не се приемат еднозначно от българите. Сред партньорите е и общинска фондация Пловдив 2019 - тази, която подбира проектите за инициативата Европейска столица на културата.Именно фондация „Пловдив 2019\" в лицето на нейното експертно жури е одобрило проекта на ГЛАС Балканска гордост # Balkan Pride и е определило сумата от 7000 лв. публични средства да се дадат за провеждането на събитието. Освен изложба на балканските гей прайдове, се предвиждат прожекция на документалния филм „Да се разкриеш\" на френския режисьор Дени Паро. Според анотацията в сайта на ГЛАС, този филм е сбор от автентични видео записи на тийнейджъри и деца, които за първи път споделят с родителите си своята различна сексуална ориентация. Преди прожекцията Фондация GLAS в партньорство с Британския съвет ще представи за първи път у нас и 5 късометражни филма от Великобритания на ЛГБТИ тематика. Кино произведенията са част от програмата на ЛГБТИ киновестивала BFI Flare, който се организира всяка година в Лондон от Британския филмов институт. Някои от подбраните филми са били включени и в глобалната кампания за ЛГБТИ+ филми #FiveFilms4Freedom, която се организира всяка година от 2015 г. насам съвместно от Британския съвет и Британския филмов институт с подкрепата на ООН. В края на март Фондация GLAS стана партньор на инициативата на Британския съвет в България.Градът на толерантността, както винаги са наричали Пловдив заради неговото гостоприемство и приютяване на представители на различни етноси и религии, е на косъм от взрив заради предстоящите прояви на ЛГБТИ тематика в рамките на инициативата Европейска столица на културата. Изразител на недоволството са две опозиционни политически сили в пловдивския парламент - „Съюз за Пловдив\" и ВМРО-БНД, които поискаха извънредна сесия заради финансираните от фондация „Пловдив 2019\" проекти и настояват за оставката на артистичния директор Светлана Куюмджиева.Статия в английския вестник „Гардиън\" със заглавие \"Хомофобски скандал удари Пловдив, Европейската столица на културата\" лансира идеята, че опозицията в пловдивския общински съвет саботират културната инициатива. Публикацията е дни преди провеждането на извънредната сесия на ОбС. Артдиректорката Светлана Куюмджиева заявява пред изданието: \"Това сериозно може да накърни репутацията и имиджа, който изграждахме 5 години... подобна намеса в програмата може да се определи единствено като дискриминация и цензура.\"Почти едновременно с това главният изпълнителен директор на международната компания Reward Getaway с офиси и в Пловдив Дъг Бътлър публикува в своя LinkedIn профил отворено писмо до кмета на Пловдив Иван Тотев. В него мениджърът дава глас на тревогата си от засилването на езика на омразата и заплахите за насилие във втория по големина град в България срещу хората с нетрадиционна сексуална ориентация, и изразява желанието си за сътрудничество с Фондация GLAS и местната технологична индустрия за отваряне на по-широк диалог и осигуряването на подкрепа за ЛГБТИ общността.За непредубедения читател/зрител/слушател последните два факта изглеждат подозрително свързани заради съвпадението на времето при публикуването им и навяват на мисълта, че източникът е един и същ.Не искам да съм на мястото на кмета на Пловдив Иван Тотев. В предизборна година освен всичко друго, той трябва да тушира и този грандиозен грозен скандал. На извънредната сесия за фондация „Пловдив 2019\", Тотев обвини 21-те общински съветници в политическа намеса. Според него „общинските съветници нямат морално право да се месят в художественото съдържание\", „има тотално неразбиране на философията за финансиране\". И накрая: „Вие може да си говорите каквото искате, журито е избрало проектите\".Малка вметка. Журито, което одобрява проектите, е съставено от непопулярни личности. Артисти (в широкия смисъл на думата) няма. 99% от проектите се оценяват от раководството на фондацията.Тотев си позволи ехидно да провокира адв. д-р Дани Каназирева да намери юридически член, по който Общинският съвет да уволни артдиректора Светлана Куюмджиева.Менторският тон и непремерените думи на кмета Иван Тотев предизвикаха обратен ефект, в резултат на което Каназирева поиска оставката му като председател на УС на фондация „Пловдив 2019\", а съветникът Слави Георгиев предложи да се освобожди целият Управителен съвет. Мнозинството не подкрепи предложенията.Когато някой победоносен пълководец се завръщал в Рим, бивало устройвано триумфално почетно шествие при влизането му в града. Докато всички посрещали триумфиращия с радостни възгласи „Io, Triumphe\" специално ангажиран роб държал венеца на пълководеца и му нашепвал в ухото „Memento mori\", за да не се възгордее прекалено. Историята разказа съветникът Божидар Здравков - потомък на един от най-успешните пловдивски кметове със същото име, Божидар Здравков.Апропо, проблемът с фондация „Пловдив 2019\" не е от вчера. От  учредяването й преди 5 години, организацията претърпя няколко сериозни кадрови промени. Няколко изпълнителни и арт директори бяха сменени, докато се установи сегашния състав на ръководството. Вероятно представителите на местната интелигенция, които за кратко са оглавявали фондацията, са били прекалено консервативни и не са имали творчески размах на мисълта за реализиране на грандиозни проекти на представители на нетрадиционни общности.Късата историческа памет никому не донесла дивиденти. Преди години, при опит да се проведе камерно събитие на ЛГБТИ общността в Пловдив, феновете на местните футболни отбори се заканиха, че ще оттеглят подкрепата си за кандидатурата на Пловдив за европейска столица на културата. Наложило се тогавашното ръководство на фондация „Пловдив 2019\" да се моли едва ли не на колене да си затраят.На мен пък ми е любопитно колко общински съветници, които  подкрепят проекта на фондация ГЛАС Балканска гордост # Balkan Pride, ще заведат децата и внуците си на изложбата и на прожекцията на филмите на ЛГБТИ тематика и с какви думи ще им обяснят това, което се вижда на постерите и екрана. Дали членовете на УС на фондация „Пловдив 2019\" ще направят същото? Ще си позволя да перифразирам думите на противници на проявите: „Какво ще се случи, ако учителка погрешка изпрати ученици да разгледат изложбата, какво ще видят, тя как ще им го обясни\" и „Оказва се, че е най-неизгодно в днешно време да си нормален. Ние не навираме на хората в очите нашата нормалност.\".И един виц вместо заключение:Какъв е този шум, Джеймс?- Гей парад, милорд!- И какво искат?- Еднополова любов, милорд!- Някой забранява ли им?- ...Не, милорд!- Е, тогава защо вдигат този шум?- Еми, педерасти, милорд!http://reporter.blog.bg", "date": "2019.04.08", "title": "Скандалите с фондацията Пловдив 2019 не секват"}
{"url": "http://www.cross.bg/teglo-boevski-razprostranenie-1601256.html", "text": "/КРОСС/  Софийска градска прокуратура привлече като обвиняем 26-годишния Пол Боевски за държане и разпространение на наркотични вещества, съобщиха от държавното обвинениеСинът на олимпийския шампион Гълъбин Боевски е обвинен за това, че на 4 април за времето от 14.40 ч. до 22.30 ч. в София при условията на продължавано престъпление с 3 деяния, които осъществяват поотделно един състав на едно и също престъпление, без надлежно разрешително, е държал с цел разпространение високорискови наркотични вещества - марихуана с общо тегло 2,31 грама, амфетамин с общо тегло 17,41 грама и кокаин с общ тегло 27,01 грама, всичко с общо тегло 46, 73 грама.От прокуратурата уточняват, че трите деяния са:На 4 април за времето от 14.40 ч. до 15.30 ч. в София в паркиран лек автомобил без надлежно разрешително Пол Боевски е държал с цел разпространение високорисково наркотично вещество - кокаин разпределен в осем обекта с общо тегло 2,87 грама; На 4 април за времето от 16.42 ч. до 17.40 ч. в жилище, находящо се в гр. София, ж.к. \"Люлин\" е държал с цел разпространение високорискови наркотични вещества - марихуана, амфетамин и кокаин с общ тегло 13, 64 грама; На 4 април за времето от 21.40 часа до 22.30 часа в апартамент в гр. София, ж.к. \" Младост - 1\" е държал с цел разпространение високорискови наркотични вещества  - марихуана, амфетамин и кокаин с общ тегло - 30,22 грама.Предвиденото в Наказателния кодекс наказание за извършените от Пол Боевски престъпления е лишаване от свобода за срок от 2 до 8 години и глоба от 5000 лева до 20 000 лева.В момента синът на Гълъбин Боевски е в ареста с мярка за неотклонение \"Задържане под стража\". Тя обаче подлежи на обжалване и протест пред Софийския апелативен съд. ", "date": "2019.04.08", "title": "Прокуратурата обвини Пол Боевски, чака го до 8 години затвор"}
{"url": "http://www.cross.bg/velikobritaniya-brexit-sedmitza-1601254.html", "text": "/КРОСС/  Jaguar Land Rover (JLR) от днес затвори всичките си заводи във Великобритания за 5 дни заради Brexit, пише агенция Reuters. Така автопроизводителят се присъединява към другите компании от сектора, които също затварят своите фабрики в очакване на може би най-съдбоносната седмица от излизането на Великобритания от Европейския съюз.Действията на най-големия британски автопроизводител да се подготви за каквито и да било сътресения, произтичащи от Brexit, повтарят същия ход от последната седмица на март, когато се очакваше, че излизането от ЕС ще се случи на 29 март.Автомобилните компании във Великобритания са изправени пред редица потенциални опасности в случай на т.нар. „твърд Brexit\", при който няма да има споразумение между Лондон и Брюксел за бъдещите им политически и икономически отношения. Би имало гранични забавяния, по-високи митнически такси и по-трудно намиране на висококвалифицирани кадри.Затварянията на автомобилните заводи трябва да се планират отрано, за да могат служителите да планират своите отпуски, а доставчиците да могат да променят количеството на пратките. Именно затова опитите на премиера Тереза Мей да договори с Брюксел допълнително отлагане на Brexit (до 30 юни) и неяснотата дали тя ще успее създават много дискомфорт на автопроизводителите.Заводите за Mini и Rolls-Royce на BMW са също затворени тази седмица. Peugeot пък спря фабриката си в английския град Лутън. Всички те, заедно с JLR, произвеждат годишно над 750 хил. от общо 1.52 млн. автомобили във Великобритания. ", "date": "2019.04.08", "title": "Jaguar затвори всичките си заводи във Великобритания"}
{"url": "http://www.cross.bg/plovdiv-direktor-totev-1601253.html", "text": "/КРОСС/  Кметът на Пловдив Иван Тотев оцеля като председател на УС на общинската фондация \"Пловдив 2019\", слад като Общинският съвет отхвърли на извънредната си сесия днес, искането за неговото отстраняване. \"За\" отстраняването на Тотев гласуваха 17 съветници, 24 бяха против, а 4 се въздържаха. Не бе прието и искането за оставка на цялата управа на фондацията.Преди това местният парламент не прие отчетите на фондацията за 2017, 2018 и първите два месеца на 2019 г. От мнозинството обявиха, че няма смисъл да гласуват пак отчети, които вече веднъж са приети. Кметът Тотев определи сесията като предизборен цирк, но след това се извини по темата.Той отказа да отговаря на въпроси за културното съдържание на проектите, и най-вече за провокирана напрежение гей изложба \"Балкан Прайд\". Опозицията обвини кмета и изпълнителния директор на \"Пловдив 2019\" Кирил Велчев, че представят формални и неразбираеми отчети и настоя за подробни отговори.Предстои ОбС да гледа искането за оставката на артистичния директор Светлана Куюмджиева. На снимката Кирил Велчев - изпълнителен директор на фондация Пловдив 2019", "date": "2019.04.08", "title": "Кметът на Пловдив оцеля като шеф на УС на фондация Пловдив 2019"}
{"url": "http://www.cross.bg/petkov-rymen-chlen-1601259.html", "text": "/КРОСС/  Председателят на ПП АБВ Румен Петков стана член на Международния комитет за честване на 75-годишнината от победата във Великата отечествена война и взе участие в заседанието на комитета. По време на заседанието той разговаря с Александър Чубарян, ръководителл на Институт „Освобождението на Европа от нацизма\" към Руската академия на науките, Йорг Морре - директор на германо-руския музей „Берлин-Карлсхорст\". Карлсхорст е освободена територия от Съветския съюз и крах на групата армии - „Център\". Морре отправи покана към Петков да посети музея. В рамките на събитието Румен Петков разговаря и  със Свен Холцмарк от Норвежкия институт по отбранителни изследвания. Петков се срещна и с дългогодишния директор на МГИМО Анатолий Торкунов. Като подарък от Петков той получи патриотичния календар, изработен по идея на АБВ-Младежи и писалка, посветена 140 години от установяването на дипломатически отношения между България и Русия. Торкунов през последните 15 години е несменяема водеща фигура във външната политика на Русия и член на всички президентски комитети по външна политика. През септември той ще гостува у нас по покана на Румен Петков. В Комисията участват представители на прибалтийските държави, Франция, Германия, Украйна, Италия. Италианският представител е зам.-председател на Атлантическия клуб на Италия - проф. Джулио де Робертис.", "date": "2019.04.08", "title": "Румен Петков стана член на Международния комитет за честване на 75-годишнината от Великата отечествена война "}
{"url": "http://www.cross.bg/sgradi-obshtina-pametnitzi-1601263.html", "text": "/КРОСС/  Столична община представи пилотна програма \"Културно наследство\", която ще подпомага собственици на сгради в София, които са културна ценност, каза на пресконференция кметът Йорданка Фандъкова.На територията на София има над 1400 недвижими културни ценности от различни епохи, като близо 60 процента от тях са в центъра на града. До момента в централната градска част са възстановени 118 сгради със статут на единична културна ценност. Само в район \"Възраждане\" са възстановени 42 частни стари сгради, а сега се правят процедури по консервация и реставрация на още 13 сгради, паметници на културата, които се намират в района, посочи кметът.Пилотна програма ще подпомага процеса на проектиране на сгради, които са културна ценност. Опитът е взет от парижкия район Маре, с който СО си сътрудничи. Във френската столица държавата и общината са подкрепили собственици по-бързо да възстановят имоти, паметници на културата.По програмата \"Културно наследство\" ще могат да кандидатстват собственици на сгради, които са паметници на културата. Сградите трябва да са недвижими културни ценности от категориите с национално значение, с местно значение, с ансамблово значение и за сведение, и да се намират на територията на Столичната община.По програмата няма да се предоставят финансови средства, а ще се изготвя проектната документация, както и ще се представя последващ авторски надзор при изпълнение на дейностите. Изготвените инвестиционни проекти ще са за укрепвания, консервационно-реставрационни и ремонтни дейности и ще се правят от проектанти, избрани от Столичната община по Закона за обществените поръчки. Срещу тази помощ собствениците на сгради ще поемат много сериозен ангажимент да извършат предвидените дейности в 3-годишен срок, ако това не се случи, те ще бъдат длъжни да възстановят средствата, каза Фандъкова.Предстои проектът на програмата да бъде качен на сайта на Столичната община за обществено обсъждане в рамките на един месец, а след това да бъде разгледан и от Столичния общински съвет. Общият размер на финансовия ресурс на пилотната фаза на програма, която ще се реализира през 2019 г., е 300 000 лв., които ще се осигурят целево от общинския бюджет след решение на СОС. Максималният размер на един проект ще е до 75 000 лв. ", "date": "2019.04.08", "title": "София възстановява сгради, паметници на културата, по парижки модел"}
{"url": "http://www.cross.bg/kiril-medi-kudeto-1601257.html", "text": "/КРОСС/  Германската полиция задържа 24-годишния Кирил Челебиев, който бе обявен за издирване като заподозрян за убийството на съпругата му Меди, съобщи Билд.Българинът е бил заловен около 12 часа днес в магазин за строителни материали в индустриалната зона на градчето Бад Наухайм. Той е отведен в полицията, където следствените действия ще продължат.Тялото на 25-годишната съпруга на Кирил - Меди Челебиева бе открито снощи в апартамент в германския град, където съпрузите пристигнали през 2017 г. Дотогава двамата живеели в Пловдив, където Кирил работел във верига за бързо хранене. Той е завършил СОУ \"Отец Паисий\" в град Стамболийски.По-рано от германската полиция съобщиха, че според свидетелски показания Челебиев има психически проблеми. Криминалистите предупредиха хората в градчето, което се намира недалеч от Франкфурт, да бъдат внимателни, защото издирваният е опасен.До края на деня трябва да бъде извършена и аутопсията на 25-годишната Меди. Към момента германските разследващи не дават подробности за жестокото й убийство. ", "date": "2019.04.08", "title": "Германската полиция задържа 24-годишния Кирил, убил съпругата си"}
{"url": "http://www.cross.bg/korabi-more-nato-1601255.html", "text": "/КРОСС/  Разузнавателни и ударни кораби, както и брегови ракетни комплекси на руския Черноморски флот, са поставени на дежурство във връзка с учението на кораби от НАТО в Черно море. Това съобщи днес на пресконференция Националният център за управление на отбраната на Руската федерация към министерството на отбраната в Москва, предаде ТАСС.Румънски медии съобщиха преди няколко дни, че \"Морски щит\" е най-голямото многонационално военно учение в териториалните води на Румъния и в международните води на Черно море.За да може да реагира бързо при евентуални непредвидени ситуации Черноморският флот на Русия изпълнява \"комплекс от мерки за контрол над действията на корабите от НАТО\". В определени зони от акваторията дежурят разузнавателни кораби, корабни ударни групи, брегови ракетни комплекси \"Бастион\" и \"Бал\", самолети от морската авиация, посочиха руските военни.Днес в югозападната част на Черно море започнаха маневри на НАТО под името \"Морски щит (SEA SHIELD) 2019\". В учението участват кораби и авиация от САЩ, България, Гърция, Канада, Холандия, Румъния и Турция, които взаимодействат с представители на въоръжените сили на Грузия и Украйна, напомня ТАСС.Обединеното военноморско командване на НАТО - МАРКОМ, е изпратило за участие в учението постоянната групировка SNMG-2 (Standing NATO Maritime Group-2), действаща в Черно море от 28 март 2019 г., която включва кораби от България, Канада, Холандия, Румъния и Турция.В маневрите участват 14 румънски плавателни съда, 6 военни кораба от България, Канада, Гърция, Холандия и Турция и общо около 2200 военни. Целта на многонационалното учение е да се засили оперативната съвместимост при морски операции.Гърция и България участват в учението с по един боен кораб.Румънските военновъздушни сили участват с изтребители МИГ-21 Лансър и Ф-16, а Съединените щати и Турция - с два самолета за морско патрулиране. Румънските сухопътни сили ще се включат с един отряд от Бригада 9 за защита на сухопътните телекомуникации и пристанище Констанца. ", "date": "2019.04.08", "title": "Руски кораби и ракетни комплекси са нащрек заради най-голямото wчение на НАТО в Черно море "}
{"url": "http://www.cross.bg/otnosno-zakona-imoti-1601258.html", "text": "/КРОСС/  Върховна касационна прокуратура възложи на Антикорупционната комисия проверка по сигналите за закупените жилища от министъра на туризма Николина Ангелкова и публикации в медиите за вила на народния представител Валери Жаблянов без ясен произход на средствата за построяването й, съобщиха от държавното обвинение. От там допълниха, че сигналът е постъпил във ВКП на 8 април от група народни представители от НФСБ в ПГ \"Обединени патриоти\" след медийните публикации за придобитите от Ангелкова недвижими имоти, както и публикация във вестник „24 часа\" със заглавие: \"Депутатът Валери Жаблянов построил вила в „Симеоново\" със заем, но не е декларирал кредит\".На основание чл. 145 ал. 1 т. 3 от Закона за съдебната власт, чл. 82 и чл. 83, т.8 от Закона за противодействие на корупцията и за отнемане на незаконно придобитото имущество, проверката е възложена на Дирекция „Противодействие на корупцията\" при КПКОНПИ, която по силата на този закон е компетентен орган да извършва проверки срещу народни представители, членове на Министерски съвет и заместник-министри.Върховна касационна прокуратура е разпоредила на органите на Комисията да извършването на следните действия:изискване на информация относно притежаваните от проверяваните лица недвижими имоти, относно историята по собственици на всеки от закупените имоти, относно актуалното състояние на дружеството - продавач, относно декларирането на имотите в съответните общински райони, относно заплащането на продажната цена и дължимите данъци и такси, както и относно произхода на средствата за покупката. С разпореждане на прокурор от съответните нотариуси ще бъдат изискани пълни копия от нотариалните дела за всяка сделка, при стриктно спазване на разпоредбите на Закона за нотариусите и нотариалната дейност. Дадени са също указания да се снемат обяснения от всеки купувач, както и от лицата, представляващи дружеството - продавач, включително и относно предни отношения и познанства между тях, начин на установяване на контакт и начални преговори, начин на получаване на информация за обявения за продажба имот и неговата цена и осъществени последващи действия. От всяко от проверяваните лица ще се поиска съгласие за разкриване на банкова тайна, като при липса на такова ще се процедира по реда на Закона за кредитните институции.Извършването на проверките се възлага и на основание чл.8 от Инструкция № 2 от 05.09.2018г. за взаимодействие между Комисията за противодействие на корупцията и за отнемане на незаконно придобитото имущество и прокуратурата, подписана от главния прокурор Сотир Цацаров и от председателя на КПКОНПИ. ", "date": "2019.04.08", "title": "Започва проверката на имотите на Николина Ангелкова и Валери Жаблянов"}
{"url": "http://www.cross.bg/kraii-varna-moreto-1601242.html", "text": "/КРОСС/  Замърсяване с мазут е констатирано в морето край Варна. На плажната ивица край село Шкорпиловци е установен разлив на нефтопродукти. На 2-3 места северно от естакадата на БАН, на разстояние около 1 - 1,5 км, е имало петна.Проверката на пожарната и експерт от РИОСВ-Варна е извършена в ранните следобедни часове в неделя след подаден сигнал. С констатациите от огледа са запознати служители от „Морска администрация\" и Община Долни чифлик. ", "date": "2019.04.08", "title": "Петна от мазут се появиха в морето край Варна "}
{"url": "http://www.cross.bg/zakon-imame-konkretni-1601246.html", "text": "/КРОСС/  Консултативният съвет за национална сигурност по темата корупция е изключително важен, дано да има и конкретни резултати и решения. В последните 30 години всички политически партии декларираме политическа воля за борба с корупцията. Резултатът е, че стигнахме до това днес да говорим за 10 млрд. лв. годишно кражби от корупция - пари, които са необходими за инвестиции в болници, училища и доходите на хората.Според мен са необходими три неща. Необходимо е първо да имаме добър и истински закон. В момента имаме закон, който бе написан набързо и в последната година и три месеца е поправян  четири пъти. Това е нетрайно законодателство и резултатът се вижда. Второ, 10-15 души, които са независими от политически партии, сигурни от провокации на икономически кръгове, на които да се даде да провеждат този закон абсолютно безкомпромисно спрямо всички, независимо от постовете ни. Третото е контрол върху изпълнението на закона.  Заради това влизам на КСНС с три конкретни предложения. Първото е изцяло нов антикорупционен закон, за който имаме готовност, сегашният е изцяло лобистки, той прикрива олигарси и спасява политици от наказателно преследване. Второто е правила за избор на двамата европейски прокурори, които трябва да работят в България. Предстои техният избор, а няма никакви правила и рискуваме те да бъдат посочени непрозрачно от определени кръгове и да бъдат едни послушковци, които няма да доведат до край и европейската прокуратура на територията на България. Третото е - предлагам разговори в партиите, в обществото и със специалистите за промяна в правомощията на главния прокурор и налагане на съдебен контрол върху актовете на прокуратурата, които досега не подлежат на такъв, защото създават условия за произвол на прокуратурата по определени дела и субективни решения по тези дела. Разбира се, това предстои като разговор, аз ще го предложа на всички лидери и да видим дали можем да постигнем надпартийно борбата с корупцията да стане приоритетна и да дава резултати.  ", "date": "2019.04.08", "title": "Корнелия Нинова: Влизам на КСНС с три конкретни предложения"}
{"url": "http://www.cross.bg/stroitelstvoto-borisov-avramova-1601243.html", "text": "/КРОСС/ Заповедта за спиране на строежа на небостъргача \"Златен век\" в столичния квартал \"Лозенец\" ще бъде връчена на инвеститора \"Артекс\" следващия понеделник, съобщи министърът на регионалното развитие Петя Аврамова.Заедно с регионалния министър Петя Аврамова и кмета на столицата Йорданка Фандъкова, представители на инициативния комитет участваха в среща при премиера Бойко Борисов, на която е обсъдено спирането на строежа на небостъргача \"Златен век\" в софийския квартал \"Лозенец\".Като мотиви за спиране на строителните дейности тя посочи липсата на презаверено разрешително за строеж и нарушения по време на строителството. От инициативния комитет, който поиска спиране на строителството, обявиха, че няма да протестират през следващата седмица. Преди дни премиерът Бойко Борисов разпореди да спре строителството на небостъргача „Златен век\" на „Артекс\". На среща при министър-председателя кметът на София Йорданка Фандъкова отново заяви, че разрешението за строеж на сградата „Златен век\" в столичния квартал „Лозенец\" е изтекло. Тогава Фандъкова поиска от министъра на регионалното развитие и благоустройството Петя Аврамова да бъдат предприети действия по спиране на строителството на сградата.Министър Аврамова информира премиера Борисов, че след окончателното приключване на проверката на ДНСК са констатирани съществени отклонения при строителството, които дават достатъчно основания за спиране на строежа. На базата на всички факти и обстоятелства по приключилите проверки на ДНСК и Столична община, и докладваното от министър Петя Аврамова и от кмета Йорданка Фандъкова, премиерът Бойко Борисов разпореди на ДНСК да действа съобразно своите компетенции и строежът да не продължава.В същото време управителят на „Артекс\" арх. Пламен Мирянов изпрати писмо до министър-председателя Бойко Борисов за провеждане на среща във връзка със строителството на сграда „Златен век\" в София. \"Г-н Премиер, един конфликт има две страни, но винаги една истина. Как без нашето участие ще отсъдите кой е прав? Така както каните г-н Мариан Башур, моля Ви поканете и мен\", пише в писмото на архитект Мирянов. ", "date": "2019.04.08", "title": "Потвърдено: Спират строежа на небостъргача „Златен век” в София"}
{"url": "http://www.cross.bg/firmi-razreshenie-deiinost-1601249.html", "text": "/КРОСС/  От Асоциация „Биопродукти\" излизат на протест утре с искане за оставката на земеделския министър, след като МЗХГ отне лиценза на две от най-големите сертифициращи фирми в биоземеделието, пише БНР.От Асоциация „Биопродукти\" изпратиха открито писмо до премиера, като го призовават да се намеси в конфликта между фирмите и Министерството на земеделието.Според биопроизводителите обществото е свидетел на безпрецедентни репресивни действия от страна на земеделското министерство към някои от контролиращите биоземеделците фирми. На две от най-големите и най-стари сертифициращи фирми е отнета възможността да работят, като министерството отказва да им издаде разрешение за дейност.Директорът на Дирекция „Растениевъдство и биологично производство\" в Министерството на земеделието Михаил Карабельов обясни за БНР, че проверките за издаване на разрешение минават през административни процедури така, че МЗХ да получи увереност, че е налице ресурсна обезпеченост и персоналът е достатъчно компетентен, квалифициран и опитен, но не е получило подобни уверения.Има 7 дни, в които двете фирми могат да отстранят непълнотите и несъответствията, но не са го направили. Констатацията на Сметната палата е, че проверките не осигуряват достатъчна проследимост за спазване на европейското и националното законодателство, подчерта Карабельов. По думите му в тази връзка през 2018 и 2019 г. се извършват засилен и по-ефективен контрол при издаване на разрешение.В момента разрешение от министерството за извършване на контролна дейност за биологично производство имат 15 лица, като едно от е с преустановена дейност. ", "date": "2019.04.08", "title": "Биофермери искат оставката на земеделския министър"}
{"url": "http://www.cross.bg/tzvetanov-fandukova-gerb-1601250.html", "text": "/КРОСС/  Заместник-председателят на ГЕРБ Цветан Цветанов отговори на думите на столичния кмет Йорданка Фандъкова, която заяви, че Цветанов е трябвало да подаде оставка от всички важни политически постове. Той каза, че вчера няколко пъти е разговарял с Фандъкова и изказването ѝ е извадено от контекста. Цветанов заяви и, че не е нарушил закона, а изпълнил задължението си да изпрати сигнала за проверка на фирма „Артекс\" до компетентните институции.Цветан Цветанов - заместник-председател на ГЕРБ: Смятам, че истината ще излезе наяве, но малко ще са тези, които сетне ще се обадят и ще се извинят. В момента разговарям и с адвоката за всичко това, което се случва и мисля, че в момента имаме вече готовност да заведем дела към определени хора, които преминаха границата на нормалното в обсъждането и в коментарите.", "date": "2019.04.08", "title": " Цветанов ще води дела заради обвиненията за евтиния апартамент "}
{"url": "http://www.cross.bg/pari-politziyata-syma-1601251.html", "text": "/КРОСС/  На 18 февруари в магазин „Фантастико\", в ж.к. Студентски град, ул. „Акад. Б. Стефанов\", служител е намерил в близост до касата паднали пари. Управителят на магазина е сигнализирал на полицията и с протокол сумата е предадена на униформените.Тъй като до настоящия момент в управлението не е постъпил сигнал за изгубените пари, от полицията съобщават, че те са на съхранение в Седмо РУ-СДВР и собственикът им може да ги получи, след като удостовери подробности около случая - сума, купюри и евентуално други детайли. ", "date": "2019.04.08", "title": "Столичната полиция издирва собственика на намерена сума пари "}
{"url": "http://www.cross.bg/kanazireva-suvet-fondatziyata-1601231.html", "text": "/КРОСС/  Председателят на групата общински съветници от „Съюз за Пловдив\" Дани Каназирева поиска оставката на Иван Тотев от поста на председател на управителния съвет на фондация „Пловдив 2019\". Това стана по време на извънредната сесия на Общинския съвет, свикана по искане „Съюз за Пловдив\" и ВМРО-БНД. Повод за предложението на Каназирева стана обсъждането на искането на оставките на артистичния директор на фондацията.„Наистина ли вярваме, че тези жени и мъже във фондацията могат да носят цялата отговорност за провалите с Европейска столица на културата? Наистина ли някой от нас допуска, че те сами са взимали решенията, когато са отпускали финансиране за този или онзи проект\", попита Каназирева.Съветничката призова колегите да не се задоволяват с отстраняване на по-малките фигури и така да оневинят главния виновник.„Основният виновник за непрозрачното харчене на парите, за политическото подчиняване на цялата фондация и за забавянето на основните инфраструктурни проекти е на председателя на управителния съвет на „Пловдив 2019\", каза още съветничката.Дани Каназирева изреди мотивите за своето предложение. Първо, серията промени в състава на фондацията и отстраняването на всички свободомислещи и независими от общината експерти. Второ, липсата на прозрачност за харченето на парите и отказът за внасяне на отчети, въпреки че Общинският съвет прие предложението на „Съюз за Пловдив\" за тримесечно отчитане. Трето, нито един проект не е готов - нито площадът, нито художествената галерия.„Оставка на кмет се взима на избори и те предстоят след няколко месеца. Но още днес можем да дадем силен знак на пловдивчани, че за провалите се носи отговорност. Така трябва да бъде в нашия град. Още днес можем да отстраним председателя на фондацията\", призова Каназирева.Тя каза още, че Тотев може да защити авторитета на експертите от фондацията и да не прикрива собствената си отговорност зад тях.„Един достоен мъж никога не се крие зад една жена. Призовавам го да излезе пред нас, да поеме смело отговорността и да се оттегли като председател на управителния съвет на фондация „Пловдив 2019\", завърши изказването си Каназирева.  ", "date": "2019.04.08", "title": "Каназирева поиска оставката на кмета Тотев от фондация „Пловдив 2019“"}
{"url": "http://www.cross.bg/tzentur-nenov-kyltyrata-1601223.html", "text": "/КРОСС/  По покана на Китайския културен център в София проф. Николай Ненов ще бъде сред официалните гости на Четвърто китайско изложение на културните и творческите индустрии, 12-14 април 2019 г. в гр. Нинбо в Китай. За българските участници в изложението е определен щанд с площ от 336 кв.м. Заедно с доц. Ангел Янков, директор на Регионален етнографски музей - Пловдив, заедно ще покажат изложбата \"От Виена и Константинопол. Етнография на града\". Основен партньор на китайския културен център е Регионалният център за опазване на нематериалното културно наследство в Югоизточна Европа под егидата на ЮНЕСКО - София, който ще представи две свои изложби. Заедно с директора на Регионалния център - д-р Ирена Тодорова, Николай Ненов ще участва и на тристранен форум, посветен на развитието и постиженията на културните и творчески индустрии. Изложението е под патронажа на Министерство на културата и туризма на Китайска Народна Република (КНР), а организатори са Общината на град Нинбо и Държавната асоциация за промотиране на културата на провинция Джъдзян. Основната му цел е в инициативата \"Един пояс, един път\" и рамката 16+1 да създаде необходимите условия за развитието и сътрудничеството в областта на културата и културната индустрия между Китай и държавите от Централна и Източна Европа. През последните три години изложението привлича над 715 хиляди посетители и над 3500 участници. На снимката Проф. Ненов", "date": "2019.04.08", "title": "Наши учени представят България на китайско изложение на културните индустрии"}
{"url": "http://www.cross.bg/drehi-tekstil-drehite-1601235.html", "text": "/КРОСС/  В разгара на пролетното почистване все по-честа гледка стават изхвърлените дрехи и обувки около контейнерите за общ боклук. Така е, защото ние хората чисто човешки правим естествена асоциация между важни за нас моменти, спомени, емоции и любимите ни стари дрехи, които по една или друга причина вече не носим. Хората тайно се надяват, че някой в нужда може да си ги хареса, давайки им шанс за нов живот. Истината обаче е, че просто нямаме представа какво друго бихме могли да направим с ненужния текстил в гардеробите си.С цел да комуникира тази липса на информираност, в центъра на София се появи причудлива инсталация на контейнер, пълен с дрехи. Тази необичайна акция предизвика множество въпроси в минувачите, които правиха снимки и изразяваха разнородни реакции. Някои се опитаха да станат част от каузата като оставят лични дрехи в него, други се снимаха и коментираха в социалните мрежи с различни догадки и хипотези. Кампанията е инициирана от Асоциацията на преработвателите и търговците на дрехи втора употреба, отправяйки към хората подробна информация на техния сайт за възможностите за рециклиране и екологичните проблеми, които безразборното изхвърляне на текстил предизвиква в средата около нас.Ето и основните данни:в България се генерират почти 100 000 тона отпадъци на годишна база от стари дрехи и обувки; текстилът, попаднал в сметищата за общи отпадъци гние с години - синтетичните влакна не се разграждат, а вълнените при разграждането си в природата произвеждат метан, който е основен виновник за глобално затопляне;дрехите от не биоразградими материи остават на бунището повече от 200 години;старите обувки се разлагат за близо 10 години, а гумените им или синтетични подметки - между 50 и 80 години;боите и химикалите, използвани в производството на текстила, замърсяват почвата със силно отровни или опасни химични съединения;около 40% от дрехите в гардеробите ни са носени рядко или никога.Единствената алтернатива на тези плашещи статистики е съзнателното възприемане на факта, че дрехите не са боклук. Чрез специалните контейнери и инициативи за събиране на ненужен текстил, дрехите могат да бъдат повторно употребявани или да бъдат целенасочено рециклирани, но само ако не са изхвърлени в контейнерите за общ отпадък. Промяната на статистиката зависи от информираността и действията на всеки един от нас.", "date": "2019.04.08", "title": "Инсталация на контейнер с дрехи се появи в центъра на София"}
{"url": "http://www.cross.bg/zadurzhan-silistra-chasa-1601234.html", "text": "/КРОСС/  51-годишен мъж е задържан, часове след извършена телефонна измама в Силистра. До ареста се е стигнало в резултат на бърза реакция на силистренски криминалисти и осъществено професионално взаимодействие със служители на ГПУ-Силистра и РУ-Тутракан.На 6 април 62-годишна жена сигнализирала в районното управление в областния град, че час и половина по-рано е оставила до противопожарен кран 2100 лева и около 60 грама златни накити след поискано по телефона съдействие от мъж, който се представил за полицейски служител.След получаване на информация за случая, в РУ-Силистра били предприети незабавни оперативно-издирвателни действия, в които се включили гранични полицаи и тутракански криминалисти. В резултат на прецизните професионални действия около 15:15 часа в района на Тутракан бил задържан 51-годишен мъж, у когото били намерени парите и златните накити от реализираната в Силистра измама.Мъжът, който до момента няма регистрирани криминални прояви, е задържан за срок до 24 часа. Установени са данни за съпричастността му към извършени други две телефонни измами на територията на съседна област. По случая е образувано досъдебно производство, работата по разследването продължава. ", "date": "2019.04.08", "title": "Задържаха телефонен измамник в Силистра"}
{"url": "http://www.cross.bg/skalite-plovdiv-edno-1601226.html", "text": "/КРОСС/  Разрушава ли огромен строеж  основите на едно от тепетата в Пловдив? Тежка техника е раздробила голяма част от скалите в северното подножие на Бунарджика.За случая с гневен пост във Facebook алармира издателят Божана Апостолова, според която това е опит за безвъзвратно унищожаване на едно от любимите тепета на пловдивчани, тъй като се разкопава терен в защитена зона.„Повече от 20 дни гледам как вандалски се чупят скалите. Пловдив е наричан Малкия Рим, а причината са 7-те тепета и реката. Не мога да си представя кой беше този ум, който не защитава тепетата на Пловдив. Две вече превърнахме в паваж\", заяви Божана Апостолова.„Законно е. Две проверки сме извършили. Хората са представили строително разрешение, разрешение от РИОСВ. Всичко е извън обхвата на защитената територия \", заяви Георги Стаменов, кмет на район „Централен\". „Хълмът се застроява, но по законовия ред и начин\". ", "date": "2019.04.08", "title": "Рушат скалите на пловдивското тепе Бунарджика заради строеж"}
{"url": "http://www.cross.bg/evrofytbol-talant-nyrgyul-1601236.html", "text": "/КРОСС/  Спортният талант на „Еврофутбол\" Нургюл Салимова се окичи с два медала от Държавните индивидуални първенства по шах, които се проведоха в Асеновград. 16-годишната ни състезателка участва в най-силната група - тази за младежи до 20 години. В дисциплината ускорен шах тя е 3-та, а в шампионата по блиц е 2-ра. Турнирът бе етап от нейната подготовка за участие в индивидуалния европейски шампионат за жени в Анталия, който започва от 10-ти април.Параолимпиецът и Спортен талант на „Еврофутбол\" - Християн Стоянов, грабна среброто на 4 километра бягане на състезание в Париж. Преди него се нареди представител на домакините Люк Монтадон. В надпреварата взеха участие над 300 състезатели.  ", "date": "2019.04.08", "title": "„Еврофутбол\" – Нургюл Салимова със сребро и бронз от държавното по шах"}
{"url": "http://www.cross.bg/kareras-hose-arena-1601237.html", "text": "/КРОСС/  Един от най-легендарните оперни певци на нашето време, Хосе Карерас, прие поканата на родната Национална музикална академия „Проф. Панчо Владигеров\" да бъде удостоен със званието „Доктор Хонорис Кауза\" - най-високото отличие на престижната образователна  институция.Специалната церемония в Академията ще се състои при пристигането на Хосе Карерас  за последния му концерт в София на 11 май (събота) в Арена Армеец, с който великият изпълнител, един от Тримата тенори, ще се сбогува с българската публика. Лично ректорът на НМА Проф. Д-р Димитър Цанев ще връчи отличието на Маестро Карерас.Както вече стана известно, концертът на Хосе Карерас, който предстои след само месец, ще бъде грандиозно събитие, в което ще вземат участие повече от  120 души сценичен, технически и музикален екип. Между тях особено ключова ще бъде ролята на младия български тенор Росен Ненчев и сопраното Илина Михайлова, които ще застанат на сцената редом с Маестро Карерас и ще изпълнят заедно с него най-популярните арии, с които Карерас си е спечелил вечно място в класическата плеяда на оперната музика. Симфоничната част пък ще бъде изпълнявана от Оркестъра на Софийска опера  балет, избран лично от Карерас между няколко оркестри в България заради богатия си опит в изпълнение на оперна музика у нас и зад граница. Билети за последния концерт на Хосе Карерас на 11 май в Арена Армеец за България, Македония и Румъния могат да се закупят в мрежата на Ивентим, както и онлайн на цени от 50 лв до 110 лв и ВИП места 180 лв.", "date": "2019.04.08", "title": "Удостояват Хосе Карерас с почетното звание „Доктор Хонорис Кауза“  преди концерта в София"}
{"url": "http://www.cross.bg/radioterapiya-lechenie-tymori-1601239.html", "text": "/КРОСС/  След сърдечносъдовите заболявания, ракът остава втората най-значима здравна заплаха: очаква се, че в края на тази година над 18 млн. души по света ще бъдат засегнати от онкологични заболявания, а смъртните случаи ще надхвърлят 9 милиона. Съвременната медицина е немислима без технологиите, а ранната диагноза и високотехнологични устройства повишават шансовете за успешно лечение на рака, дори и в напреднал етап. Една от най-новите технологии, които представляват революция в лечението на злокачествени тумори, е ЯМР-направляваната радиотерапия. Това означава, че в един и същи апарат, използван за радиотерапия, е интегрирана и ЯМР-технология.  С нейна помощ радиационният онколог може да провежда лечението с хирургична точност, тъй като устройството му позволява да вижда тумора много ясно, дори ако се намира в меките тъкани.\"Новата технология, която комбинира ядрено-магнитен резонанс и линеен ускорител, ни позволява да визуализираме тумора много добре и да го лекуваме с голяма прецизност. Този апарат ни дава възможност да достигнем дори тумори, които не можеха да се лекуват с радиационна терапия, като например тези в панкреаса\", казва проф. Енис Йозяр, ръководител на Катедрата по Радиационна онкология в Медицинския факултет на Университета Acibadem Mehmet Ali Aydınlar.Радиотерапията е важен компонент от онкологичното лечение, а ролята й е да унищожава злокачествените тумори чрез радиация. Едно от основните предизвикателства пред специалистите по радиотерапия е прецизното прицелване на радиационните лъчи, така че да предпазят здравите тъкани и жизненоважни органи в близост до злокачествени тумори. ЯМР-направляваната радиотерапия (MR Linac) може да помогне много в това отношение. Технологията е използвана за първи път в САЩ през 2015 г. Към момента в света има едва 20 такива устройства. Болница Acibadem Maslak е деветият център в света, който разполага с MR Linac.\"Както знаем, туморите разположени в стомаха, гърдите и вътрешните органи се движат, променят позицията си и това затруднява лъчетерапевтичното лечение. Сега с магнитен резонанс, интегриран в самия ускорител, получаваме точно изображение на тумора по всяко време. Ако засегнатите тъкани изместят позицията си, променяме плана и прилагаме лечението според новото местоположение. Тоест, пренастройваме лечението според информацията, получавана по време на лечебната сесия. Говорим за адаптивна радиотерапия, която е съвсем нов алгоритъм\", обяснява специалистът от ACIBADEM.ЯМР-направляваната радиотерапия дава и други важни предимства: ограничаване на страничните ефекти за пациента и намаляване броя на лечебните сесии.„Преди при някои тумори трябваше да проведем 30 сесии, сега можем да приложим 5 фракции. Това означава, че времето за лечение се съкращава от 2 месеца на 2 седмици, което е от голяма полза, особено за пациенти, които идват от чужбина за лечение. Основни индикации за този вид ЯМР-направлявана радиотерапия са рак на гърдата (някои видове и локализации), рак на белия дроб (някои случаи), рак на черния дроб, чернодробни метастази, рак на панкреаса, коремни и простатни тумори\", казва проф. д-р Енис Йозяр.Лечението може да се прилага и при деца и не е обусловено от размера на туморите. Специалистът смята, че в следващите 10 години ЯМР-направляваната радиотерапия (MRIdian Linac) ще се използва все по-широко.  ", "date": "2019.04.08", "title": "Ново лечение на рака: ЯМР-направлявана радиотерапия"}
{"url": "http://www.cross.bg/plan-parka-zastroyavane-1601238.html", "text": "/КРОСС/  След като бе спряно строителството в парк „Бедечка\" в Стара Загора, сега започва строителство в знаковия парк „Бранителите на Стара Загора\". Схемата много прилича на тази, която бе спряна в Бедечка и на първо време застрашава около 40 декара. По общия устройствен план обаче застрашени се оказват още близо 100 декара от парка.Отново става дума за имоти, които са странно възстановени в паркова територия. Но вместо да бъдат евтино отчуждени в годините, както определя законът, общината ги мести в периферията на парка и се разрешава строителство. С просто око обаче се вижда, че застрашени са богато озеленени райони и става дума за важни подстъпи към парка. Междувременно, една от алеите в парка вече е кръстена улица - \"Даскал Петър Иванов\" и именно по нея в следващите години се очаква стротителство - според приетия преди години общ устройствен план.Стрелките в приложение А показват как петната за застрояване се опитват постепенно и незабелязано да отнемат ивица от парка, противно на чл. 62а от ЗУТ. Червените стрелки показват петната за застрояване според общия устройствен план, а жълтата - приблизителното място, на което сега започва строителството.Макар да са умишлено занемарени и да има и вяколко полулегални постройки, тези места са в рамките на парка и са залесявани с декоративна растителност като кипариси и т.н.Предложението за застрояване ле прието с процедурна игра на институции.  То бе внесено през 2014 г. и тогава не се прие, но бе приложена процедурна хватка с кворума в Общинския съвет, която после послужи като претекст за прегласуване. Областната управителка - тогава Живка Аладжова - също оспори, на основание ситуацията с кворума. Съдът обаче каза, че правото не е на нейна страна. И тогава самият Общински съвет (с тогавашен председател Емил Христов, сега зам.-председател на Народното събрание) обяви решението си за нищожно и го... прегласува, с оправданието за отстраняване на грешка. Този път се прие единодушно.Планът за застрояване видимо е в разрез с общия устройствен план на града. (стрелката в приложение Г показва приблизително къде се строи сега, както и разминаването между подробния план - с пунктир, и общия план - с цветно петно ляво от него).Това бе отбелязано и от омбудсмана Пенчев, но това не спря процеса. Бяха отбелязани и още нарушения - планът за застрояване не е бил оповестен по правилния начин в Държавен вестник, противоречи на законовата забрана за промяна на предназначението на зелени площи (чл. 62а от ЗУТ), не е проведено и обществено обсъждане. ", "date": "2019.04.08", "title": "Започва строителство в още един старозагорски парк"}
{"url": "http://www.cross.bg/bsp-organizira-priemna-za-grazhdani-v-sofiya-1601233.html", "text": "/КРОСС/  На 9 април, от 15.00 до 17.00 часа, народният представител от „БСП за България\" Ирена Анастасова и общинският съветник Иван Таков ще бъдат на разположение на софиянци в постоянната приемна на БСП - София на ул. \"Леге\" №10, етаж 1. Желаещите може да се запишат предварително на телефон 02/987 20 86.", "date": "2019.04.08", "title": "БСП организира приемна за граждани в София"}
{"url": "http://www.cross.bg/koalitziya-bulgariya-marka-1601224.html", "text": "/КРОСС/  \"Коалиция за България\" не е била никога марка на БСП\", заяви заместник-председателят на АБВ Любомира Ганчева по повод намерението на партията на Корнелия Нинова да съди нейната формация заради използването на това име за евроизборите.Както вече стана ясно, партията, оглавявана от Румен Петков и създадена от Георги Първанов, се коалира с още 6 формации под името, което левицата използваше преди години.Ганчева обясни тази сутрин пред Нова телевизия, че патентът за името \"Коалиция за България\" е от 2016 година, а през 2018 година БСП е изявила желание да търси право на ползването му, след като официално са се отказали от него преди години. А такава търговска марка нямало.Тя допълни, че от коалицията нямат притеснения, че ЦИК може да откаже регистрацията заради подадените документи от БСП.\"Вчера по време на внасянето на документите за регистрация, специалистите от ЦИК провериха свидетелството за регистрация на марка и е крайно време да вярваме в институциите. Защото това постоянно прехвърляне на обвинение, изместване на фокуса, ерозира цялата държавност\", коментира заместник-председателят на партията.Ганчева категорична, че и законът, и моралното право е зад тях.От БСП вече заявиха, че тази стъпка на коалицията обслужва ГЕРБ. Но според заместник-лидера на партията на бившия президент нищо не обслужва управляващата партия колкото това да се коментира един разговор във формата, не в съдържанието, защото основният опонент на \"Коалиция за България\" всъщност не е БСП. \"БСП са ни конкурентите вляво. Основният ни опонент са десницата и ГЕРБ\", коментира още Любомира Ганчева.Самият Петков пък вчера каза:\"Ако на БСП много им липсва марката \"Коалиция за България\", сме готови да обсъдим тяхното приемане във формацията. Не знам как може да откраднеш нещо, което не принадлежи. Ние сме внесли в ЦИК документи. Ако на БСП много им липса закъснялата носталгия по марката, сме готови да обсъдим тяхна молба още днес, само двама от партньорите все още имат резерви да ги приемем. Ще ги посъветвам да се вгледат в предшественика. Ленин стиска каскета и никой не му го краде. На тях все някой нещо им краде. Тази политическа немощ, която избива понякога в цинизъм, издава една нищета, която е обидна, в това число за всички хора, които имат отношение към левицата\".\"АБВ носи административнонаказателна отговорност за кражба на чужда търговска марка. БСП внесе в ЦИК доказателства за собствеността на марката \"Коалиция за България\". Ще защитаваме праватa си пред съда, всички международни органи и институции\", заявиха обаче от пресцентъра на \"Позитано\" 20.Името \"Коалиция за България\" беше ползвано над 10 години от БСП заедно с още няколко малки партии. Именно с него Георги Първанов спечели президентските избори прз 2001 година, а левицата парламентарните - през 2005 година, когато Сергей Станишев стана премиер.Партиите, участващи в сега регистрираната \"Коалиция за България\", са АБВ, ПП \"Обединен блок на труда Български лейбъристи\", Политическо движение \"Социалдемократи\", ПП \"Движение за социален хуманизъм\", ПП \"Българска левица\", ПП \"Българска партия Либерали\", ПП \"Възраждане на Отечеството\". Листата на коалицията за вота на 26 май беше оглавена от икономиста проф. Боян Дуранкев. ", "date": "2019.04.08", "title": "АБВ: \"Коалиция за България” никога не е била марка на БСП"}
{"url": "http://www.cross.bg/korema-sestra-speshnost-1601221.html", "text": "/КРОСС/  8-годишно момченце наръга с нож в корема 13-годишната си сестра, която е транспортирана по спешност в болница.Инцидентът е станал вчера около 18 часа в блок на казанлъшката улица \"Илинден\".Двете деца били сами в апартамента, след като майка им отишла до магазина. Братът и сестрата се скарали и в пристъп на ярост 8-годишното момче грабнало нож и го забило в корема на сестра си. Окървавеното момиче е намерено от майката, която се прибрала малко по-късно. Жената веднага повикала екип на Спешна помощ, съобщи kazanlak.com.Пострадалото момиченце е откарана по спешност в болница в Стара Загора с разкъсвания на вътрешности и пикочен мехур. ", "date": "2019.04.08", "title": "8-годишен от Казанлък намушка 13-годишната си сестра с нож в корема"}
{"url": "http://www.cross.bg/chasa-stolichnata-biblioteka-1601225.html", "text": "/КРОСС/  34-годишен мъж преби охранител и се опита да нахлуе в сградата на Столичната библиотека.Сигнал е подаден в 08:13 часа. В 08:20 часа пристига линейката. Пострадалият е 70-годишен мъж. Той е откаран в \"Пирогов\" с контузия на главата, черепно-мозъчна рана, прорезни рани, счупен нос, съобщиха за NOVA от Спешна помощ.Нападателят е задържан. Мъжът е регистриран с психично заболяване. Към момента не са ясни мотивите му. Сградата е отцепена от полиция. ", "date": "2019.04.08", "title": "Мъж преби охранител и се опита да нахлуе в Столичната библиотека"}
{"url": "http://www.cross.bg/transport-sredstva-imame-1601219.html", "text": "/КРОСС/   Нашата практика показва, че между основните градове и например между София и Варна, ние ползваме такива превозни средства, които попадат в най-скъпата тол категория. Това каза в сутрешния блок на БТВ „Тази сутрин\" Явор Панталеев, председател на УС на Българската асоциация за спедиция, транспорт и логистика. Той допълни, че превозните средства като влекачи с полуремарке, те вече ги използват и ги натоварват доста добре. При тях ако имаме разход на горивото около 60-70 стотинки на километър, в момента предстои те да бъдат обложени с ТОЛ такса, която е в размер на 80 стотинки на километър. Това означава, че ще имаме повишение в разхода на транспортната услуга с минимум 50 процента, каза още Явор Панталеев.В случая с разглеждането на двата продукта брашно и хляб и доколко те биха поскъпнали заради въвеждането на ТОЛ-таксите, трябва да се отбележи, че се разглеждат като цяло, без да се коментира, че всъщност ние имаме транспорт по три направления. Първото направление е транспорт на първична суровина - пшеница до съответната мелница и разбира се, зависи къде е локацията - има по-дълъг транспорт, има и по-къс транспорт. Това каза от своя страна Марияна Кукушева, председател на Федерацията на хлебопроизводителите в България. Второто направление е транспортиране на хляба и третото направление е транспортиране на допълнителния състав като ма, подобрители, добави тя. Тя не даде точни проценти на евентуалното поскъпване на транспортните разходи,  защото те ще са различни за различните производители и зависи къде оперира и продава дадения производител, коментира Кукушева.Анализът, който направихме, го направихме специално за предаването. Аз се постарах няколко дни да бъдат с производители, за да могат данните да са съвсем близки до реалността. От този анализ се вижда, че заключенията на Световната банка като усреднени стойности са близки до истината. Тук много важно нещо в анализа е, какво разстояние изминават превозните средства - при дългите разстояния, при едно добро натоварване на автомобила, ние виждаме, че кривата показва положителна тенденция, дори клоним към 1 стотинка на бутилка олио увеличение в цената. Това каза от своя страна проф. Олег Асенов, началник на  отдел „Национално тол управление\". Той добави, че изчислението е направено при тарифата за масовите пътни превозни средства, категория Евро 3 и 4, като екологичен клас. При по-добра екологична категория естествено тарифите са по-благоприятни, каза още проф. Асенов. ", "date": "2019.04.08", "title": "ТОЛ таксите ще повлияят на цените на хранителните продукти"}
{"url": "http://www.cross.bg/varna-bolnitza-ryslan-1601228.html", "text": "/КРОСС/  На извънредна сесия Общинския съвет във Варна ще гласува освобождаването на шефа на Очна болница д-р Руслан Тошев. Той подаде оставка миналия четвъртък, в навечерието на 7 април - Световния ден на здравето.Ако оставката бъде приета , това ще е своеобразна победа над некомпетентността и партизанщината в модела на управление на българското здравеопазване, коментират работещи в здравното заведение.Управителят на лечебното заведение д-р Руслан Тошев е шеф на ГЕРБ във варненския район \"Одесос\", човек без научни степени и звания, спуснат по партийна линия да ръководи екип, оглавяван от светилото на българската офталмология проф. Христина Групчева, коментират в болницата.Десетгодишното управление на Руслан Тошев оставя в наследство опасна за пациентите, физически и морално остаряла болнична база. Последният  частичен ремонт в болницата е правен преди повече от десет години. Обставновката в здравното заведение е мизерна, персоналът трудно поддържа необходимата за едно болнично заведение персонална и обща хигиена. Апаратурата в очната болница е  амортизирана и в лошо техническо състояние, а това нарушава качеството на работа и крие опасности за незрящите пациенти. Сградата на болницата е в полуразпад -  полуразрушени тавани,  течове към подземния етаж; порутен покрив, саниран с картонени плоскости, превърнал се в развъдник на гълъби, гризачи и пълзящи насекоми.Пребиваването на Руслан Тошев е белязало и финансовото състояние на Очна болница - Варна. Днешните задължения са около 300 000 лева. Загубата само за 2018 г. е в размер на 74 000 лева, въпреки направените през същата година от Община Варна финансови инжекции от 29 000 лева за медицинска апаратура и 90 000 лева за оздравяване на лечебното заведение. Болницата е във видим финансов, капиталов и мениджърски колапс.След решението на Общинския съвет на ход са Прокуратурата и следствените органи, пред които стоят за решаване поне два въпроса:1. Положил ли е Руслан Тошев, в качеството си на  управител, достатъчно грижи за ръководенето, управлението, стопанисването и запазването на повереното му имущество на Очна болница - Варна (чл. 219, ал. 1 от НК)?2. Изпаднала ли е Очна болница - Варна в неплатежоспособност и ако е, заявил ли е Руслан Тошев това пред съда в 30-дневен срок от спиране на плащанията, и поискал ли е откриването на производство по несъстоятелност (чл. 227б, ал. 2 от НК)? ", "date": "2019.04.08", "title": "ОбС Варна гласува оставката на шефа на Очната болница"}
{"url": "http://www.cross.bg/ponedelnik-suvsem-ponedelnitzite-1601220.html", "text": "/КРОСС/  6 часа сутринта. Алармата кънти в главата ми, а аз все още не съм сигурна будна ли съм, или сънувам някакъв кошмар. Необходими са ми още няколко секунди, докато осъзная, че съвсем не е сън и за всеобща \"радост\" отново е понеделник. Мразих понеделниците. Ама толкова ги мразих, че дори посещение при зъболекар и бормашината на съседите в събота следобяд ми се струваха като песен на фона на понеделник сутрин.От известно време обаче историята е съвсем различна, защото с няколко прости идеи се научих да приемам понеделниците с усмивка, че и дори с леко нетърпение.Но ако вие не скачате с желание от леглото в понеделник сутрин, то за това си има съвсем проста и логична причина - реалността ни удря по челото, след като всички дребни радости на почивните дни са ни изоставили като нежелана вещ и всичко започва отначало.За да се отърва от тази понеделнишка тегоба, аз положих известни усилия, но все пак успях да превърна началото на седмицата в доста по-приемлив и симпатичен момент. А тази задача, драги мои, съвсем не е толкова сложна. За всичко това ще ви разкажа в днешния епизод, в който споделям моите 5 тайни, с които да направим понеделник велик. И съвсем сериозно ви казвам, че задръстванията в пиковите часове на трафик ми станаха любими и ги чакам с нетърпение. Ама наистина! Гледайте видеото, за да разберете как се случи това и какви ги върша аз в колата, докато хората около мен скачат по клаксоните все едно от волана ще започнат да валят сктири съкровища ако ги натиснат малко по-силно. Приятно гледане, а аз изчезвам, защото на всичкото отгоре днес е точно понеделник и бързам да се насладя на всяка секунда от него!дир. бг", "date": "2019.04.08", "title": "5 идеи, с които да направим понеделниците по-поносими"}
{"url": "http://www.cross.bg/nevurlend-maiikul-dzheksun-1601227.html", "text": "/КРОСС/  Семейството на Майкъл Джексън засне свой документален филм в отговор на \"Да напуснеш Невърленд\" и обвиненията в педофилия.\"Невърленд от първа ръка: разследване на документалния филм за Майкъл Джексън\" беше разпространен в YouTube, за да отхвърли обвиненията в педофилия срещу Краля на попа. В него са се снимали племенници на певеца, негов дългогодишен технически директор и продуцент.Според племенницата на Майкъл Джексън Бранди, Уейд Робсън - единият от двамата, повдигащи обвинения срещу него в \"Да напуснеш Невърленд\", е използвач. Тя е имала връзка с Уейд седем години.Той знае как да използва различните ситуации, така че да има финансова полза - казва Бранди. - Казва, че е имал връзка с чичо, че са били влюбени . . . Твърди, че чичо го е държал настрани от жени, което не е вярно. Казах ви, че чичо ни запозна.\"Адвокатът на Уейд обаче опроверга думите на Бранди, като каза, че двамата не са били заедно по времето на сексуалните посегателства, пише \"Контактмюзик\", цитиран от БТА.Брад Съндбърг, технически директор на Майкъл Джексън, който редовно отсядал в ранчото \"Невърленд\", казва във филма, че не е видял нито едно дете там, което да е изглеждало \"разстроено, наранено, насилвано\".Заради филма \"Да напуснеш Невърленд\" семейството на покойния певец заведе дело за обезщетение от 100 милиона долара срещу телевизия HBO. Роднините му твърдят, че телевизията е нарушила договор от 1992 г., според който няма право да уронва достойнството му. ", "date": "2019.04.08", "title": "Племенницата на Джако имала 7-годишна връзка с един от обвинителите му"}
{"url": "http://www.cross.bg/borisov-gotovnost-premierut-1601232.html", "text": "/КРОСС/  Мерки за реакция във връзка с бежанската ситуация около Солун бяха обсъдени на днешното спешно съвещание при министър-председателя Бойко Борисов. Тази сутрин премиерът събра в Министерския съвет вицепремиера и министър на отбраната Красимир Каракачанов, министъра на вътрешните работи Младен Маринов и ръководството на Гранична полиция.Министър-председателят обърна внимание, че случващото се е точно в навечерието на европейските избори, във време, в което 95% от миграцията е намаляла в Европа. Помните колко тежък бе Балканският път, успяхме да се справим тогава. Границата с Турция се пази добре, споразуменията работят, но с Гърция е проблем, отбеляза премиерът Борисов и обърна внимание, че точно около Солун, в Гърция се развиват тези процеси. Жандармерията е там, армията има готовност, насищаме с техника и хора, за да може да опазим държавата, отбеляза Борисов. По думите му трябва да има готовност за задържане на бежанци, така че да не се разпръснат из страната. Министър-председателят разпореди да се видят центровете, да се вземат всички мерки, службите да подават своевременно информация за обстановката, ако е необходимо да се усилят ГКПП-тата по южната граница. Боцев е  в готовност със силите със специално предназначение, да се надяваме, че няма да стигаме до такъв вариант, но всичко трябва да се проиграе, добави премиерът Борисов.  ", "date": "2019.04.08", "title": "Борисов: Насищаме границата с хора и техника, за да можем да опазим държавата"}
{"url": "http://www.cross.bg/yavyat-ezik-zrelostnitzi-1601230.html", "text": "/КРОСС/  Близо 53 000 зрелостници ще се явят на всеки от двата задължителни зрелостни изпита в края на май. Първият по български език и литература ще се проведе на 21 май от 8 ч., а на 23 май в същия час ще започне и вторият по предмет по избор. Матурите по желание ще са между 28 май и 31 май.Тази година най-много бъдещи абитуриенти - 14 612, са избрали да се явят на втори задължителен изпит по английски език. Вторият най-желан предмет е биология, като матура по него ще положат 11 076 ученици. 11 036 са предпочели в дипломата им за средно образование вместо оценка от втора матура да се запише средноаритметичната оценка от изпитите по теория и практика на професията, изучавана в професионална гимназия.По география тази година ще се явят малко под 6000 зрелостници. Изпит по философия ще държат 4300, а по математика - над 2200. Тест по история и немски език ще положат повече от 1000 дванадесетокласници.Матура по желание тази година са заявили 888 ученици, като най-много - 310, ще се явят на математика.  ", "date": "2019.04.08", "title": "Близо 53 000 зрелостници ще се явят на матурите през май"}
{"url": "http://www.cross.bg/transport-dyshi-zlatev-1601209.html", "text": "/КРОСС/  Двама души остават в болница след катастрофата с автобус във Варна - шофьорът и 62-годишна пътничка. Няма опасност за живота на нито един от двамата.Инцидентът стана в неделя. Автобусът от градския транспорт премина през мантинела, блъсна 2 коли и се заби в къща. Ранени бяха 10 души, сред които и 4 деца на възраст между 7 и 13 г.Алкохолната проба на шофьора е отрицателна.„Казал е на прекия си началник, че все още е в шок. Кондукторката разказа, че му е причерняло пред очите. Водачът е 45-годишен, не е бил изморен\", заяви Злати Златев, Общинско дружество „Градски транспорт\".„Автобусът го прибрахме на ход. Най-вероятно някакъв здравословен проблем на водача е довел до това\", заяви още Златев. По думите му шофьорът работи от 3-4 месеца в „Градски транспорт\", преди това е карал камиони. Това е бил последният му курс за деня. ", "date": "2019.04.08", "title": " Двама души остават в болница след катастрофата с автобус във Варна"}
{"url": "http://www.cross.bg/netflh-arrle-arrlay-1601199.html", "text": "/КРОСС/ Taзи ceдмицa cтpийм гигaнтът Nеtflіх внeзaпнo пpeĸъcнa пoддpъжĸaтa нa фyнĸциятa АіrРlау нa Аррlе. Koмпaниятa личнo ĸoмeнтиpa, чe xoдът e нaпpaвeн вcлeдcтвиe нa тexничecĸи oгpaничeния.Πpинципнo АіrРlау дeбютиpa ĸaтo фyнĸция oщe пpeз 2013-тa гoдинa. Tя cлyжи зa пpeдaвaнe нa cтpиймa oт іОЅ aплиĸaциятa нa мoбилнo ycтpoйcтвo ĸъм Аррlе ТV. Hacĸopo нe ca пpaвeни знaчитeлни peвизии нa ĸoдa, ĸoeтo дa възпpeпятcтвa нopмaлнoтo фyнĸциoниpaнe нa Nеtflіх. Зaтoвa пpeдпoлoжeниятa ca, чe ĸoмпaниятa oтвpъщa нa Аррlе, ĸoятo тeпъpвa нaвлизa в cвeтa нa cтpиймингa. Πoтpeбитeлитe вeчe ca oтĸpили няĸoи зaoбиĸoлни пътищa ĸaтo пpeдaвaнe ĸъм Сhrоmесаѕt или тeлeвизop, пoддъpжaщ Nеtflіх 2nd Ѕсrееn. Haй-лecнoтo e дa мoнтиpaтe ycтpoйcтвoтo cи диpeĸтнo ĸъм мoнитopa c НDМІ ĸaбeл и aдaптep.Cпopeд Тhе Vеrgе, Nеtflіх e пpeĸpaтилa paбoтaтa нa фyнĸциятa пopaди aнoнca нa АіrРlау 2, c ĸoйтo ce въвличaт и ycтpoйcтвa oт тpeти лицa (ĸaтo Ѕаmѕung). Koмпaниятa нe мoжe дa paзличaвa ĸaĸви тeлeвизopи пoлзвaт пoтpeбитeлитe и cлeдoвaтeлнo нe мoжe дa пpeдocтaви идeaлнoтo зpитeлнo пpeживявaнe. Πpoблeмът зa мoмeнтa нe e oт ocoбeнo знaчeниe, тъй ĸaтo вeчe вceĸи мoдepeн cмapт тeлeвизop пpитeжaвa Nеtflіх пpилoжeниe и мoжe дa ce cвъpзвa диpeĸтнo ĸъм Аррlе xapдyep. Bъзмoжнocтитe зa дyблиpaнe нa eĸpaнa нa АіrРlау cъщo фyнĸциoниpaт нopмaлнo. Aĸo cтe пoлзвaли cтapaтa фyнĸциoнaлнocт oбaчe, пo-дoбpe oбъpнeтe пoглeд ĸъм нoвитe oпции.Ocвeн чe Nеtflіх oтĸaзa дa yчacтвa в нoвaтa cтpийминг ycлyгa нa Аррlе, ĸoмпaниятa зaбpaни нa пoтpeбитeлитe дa ce peгиcтpиpaт в іОЅ пpилoжeниeтo. Иcтopиятa мнoгo нaпoдoбявa нa вpaждaтa мeждy Gооglе и Аmаzоn, ĸoгaтo YоuТubе cъдъpжaниeтo бeшe блoĸиpaнo зa вcичĸи Аmаzоn ycтpoйcтвa.  ", "date": "2019.04.08", "title": "Докато Apple настъпва към стрийминга, Netflix блокира услугите си към компанията"}
{"url": "http://www.cross.bg/royli-novichok-veshtestvo-1601200.html", "text": "/КРОСС/ Посолството на Великобритания в Москва проверява информацията за задържането на двама британци в руската столица, съобщи дипломатическата мисия, цитирана от ТАСС.По-рано медиите информираха за задържането в центъра на Москва на двама младежи от Великобритания. \"Информацията се проверява\", заяви посолството в отговор на молба на ТАСС за коментар.Руски медии съобщиха, че московската полиция е задържала вчера двама преподаватели от Великобритания с пакети с неизвестен прах. Забелязвайки приближаването на полицаите, младите мъже хвърлили два пакета с неустановено вещество. Интерфакс посочва, че съдържанието на пакетите е изпратено за експертиза. Според РИА Новости иззетото вещество е наркотик мефедрон.Междувременно стана ясно, че Чарли Роули - британецът, чиято приятелка загина, след като бе отровена с нервнопаралитичното вещество Новичок през юли 2018 г., се е срещнал с посланика на Русия в Обединеното кралство, съобщава в. \"Сънди мирър\". Според вестника, който публикува снимка от срещата, той е разговарял час и половина с Александър Яковенко.\"Исках да го попитам \"Защо вашата страна уби приятелката ми?\", обясни той, цитиран от таблоида. \"Но не бих казал, че получих отговор. Получих само руска пропаганда\", добави Роули и окачестви като \"абсурдни\" обясненията, дадени му от Яковенко. \"Посланикът постоянно твърдеше, че веществото не е било произведен в Русия Новичок, защото ако е било произведено там, щяло да избие всички\", заяви Роули. \"Продължавам да мисля, че Русия е извършила атаката\", добави той. Трагедията с Роули и приятелката му Доун Стърджис се разигра на 30 юни 2018 г., когато двамата бяха намерени в критично състояние в град Еймсбъри. Те са били в контакт с веществото, което е било в намерен от Роули флакон от парфюм. И двамата бяха приети в болница, но Стърджис не оцеля. По-рано същата година бе извършено нападението с Новичок срещу бившия руски шпионин Сергей Скрипал и дъщеря му Юлия в съседния град Солсбъри. Британското правителство хвърли вината за него на руските власти. Кремъл отрича да има нещо общо.", "date": "2019.04.08", "title": "Двама британци задържани в Москва с пакети с неизвестен прах"}
{"url": "http://www.cross.bg/echemishka-tynel-avtomobil-1601215.html", "text": "/КРОСС/  Шофьорите да се движат с повишено внимание в тунел \"Ечемишка\" на АМ \"Хемус\" в посока Варна поради аварирал автомобил в аварийната лента.  ", "date": "2019.04.08", "title": "Аварирал автомобил в тунел Ечемишка"}
{"url": "http://www.cross.bg/sioniii-manastir-dyado-1601214.html", "text": "/КРОСС/  След тричасова света литургия в чест на Свети Йоан Лестницки, изнесена от старозагорския митрополит Киприан, вчера в църквата на Бачковския манастир се състоя въдворяването на длъжността игумен на епископ Сионий, предаде кореспондентът на БГНЕС от региона.Смяната на предишния игумен архимандрит Самуил бе оповестена от Светия синод преди дни, без да се посочва конкретна причина. От пет години епископ Сионий е игумен на Троянския манастир и се прояви като много добър мениджър, въздигна обителта, направи я привлекателна за миряните, оттам и устойчива финансово. Очевидно тази е причината и за избора му за новия пост, който е своего рода повишение, тъй като след Рилския манастир, в списъка на синодалните манастири втори е Бачковският.Величкият епископ Сионий е на 50 години, роден в София със светското име Стефан Радев. Възпитаник е на Немската гимназия, а след военната си служба завършва Софийската духовна семинария \"Свети Иван Рилски\", по-късно и Богословския факултет на Софийския университет, има и специализация в Германия. Бил е игумен на Клисурския манастир, а в края на 90-те е учител, а по-късно и ректор на Софийската духовна семинария.\"Поемам новото си богослужение с послушание\", каза днес след церемонията по въдворяването епископ Сионий. \"В дните преди Великден най-важни са богослуженията\". Много миряни бяха дошли да станат свидетели на службата и на церемонията по въдворяването, сред тях имаше и рокери, с които дядо Сионий се спря за снимка. Макар и временно да управлява и двата големи манастира, на Великден той ще служи в Бачковския. Предстои Светият синод да посочи заместника му в Троянския манастир.Старозагорският митрополит Киприян, представляващ днес на церемонията Светия синод, определи новата длъжност на дядо Сионий като трудна. Наистина това е третата смяна на игумен само за пет години - със скандал оттук беше изгонен дядо Борис, последва смяната на дядо Симон и сега на дядо Самуил. Манастирът в момента е с реставрирани стенописи на църквата и обновено крило за настаняване, много от промените бяха извършени от дядо Симон. Проявленията на новото управление на един от най-старите и големи манастири у нас се очаква с интерес. ", "date": "2019.04.08", "title": "Епископ Сионий е новият игумен на Бачковския манастир"}
{"url": "http://www.cross.bg/sekretar-sityatziyata-ivanov-1601216.html", "text": "/КРОСС/  Петима души бяха задържани при акция на Специализираната прокуратура и ГДБОП в Димитровград. Това коментира в сутрешния блок на БТВ „Тази сутрин\"Главният секретар на МВР Ивайло Иванов. Той обясни, че групата се е занимавала с рекет и лихварство. В момента се извършват процесуално-следствени действия. Имаме пет задържани лица. Акцията стартира рано тази сутрин. Когато приключим, колегите ще дадат повече информация, заяви главен комисар Иванов. Главният секретар на МВР каза още, че групата е действала не само в град Димитровград.По темата със ситуацията по границата с Гърция, Ивайло Иванов коментира, че от МВР постоянно следят развитието на ситуацията в южната ни съседка. Ежеседмично на оперативките при премиера докладваме и обсъждаме развитието на ситуацията там. След заповед на вътрешния министър аз координирам ежедневно с всички шефове на служби за сигурност в България, обменяме информация, каза още главният секретар на МВР. Той допълни, че усложнена е обстановката и в Гърция, и в Турция. Идеята на усложнената обстановка се е състояла и в призивите в социалните мрежи да се съберат мигрантите в тези две страни, да се обединят в една голяма група и да тръгнат към Западна Европа. Тази инициатива е била наречена „Конвой на надеждата\" и се следи от всички международни организации и служби за сигурност, които имат отношение, допълни още главен комисар Иванов. Засега и властите в Гърция, и в Турция взимат всички необходими мерки и за момента кризата с мигрантите е овладяна. В момента по границата няма военни, но ние държим връзка с тях, те имат готовност и след оценка на ситуацията днес при оперативката при премиера, ще се реши какви да бъдат евентуалните бъдещи действия, каза още главният секретар на МВР. ", "date": "2019.04.08", "title": "Спецакция на ГДБОП срещу рекетьори, 5-ма са задържани"}
{"url": "http://www.cross.bg/trump-nilsen-ostavka-1601210.html", "text": "/КРОСС/  Още една министерска оставка в кабинета на Доналд Тръмп. Министърът на вътрешната сигурност Кирстен Нилсен обяви, че се оттегля.Тя не посочи причини за решението си, а само благодари на досегашните си колеги и каза, че министерския пост е бил най-голямата чест в живота й. Нилсен беше обект на много критики, след като под нейно ръководство, на границата бяха отделяни деца на имигранти от родителите им.", "date": "2019.04.08", "title": "Поредна оставка в кабинета на Доналд Тръмп"}
{"url": "http://www.cross.bg/boevski-beshe-gulubin-1601222.html", "text": "/КРОСС/  От събраните до момента доказателства, според мен, не е доказано по безспорен начин, че е извърши престъплението, за което е обвиняем. Това коментира в сутрешния блок на Нова телевизия „Здравей, България\" Антоанета Танева, служебна адвокатка на Пол Боевски - син на бившия щангист Гълъбин Боевски. В неделя съдът остави Пол Боевски в ареста, след като беше задържан за притежание на наркотици.  Името му нашумя още преди 11 години. Тогава 15-годишният ученик се простреля с газов пистолет в главата в столично училище. Баща му Гълъбин Боевски  по-късно беше заловен с голямо количество кокаин в Бразилия и  беше осъден на повече от 9 години затвор, но се прибра в България. Според настоящата адвокатка на Пол Боевски разследването срещу Пол Боевски в момента е в много начален стадий. Нито автомобилът, нито жилищата, където е намерен наркотикът са негова собственост, уточни адвокатката. По думите й предстои разглеждане за мярка неотклонение пред Софийския апелативен съд.", "date": "2019.04.08", "title": "Адвокатката на Пол Боевски: Няма безспорни доказателства"}
{"url": "http://www.cross.bg/voennomorskite-sili-voennoistoricheski-1601217.html", "text": "/КРОСС/  На 9 април (вторник) от 10.30 часа в Националния военноисторически музей ще бъде открита изложбата „На борда на флотската история\", посветена на 140-ата годишнина от създаването на Военноморските сили на Република България. За първи път пред столичната публика ще бъдат представени малко известни, но изключително ценни предмети, документи и художествени произведения от фондовете на Националния военноисторически музей и неговия филиал - Военноморския музей.Сред любопитните експонати - свидетели на 140-годишната военноморска история на България, се открояват предмети от специално поръчаната и построена за Дунавската флотилия и Морската част княжеска яхта „Александър I\" и отличия на Густав Карлсон - първия професионален водолаз в Дунавската флотилия. Споменът за първата българска морска победа с успешното торпилиране на турския крайцер „Хамидие\" ще възкръсне със запазени вещи от миноносеца „Дръзки\", кортика на командира на отряда торпедоносци капитан I ранг Димитър Добрев, отличия, фотографии и картички от Балканската война. За отбраната на българските брегове през Първата световна война припомнят съхранени предмети от взривилия се през 1916 г. на българска мина противников кораб „Лейтенант Пушчин\", водосамолетна бомба и корабна сирена, открита на морското дъно на Варненския залив през 2010 г. Разказът за ролята на Военноморските сили по време на Втората световна война оживява чрез кърмовия флаг на миночистачния катер „Места\" - част от Беломорски флот, и фотоапарат от водосамолет Арадо 196-А. Изложбата проследява и обогатяването на корабния състав по време на Студената война, както и  развитието на ВМС след 1989 г. чрез съвременни униформи, щурвал от мостика на подводница „Надежда\" и много други.По повод 140-ата годишнина от създаването на Военноморските сили на Република България на 9 април в Националния военноисторически музей ще се проведе и конференция на тема „Ролята на Военноморските сили на Република България в защита на националните интереси\". Тя е организирана от командването на Военноморските сили и Националния военноисторически музей под патронажа на зам.-министър председателя по националната сигурност и обществен ред и министър на отбраната Красимир Каракачанов.  ", "date": "2019.04.08", "title": "Националният военноисторически музей показва изложба, посветена на 140-ата годишнина на Военноморските сили "}
{"url": "http://www.cross.bg/vreme-realno-naredbata-1601218.html", "text": "/КРОСС/  Наредба Н-18 тормози бизнеса от известно време. Тя се отнася до използването на касови апарати, както и до софтуера, с който се управляват продажбите и който (трябва да) е свързан с касовите апарати. След множество негативни становища от страна на различни бизнес асоциации (а и политически партии) НАП все пак влезе в диалог с бизнеса. Резултатът е, че първоначалният абсурд сега е една идея по-малко абсурден. Наредбата започва да покрива повече сценарии от реалния живот, което обаче я прави още по-сложна.Проблемът не е в конкретни текстове, които могат да се „ремонтират\", а в цялостната посока, в която върви НАП. Наредбата е толкова дълга и завъртяна, че вече не съм сигурен дали дори авторите й са наясно какво означава. НАП пусна вече няколко документа с „Въпроси и отговори\", с които тълкува наредбата.върху всеки аспект на продажбите и това минава през абсолютни крайности като нормативно определени екрани на софтуерни приложения. НАП иска да знае какъв софтуер ползвате, не разрешава да ползвате софтуер извън разрешения и иска да има достъп в реално време. В един момент осъзнава, че далеч не целият бизнес е „ресторанти и кафенета\", а има доста онлайн магазини и други специфични случаи. И наредбата започва да става все по-голямо чудовище.Друг голям проблем в наредбата е честотата на промените в нея - за последните 2 години има 6 проекта за промени. При такава динамика бизнесът трябва да има хора на щат, които само да следят новостите в наредбата и да реализират техните изисквания.И не стига че има толкова много изменения, ами НАП не оценява техния ефект върху бизнеса. Само едно от шестте изменения - отнасящо се за продажбата на горива -  има частична оценка на въздействието и тя е с ниско, да не кажа трагично, качество. Т.е. НАП не спазва законовото си задължение да прави оценка на въздействието. А по оценки на бизнеса около 500 милиона ще струва привеждането на системите в съответствие с наредбата. Т.е. проблемите салипса на адекватна оценка от страна на НАП. А каква е целта? Целта е събиране на пари в бюджета, като оценката, която съм чувал (но не открих в мотивите), е 300 млн. лева годишно. Да, бизнесът крие данъци. Да, не „чукват\" бележки на апарата винаги. Да, софтуерите за управление на продажбите вероятно поддържат опции за „двойно счетоводство\" - едно, което излиза през касовия апарат и отива към НАП, и едно за вътрешни нужди. И НАП иска да спре тези практики с наредба, защото като отиде на проверка, всичко това се изтрива на момента и продавачите ни лук яли, ни двойно счетоводство мирисали.Да, има проблем от гледна точка на бюджета. Но курсът на НАП - към пълен контрол върху всичко - е грешка. В момента част от бизнесите крият, но по-голямата част са изрядни. Когато обаче несигурността и цената на това да бъдеш изряден става по-висока, първата група може да се увеличи. Посоката е грешна, защото не е работа на НАП да лицензира софтуери. Не й трябва и достъп в реално време до оборота. Защото, който иска да крие данъци, пак ще намери начин да го прави. НАП очевидно няма капацитета дори да напише наредбата така, че да отговаря на реалния свят (в който все повече продажби стават онлайн), камо ли да я прилага. Показателно е, че поиска електронните магазини да имат касови апарати.  Правилната посока е към опростяване - и на нормативната уредба, и на инфраструктурата.НАП най-вероятно не е готова за такива промени. Но нека поне ги обмисли и да се подготви за тях. Нужна е и корекция на мисленето на политическо ниво в Министерството на финансите. Да, бюджетът е важен, но пълненето му не трябва да минава през свръхрегулация, защото в крайна сметка това винаги води до по-малко приходи.Източник В-к Сега", "date": "2019.04.08", "title": "НАП тръгна в грешна посока с касовите апарати"}
{"url": "http://www.cross.bg/gurtziya-granitzata-karakachanov-1601202.html", "text": "/КРОСС/  Министър-председателят Бойко Борисов ще изслуша днес вицепремиера и министър на отбраната Красимир Каракачанов и министъра на вътрешните работи Младен Маринов за ситуацията по границата ни с Гърция. Вицепремиерът Красимир Каракачанов вече заяви в профила си във Фейсбук, че към момента няма непосредствена опасност от мигрантска вълна към България заради напрежението в лагер на границата на Гърция със Северна Македония.Въпреки това, Каракачанов заявява, че за да има допълнителна гаранция за сигурността на страната, има готовност, при необходимост, да се изпратят 3 000 военнослужещи и техника в помощ на МВР за възпиране на групи от нелегални мигранти. Пред „Хоризонт\" МВР шефът Младен Маринов съобщи, че полицията и жандармерията засилват присъствието си в района на границата с Гърция.По информация от гръцките власти напрежението сред мигрантите край Солун вече е овладяно. ", "date": "2019.04.08", "title": "Борисов изслушва силовите министри за ситуацията по границата с Гърция "}
{"url": "http://www.cross.bg/pishe-informira-iska-1601195.html", "text": "/КРОСС/ „НЕК иска от държавния регулатор разрешение за 20 на сто по-скъп ток за бита\", алармира от първата си страница. В края на юни ще станат ясни новите цени за третото тримесечие на годината, пояснява изданието. От трите енергодружества ЧЕЗ иска най-голямо поскъпване - 9 процента.„Днес Румен Радев ще иска или нов закон срещу корупцията или нов шеф да се бори срещу нея\", пише „по повод свиканото от президента заседание на Консултативния съвет за национална сигурност. Вестникът отбелязва, че Съветът не се е събирал цяла година. Общински съветници масово прехвърлят имоти, след като премиерът напомни, че от Брюксел изискват общинските съветници да бъдат включени за проверка в антикорупционното законодателство, пише изданието.Борислав Цеков от Института за модерна политика, бивш депутат, коментира, в анализ в  че борбата с корупцията изисква надпартиен подход. Според него, премиерът може да сформира „съвет на мъдреците\" от авторитетни имена, които да предложат конкретни мерки.  Да се освети лобизмът в законодателството, предлага още Цеков.Водещото заглавие на предупреждава: „Управляващите ще могат да ни шпионират през телевизорите\". С мотив за защита на авторското право, правителството предлага промени, които ще позволят автоматизиран контрол на телевизионните оператори. В предложението е записано, че ще се сформира специална комисия в Министреството на културата за дистанционен мониторинг за контрол на съдържанието на кабелните, сателитните и всякакви други телевизионни оператори и платформи.„Част от европрограмите съвсем зациклиха\", пише . Справка на вестника показва, че по програмата „Морско дело и рибарство\" например отново ще загубим милиони левове.  Нулево усвояване се отчита по микропрограмите „Опазване на околна среда и климатични промени\" и тази за намаляване на бедността.  Няма одобрени проекти по линия на правосъдието.„Биофермери на протест\", информира Те обвиняват земеделското министерство в репресия и искат оставката на министър Порожанов. Биоземеделците не са доволни от липсата на средства за субсидии за техния бранш.За 12 години бизнесът с лекарства е нараснал три пъти, информира специализирано приложение на .  Ръст в продажбите в световен мащаб, отчитат производителите на хранителни добавки.„Половината асансьори поддържани нелегално\", информира . Цели селища остават без асансьорни техници. За да се поддържат асансьорите във високите блокове, работи само един, а другите съоръжения служат за части.В интервю за  архимандрит Иван, по-известен като отец Иван, ръководител на приюта в Нови хан, призовава  българите за помощ, за да продължи с благородното си дело да помага на бездомни деца и семейства.съобщава, че Сливен е станал туристическа атракция на годината в генералното класиране на туристическата академия.В навечерието на летния сезон, пише, че британците избират Слънчев бряг като най-евтин за тях. ", "date": "2019.04.08", "title": "Преглед на вестниците "}
{"url": "http://www.cross.bg/proverka-georgiev-ystanovi-1601211.html", "text": "/КРОСС/  Инспектори от столичния район Слатина започват проверка за законността на постройките на терасата на апартамента на антикорупционния шеф Пламен Георгиев. Ако се установи, че те са незаконни, ще се издаде предписание за отстраняването им в срок от 1 до 3 месеца.На 4 април Пламен Георгиев обеща \"пълно съдействие на прокуратурата при проверката.\"Винаги съм спазвал законите и в моята дейност съм се ръководил от високи морални принципи и професионални стандарти. Образуваната проверка е повод да се установи, че аз никога не съм извършвал каквито и да е противоправни действия. С оглед нормалното протичане на проверката и нейната безпристрастност излизам в отпуск, за да няма никакво съмнение, че по какъвто и да е начин бих повлиял на резултатите от същата\", написа в изявлението си Георгиев. ", "date": "2019.04.08", "title": " Поредна проверка на терасата на шефа на КПКОНПИ "}
{"url": "http://www.cross.bg/dvamata-panaiiot-sozopol-1601208.html", "text": "/КРОСС/  Специализираният наказателен съд ще гледа делото срещу Панайот Рейзи. Магистратите трябва да решат дали да отстранят Панайот Рейзи от длъжност по искане на прокуратурата.На 3 април Софийска градска прокуратура поиска отстраняване от длъжност на кмета и главния счетоводител на община Созопол. На двамата са повдигнати обвинения за длъжностно присвояване в особено големи размери. Първоначално Софийска градска прокуратура повдигна обвинение на кмета на община Созопол Панайот Рейзи на 11 март, а на 1 април обвинението спрямо него е конкретизирано, като са посочени съучастниците му и точния размер на присвоената сума.На 1 април е обвинена и Златка Мусева, която е главен счетоводител в Община Созопол. Прокуратурата вече съобщи, че в хода на разследването е установено, че в резултат на престъпната дейност на двамата обвиняеми и техен съучастник, в периода от 29.08.2014 г. до 27.03.2017 г. при условията на продължавано престъпление, с 33 отделни деяния са присвоили над 2 000 000 лв. - собственост на Община Созопол. Третият участник в престъпната схема - Венцислав П., също е привлечен към наказателна отговорност на 28.03.2019 г.За улесняване на присвояването, според прокуратурата Панайот Рейзи и Златка Мусева са извършили и документни престъпления, като съзнателно са ползвали от неистински частни документи - договори и фактури. Престъпната дейност на двамата се изразявала в изплащането на суми от бюджета на Община Созопол по фактури за извършени СМР.Като основание за банковите преводи се сочели договори за извършени СМР, но сумите постъпвали по сметка на физическо лице, нямащо нищо общо с фирмата изпълнител. Самите фактури и договори не произхождали от лицата, сочени за техни автори, и това обстоятелство било известно на двамата обвиняеми, казаха от държавното обвинение.От там съобщиха още, че тъй като повдигнатото обвинение е за умишлено престъпление, извършено във връзка с работата на двамата обвиняеми, съществуват достатъчно основания да се счита, че служебното им положение ще създаде пречки за обективното, всестранно и пълно изясняване на обстоятелствата по делото. ", "date": "2019.04.08", "title": "Специализираният наказателен съд ще гледа делото срещу Панайот Рейзи "}
{"url": "http://www.cross.bg/d-printer-sputnitzi-zemyata-1601196.html", "text": "/КРОСС/ Учени от Томския политехнически университет (ТПУ) възнамеряват да създават спътници, корпусът на които да е напечатан на 3D-принтер, съобщи директорът на инженерната школа за нови производствени технологии Алексей Яковльов, цитиран от .През август 2017 г. в орбитата на Земята вече беше пуснат напечатан на 3D-принтер спътник с название \"Томск-ТПУ-120\". Той е единственият сертифициран от NASA спътник от подобен род. По думите на Яковльов в бъдеще се планира създаването именно на такива корпуси.По поръчка на промишлените партньори се планира да се произвеждат не само корпуси, но и цели спътници. В бъдеще ще бъдат изготвени 10 различни космически апарата, които да бъдат изпратени в орбита.\"Това е само първата задача - изготвяне и пуск на такива спътници. Нататък ще се отработват елементи за събиране и предаване на информация към Земята. Това вече са научни експерименти, които ще се провеждат с участието на \"Роскосмос\", а те ще бъдат наши партньори в това\", отбеляза Яковльов, като допълни, че освен този експеримент може да бъдат поставени и други задачи от консорциума.\"Томск-ТПУ-120\" е първият руски космически наноспътник, корпусът на който е напечатан на 3D-принтер. Размерите на сателита са 30х11х11 см, а теглото му е 3,763 килограма. Целта му е да докаже, че материалите и технологиите, използвани при създаването му, могат да издържат на космическото натоварване и дългосрочния престой в орбита, както и да запазят оперативните си възможности.През август 2017 г. той започна да предава на Земята гласови съобщения - посланието към хората на Земята е записано от студентите на ТПУ на 11 световни езика: руски, татарски, казахски, английски, немски, френски, испански, портулагски, китайски, арабски и хинди. ", "date": "2019.04.08", "title": "Руски учени от Сибир планират да печатат космически спътници на 3D-принтер"}
{"url": "http://www.cross.bg/paskalev-izklyuchitelno-kostadin-1601213.html", "text": "/КРОСС/  По принцип според мен личностите са важни, но в крайна сметка изключително важно е каква е нормативната уредба и какви са административните процедури, които гарантират борбата с корупцията. В този смисъл аз много се надявам на днешния КСНС при президента първо да участват всички поканени, второ да се коментират реалните проблеми в държавата, които са факт - тежката корупция, която се материализира в апартаменти към настоящия момент. Това каза в сутрешния блок на БТВ „Тази сутрин\" Костадин Паскалев, член на НС на БСП. Тук въпроса е дали Консултативния съвет ще предприеме сериозен, тоест ще вземе решение за сериозен анализ на действащото законодателство в борбата с корупцията и ще предприеме съответните решения за изменение на нормативните актове и респективно административните процедури, добави той. Виждаме с този скандал за апартаментите, че имаме изключително тежък проблем в държавата и той е свързан с няколко основни неща. Това да пестиш данъци, при условие че реализираш конкретна сделка е закононарушение, закононарушение е и тогава, когато укриваш доходи или предприемаш действия, с които реализираш собствения си интерес, каза още Паскалев. Корупцията в крайна сметка е използването на служебно положение за лично облагодетелстване. Ние в момента като факти имаме представители на законодателната власт, които ясно декларират своите имоти, които са придобити по един изключително интересен за всеки български гражданин начин, каза още членът на НС на БСП.Не заставам нито зад позицията на Корнелия Нинова, нито зад Сергей Станишев. Няма раздор в партията в момента, коментира по темата за предстоящите евроизбори Костадин Паскалев. Той допълни, че според него левицата ще спечели предстоящия вот за ужас на ГЕРБ. Не коментирам бройката на евродепутатите. Пет гласоподаватели да гласуват повече за БСП ще бъде победа, заяви Паскалев. ", "date": "2019.04.08", "title": "Костадин Паскалев: Тежката корупция е проблем в държавата "}
{"url": "http://www.cross.bg/hrani-navitzi-ybietz-1601197.html", "text": "/КРОСС/ 11 милиона души годишно умират преждевременно от нездравословен хранителен режим. Това показва изследване, чиито резултати са публикувани в медицинския и научен журнал The Lancet.Според проучването всекидневният ни начин на хранене е по-голям убиец дори от тютюнопушенето и има пряка връзка със смъртта на всеки пети човек по света. Солта - независимо дали в хляба или в обработените меса, е най-големият виновник за повечето смъртни случаи.Учените смятат, че не затлъстяването, а нездравословните храни увреждат сърцето и причиняват рак. След солта най-много съкращава живота липсата на пълнозърнести храни, плодове и зеленчуци. Учените посочиха, че най-пагубните хранителни навици са свързани с прекомерната употреба на сол, както и липсата на плодове в менюто ни. Липсата на фибри и Омега-3 също може да доведе до смърт.По-голямата част от регистрираните смъртни случаи, свързани с хранителните навици, са причинени от сърдечно-съдови заболявания. Солта е най-големият убиец, подчертаха експертите. Резултатите от изследването показват, че хората не ядат ядки, а те допринасят за здравословен и по-дълъг живот. ", "date": "2019.04.08", "title": "Вредните храни убиват повече от цигарите"}
{"url": "http://www.cross.bg/georgiev-gerb-zashtoto-1601170.html", "text": "/КРОСС/ Ако не усещате на какво мирише държавата, ще ви кажа. Мирише на пот. Потят се по високите етажи, не само на шестия, не само в сауната на върха на покрива, който е тераса.Държавата е притихнала. След четири оставки и една молба за отпуск Бойко Борисов препоръча на всички замесени в имотния скандал да излязат в дъъъълга почивка, докато ги проверяват; спря - временно - небостъргача на частната строителна фирма „Артекс\"; и макар да не е седмият ден, реши да си отдъхне.Има нужда. Скандалът с луксозните апартаменти, напазарувани твърде евтино от хора на публични длъжности, заплашва да се разрасне и броят на оставките съответно да нарасне. Да не се окаже, че преди европейските избори кадровата банка на ГЕРБ ще се изпразни заради овакантени по спешност управленски кресла?След като Цветан Цветанов напусна 44-тото Народно събрание, парламентарната група вече е окомплектована с нов депутат - Станислав Стоянов, и с нов лидер - д-р Даниела Дариткова, влязла в парламента през 2009 г. като балдъзата на Мирослав Найденов (земеделски министър в първия кабинет на ГЕРБ), но вече натрупала свой актив. За правосъден министър е предложен човек, чиито юридически компетенции няма да засенчат работата на предшественичката му на поста Цецка Цачева, също подала оставка. Данаил Кирилов, председател на Правната комисия в парламента, благодари за номинацията и обяви като най-сериозна задача довършване на работата по мониторинговия механизъм. Освен това премиерът му е заръчал да върне общинските съветници отново в кръга на лицата, които да бъдат проверявани от КПКОНПИ - извадени от същия тоя кръг по идея на ГЕРБ. Кирилов благодари за доверието. Наистина си е за благодарене - това е като да платиш апартамент на зелено и най-после да получиш Акт 16.Но така е в политическите скандали - едни губят доверие, други ги товарят с още по-голямо. На 4 април председателят на Комисията за противодействие на корупцията и отнемане на незаконно придобитото имущество (КПКОНПИ) Пламен Георгиев излезе в отпуск, докато бъде проверен от прокуратурата за разминаванията за два негови апартамента и укритата от деклариране пред Комисията, която оглавява, тераса от 186 кв.м. Стори го веднага след като прокънтя призивът на Борисов за „незабавна оставка или дълъг отпуск\" на замесените. Няколко часа след думите на премиера лидер, президентът Румен Радев заяви, че е по-добре Пламен Георгиев да остане встрани и че снема доверието си от него.Държавното обвинение започва проверки и на жилищата на сина на директора на Националната следствена служба (НСлС) и заместник главен прокурор Борислав Сарафов, както и на Елисавета Панова**, съпругата на председателя на Върховния касационен съд (ВКС). Лозан Панов вече декларира, че няма защо да излиза в отпуска, но Сарафов ще го направи. Тази седмица съпругата на Панов беше насрочила пресконференция, която по-късно отмени. Засега в този призив не се припознава заместникът на Георгиев в КПКОНПИ - Антон Славчев. И той като шефа си Георгиев е скрил тераса, която е даже по-голяма от шефската - 244 кв.м.Както върви, Борисов изземва инициативата в борбата с корупцията, като показва реални мерки броени дни преди насроченото на 8 април от президента Румен Радев заседание на Консултативния съвет по национална сигурност (КСНС). То може и да бъде провалено от нечие скандално поведение, така както се провали онова от 20 юни 2013 г., свикано от президента Росен Плевнелиев заради избора на депутата от ДПС Делян Пеевски за шеф на ДАНС. А го провали Борисов, лидер на опозиционната тогава ГЕРБ, който го напусна заради някакъв митичен заговор за убийството му - щял да бъде арестуван и убит в ареста. Изглежда, беше предозирал с филмите.Предстоящото заседание на КСНС е посветено на борбата с корупцията по високите етажи на властта заради зависимостите между политици, бизнес и власт, излезли наяве в „Апартаментгейт\". В първия си коментар по темата Радев заяви, че „случаят надхвърля обхвата на една имотна сделка, защото пряко рефлектира върху доверието в политическата класа и държавността\".Разбира се, че държавният глава се възползва от скандала „по високите етажи\", който се развива фарсоподобно с укритите от деклариране огромни тераси на персони, избрани да бъдат гардове на „белите пари\" и държавността. Партията, която го предложи за поста на „Дондуков\" 2 - БСП, поиска оставката на Пламен Георгиев. Тук социалистите показват последователност, тъй като техните депутати гласуваха и против избора му от 44-тото НС.В ГЕРБ са наясно, че ако се опитат да изклинчат от КСНС, ще инкасират повече негативи, затова най-вероятно ще участват. Все пак ще имат превес на заседанието, тъй като всички представители на държавата са избрани или назначени от тях, а като прибавим хората на коалиционния партньор „Обединени патриоти\" и на Марешки, мнозинството е гарантирано. (Членове на КСНС са председателят на парламента, премиерът, министрите на вътрешните и външните работи, на отбраната и на финансите, шефовете на ДАНС и на разузнаването, началникът на отбраната и секретарят на правителствения Съвет по сигурността. Всяка от парламентарните групи също изпраща участник, а в зависимост от обсъжданите теми могат да бъдат привличани и други представители на държавата или партиите.)БСП, които се надяват „Апартаментгейт\" да скъси максимално разстоянието между тях и ГЕРБ, ще се готвят. ДПС, които очакват да си възвърнат част от гласовете на българските мюсюлмани, няколко десетки хиляди от които гласуват за ГЕРБ, също се надяват на ползи от скандала. Предвид заложената цел от 400 000 гласа и намаляващата подкрепа за Движението, задачата няма да е лесна.До 8 април няма да има резултати от проверките, разпоредени заради „Апартаментгейт\". Но един от негативите вече е консумиран - компрометирана е КПКОНПИ, любимата бухалка на властта. И дори видео от изкараната на търг къща на Баневи, наподобяваща дворец, не може да се мери с терасата със сауна, душ и барбекю.Неколцина олигарси в България се събрали и решили да си отмъстят на КПКОНПИ, защото имат 198 милиона причини да го направят. Пуснали една шапка помежду си, събрали пари за дрон, дали на хлапето на единия да го управлява и заснели една тераса със сауна, барбекю и душ. После продали историята на медиите. Е, може и да не е станало точно така, но дали си струва пуканките тоя филм с главен герой шефа на КПКОНПИ, който слага точка преди финалните надписи?Герберският криейтив прибягна (отново) към „заплаха за убийство\" в непохватен опит да наклони везните към версията на Георгиев, че е мишена, а не маскара. Този път е писмо с малка примка. А през 2016 г. беше писмо с изрязани от вестници букви, патрон и адресат - Бойко Борисов. За разнообразие следващия път може да е прясно отрязана свинска глава - и пресцентърът да прати снимки.Но да се върнем на терасата и едни суми, които се губят в декларациите на Георгиев. НАП и кредиторът му - Първа инвестиционна банка (ПИБ), толкова се оплетоха в замазване на гафовете, че те само станаха по-видими.Миналата седмица на помощ се притече НАП - за да промени данъчната оценка на първото жилище, купено от Георгиев през 2012 г. Според нотариалния акт и декларацията излизаше, че го е купил дори под данъчната оценка. Но на 28 март НАП спешно преоцени имота със 100 000 лв. а по-малко и данъчната оценка стана по-ниска от цената на придобиване. Обяснението на Георгиев е, че е станала грешка и през 2012 г. не обърнал внимание какво пише в нотариалния акт. Едва миналата седмица установил грешката (точно когато „Биволъ\" съобщи за разминаването в имотните му декларации), а тя била своевременно поправена от НАП.Но за терасата не се получи така. Първо, Георгиев шикалкавеше, че е част от общите площи на кооперацията и затова не я е декларирал като своя в имуществената си декларация като висш държавен служител. Но само от неговия апартамент има излаз към нея, а тя е фигурирала и в офертата за продажба на имота от предишните собственици. Второ, ипотекиран е целият имот, видно след като bTV показа договора за ипотеката: „Ипотеката се вписва върху следния недвижим имот, собственост на Пламен Георгиев Димитров... застроена площ от 16 квадратни метра, състоящо се от галерия и баня с тоалетна, и тераса - плосък покрив с площ от 186 квадратни метра...\"Тоест ако изпадне в неплатежоспособност или по някаква причина кредитът стане предсрочно изискуем, банката ще му вземе имота заедно с терасата - защото фигурира в нотариалния акт. Така че изявлението на ПИБ в отговор на питане на БНР, че терасата не е част от обезпечението за ипотечния кредит, е просто лишено от стойност. В противен случай нотариалният акт трябва да се поправя.И още нещо. ПИБ посочва, че е отпуснала кредит в размер на 189 500 лв., като тази сума представлява 50% от пазарната оценка на тризонета на Георгиев. А той е платил 293 374 лв. - доста под 265-те хиляди евро от официалната обява за имота, публикувана през 2016 г. и огласена от „Антикорупционния фонд\".Все пак в едно изречение от съобщението на банката никой не се съмнява - че финансовите възможности на Пламен Георгиев му позволяват да обслужва кредита. Със сигурност е така при заплатата от 7500 лв.Тази работа с евтините апартаменти обаче не е отсега. Има две възможни обяснения за съмнително ниските цени - или жилищата се дават като подкуп срещу извършена или предстояща услуга, и/или защото политиците не могат да обяснят произхода на средствата си. Очевидно на тези хора и през ум не им минава, че някоя институция в държавата може да установи сериозно разминаване между реални доходи и начин на живот - разходи за дом, пътувания, почивки, образование на децата и т.н., - и те да си получат заслуженото наказание.В България, където демокрацията се води победила, а пазарната икономика - установена, има неписани правила, които отменят писаните. Те са в сила, ако си СНЧ - „силно наш човек\". Ecce Homo, в побългарен като Виенския бал вариант. СНЧ е неизтребима категория в България. СНЧ ползва набор от привилегии: частни фирми продават апартаменти на няколко пъти по-ниски цени, защото СНЧ-тата няма как да докажат произхода на парите; частни банки отпускат огромни кредити, каквито не дават на обикновените ничии хора; СНЧ-тата могат да бъдат назначени на места, за които нямат не просто квалификация, а дори и подходяща диплома; а обърка ли се нещо, всички държавни институции се изправят да ги бранят, да почистват след тях или да разчистват ниша за бизнеса им. Тези привилегии действат само когато на власт са хората-на-силно-нашите-хора.Така политологът Азер Меликов стана шеф на държавната фирма „Информационно обслужване\" с над 10 000 лв. заплата по време на премиерстването на Сергей Станишев, а 28-годишната еколожка Марина Армутлиева командваше бордовете на други два държавни мастодонта - АЕЦ „Козлодуй\" и „Мини Марица-изток\" в първия кабинет на ГЕРБ. Освен на ниво изпълнителна власт, СНЧ-тата са насадени и на ниво местно управление и „Кумгейт\" (назначенията на близки хора на ключови места в община Хасково под натиска на депутата от ГЕРБ Делян Добрев) е един от многото примери.Къде остават тогава върховенството на закона, индивидуализмът, предприемчивостта и свободната пазарна икономика - все ценности на консервативното дясно, към което се причислява ГЕРБ? Ами справедливостта, солидарността, социалната държава на левицата? Всеки извън СНЧ е свободен да ги ползва, както намери за добре.Но сега СНЧ-тата се потят, защото на покрива на властта е горещо. Точка.Автор Емилия Милчева, toest.bg", "date": "2019.04.08", "title": "ГЕРБ върху горещ тенекиен покрив"}
{"url": "http://www.cross.bg/boevski-grama-gulubin-1601198.html", "text": "/КРОСС/ Пол Боевски остава в ареста, реши Софийският градски съд. Синът на шампиона ни по вдигане на тежести Гълъбин Боевски е обвинен за разпространение на дрога.На 4 април той е бил заловен с 2,31 грама коноп, 17,44 грама амфетамин и 4,42 грама кокаин. Част от дрогата била скрита в колата му, а останала - в неговия дом и в апартамента на приятелката му.Решенението на съда не е окончателно, в случай че Боевски обжалва, делото е насрочено за 11 април пред Софийския апелативен съд.Самият Гълъбин Боевски беше осъден през 2012 година на 9,4 години затвор в Бразилия за трафик на кокаин, скрит в куфар. Той категорично отхвърли обвиненията и уточни, че е купил куфара непосредствено преди пътуване. След известен престой в затвора той се прибра у нас, а причините за предсрочното му освобождаване така и не станаха известни.Името на Пол Боевски нашумя преди 11 години, когато като ученик беше приет в болница, след като се простреля в главата с внесен в училище газов пистолет. Случаят доведе до оставката на баща му като общински съветник от ГЕРБ.  ", "date": "2019.04.08", "title": "Синът на Гълъбин Боевски  остава в ареста  "}
{"url": "http://www.cross.bg/panov-elisaveta-panova-1601212.html", "text": "/КРОСС/  Лозан Панов ще съди България в Страсбург заради наложената му от Софийския административен съд глоба за недеклариране на имот пред Сметната палата. Това каза в интервю за предаването „120 минути\" по БТВ съпругата на председателя на ВКС Лозан Панов - Елисавета Панова.Съпругата на Панов - Елисавета - беше категорична, че имотът е бил деклариран пред инспектората на Висшия съдебен съвет.Що се отнася до нейния апартамент, купен от фирмата „Артекс\", преди да се омъжи за Панов, тя беше категорична, че ниската цена е била заради срива на цените по онова време. Фактът, че собствениците на фирмата архитектите Мирянове са им кумове, не е повлиял.\"Ако председателя на най-висшата съдебна инстанция не може да получи правосъдие какво остава за вас и за мен\", коментира Елисавета Панова.На въпрос дали Лозан Панов трябва да остане на поста си, тя заяви: Смятате, че трябва да спре да се бори? Не, напротив, трябва да си признаем, че живеем в завладяна държава и просто останалите да изберат дали да продължат да живеят в нея, или да се изправят.Жената на Панов обясни и че единственото, което й е останало, е да покаже всички документи по закупуване на имота си. Тя обясни и че ниската цена се дължи на по-голямата първоначална вноска, която е направила.„465 евро на квадрат са, понеже годината на сключване на сделката е 2013 г. Има достатъчно анализи за състоянието на пазара в интернет за този период. В началото на 2013 е началото на пика на имотната криза. В този период никой не инвестираше в строителство. Хората предпочитаха да влагат спестяванията си в депозити. Банковият сектор се ползва с добър имидж. Това е първият компонент, който играе роля върху цената. Вторият компонент, аз закупих не сграда, аз закупих право на строеж, защото сградата е една картинка, което означава, че аз поемам риск. Следващият момент е с първоначалната вноска. Никой не е готов да даде 50% от цената предварително, а 10 до 30% максимум. Това са факторите за цената\", обясни Елисавета.Тя призна, че семейство Мирянови, собствениците на фирма „Артекс\", са й близки, като те са и кумуве на сватбата й с председателя на ВКС. Панова каза, че личен проблем я свързал с Весела Мирянова.\"Аз не се срамувам от познанството си със сем. Мирянови. Построили са едни от най-качествените жилищни сгради през последните 25 г. в София, срамувам се от начина, по който се управлява държавата ни, от тресавището, в което се превърна. Същото това тресавище поглъща и почтените хора вече\", смята Елисавета Панова.  ", "date": "2019.04.08", "title": "Бети Панова: Лозан Панов ще съди България в Страсбург"}
{"url": "http://www.cross.bg/vlastta-koryptziyata-suvet-1601240.html", "text": "/КРОСС/  На „Дондуков\" 2 започна свиканото от държавния глава Румен Радев заседание на Консултативния съвет за национална сигурност /КСНС/, посветено на противодействието на корупцията по високите етажи на властта и необходимостта от мерки в тази насока.Това е второто заседание на консултативния съвет, свикано от президента Румен Радев за предприемане на реални мерки за борба с корупцията, след становището на КСНС от 17 октомври 2017г. Членовете на консултативния съвет тогава декларираха, че е необходим комплексен подход, който наред с  превенцията, да се фокусира и върху разкриването, разследването и реализирането на наказателна отговорност; нормативна база, която да обхваща всички аспекти на превенцията, противодействието и борбата с корупцията; ефективни институции и механизми, както за превенция и пресичане на корупционни практики, така и за своевременно разкриване и разследване на корупционни престъпления. Тези постановки не бяха заложени в цялост в приетия антикорупционен закон, на който държавният глава наложи цялостно вето.Призив за реално противодействие на корупцията в България беше отправен от държавния глава и в неговия публичен отчет по случай две години от встъпването му в длъжност от януари 2019 г., в който се подчертаваше, че:„...Историята е показала, че закърняването на представителната демокрация води до концентрация на политическата власт в тесен елит, който трансформира тази власт в икономически облаги и ги влага в още повече власт. Така този елит бетонира властта си и порочният кръг се затваря. Оттам и растящите бедност и неравенства, незадоволителният темп на развитие, настъплението срещу демокрацията, чувството за обреченост и безпътица, емиграцията и демографската катастрофа.Крайно време е да се разграничат корумпирани от ограбвани; сенчест и олигархичен бизнес от почтено предприемачество. Механизмите за контрол над властта трябва да се разширят и да включват не само формални проверки на имотни декларации на политиците, а и какви пари харчат, имат ли свързани и подставени лица за скрито придобиване на фирми, активи, имоти и сметки у нас и в чужбина.За да върви обществото ни напред, трябва да се възстанови доверието на гражданите в държавността, а това минава неизбежно през възмездието - безкомпромисно наказателно преследване на корумпираните и грабителите. Апелирам КПКОНПИ, прокуратурата, МВР и службите да навлязат и в старателно отбягвания периметър на властта, в потенциални зависимости между политици, собственици на фирми, които печелят крупни обществени поръчки, и потенциални подставени лица. Ако това не стане, разпадът ще продължи, а търсенето на справедливост може да излезе извън рамките и механизмите на закона.Управляващият елит трябва да реши въпроса за ускореното икономическо и социално развитие на страната. Който иска да управлява, трябва да предложи високообразовани, компетентни и почтени хора, мотивирани да работят в полза на обществото.Ако партиите искат да се видят на бъдещия политически хоризонт, трябва да се чистят от корумпирани и некомпетентни кадри с управленски амбиции. Ако нашето общество осъзнае своята сила и отговорност, то може да се справи с истинския проблем на България - безнаказаните престъпност и корупция. Ако се справим с този проблем, ще се гарантира прозрачна и справедлива обществена и бизнес среда, в която и другите проблеми ще намерят своето решение.\"  ", "date": "2019.04.08", "title": "Започна заседанието на КСНС, посветено на корупцията по високите етажи на властта"}
{"url": "http://www.cross.bg/dluzhnost-sozopol-nito-1601248.html", "text": "/КРОСС/  Специализираният наказателен съд отстрани от длъжност кмета на Созопол Панайот Рейзи. Той е обвинен в присвояването на 2 млн. лв. общински средства.Рейзи е категоричен, че въпросната сума нито е присвоена, нито източена.От длъжност е отстранена и главната счетоводителка на общината Златка Мусева. ", "date": "2019.04.08", "title": "Съдът отстрани от длъжност кмета на Созопол "}
{"url": "http://www.cross.bg/godini-ruka-kontzert-1601245.html", "text": "/КРОСС/  Големият концерт на завездата на гръцката музика ВАСИЛИС КАРАС в София наближава, а най-големите му фенове у нас вече тръпнат в очакване на датата 8 май. Организаторите на събитието решиха да зарадват сериозно един от тях, като организираха игра с награда - цяла вип маса за късметлията и неговата компания. Единствено условие да провериш късмета си е да притежаваш билет за концерта, закупен до датата 10 април (включително), с който автоматично участваш в томболата. В нея участват всички закупени до този момент билети. Късметлията ще бъде изтеглен на 11 април, а номерът на печелившият билет ще бъде обявен на обяд в събитието във ФБ (). Голяма част от залата вече е разпродадена, а с бързи темпове намалява и бройката на свободните вип маси.  На 8 май 2019 г. вездата ще отбележи у нас завидните 40 години на сцена с голямо бузуки парти пред хиляди фенове! Той ще пристигне от Гърция заедно с 10 страхотни майстори бузукари и целият си оркестър, а шоуто му ще бъде от най-висока класа!    Билетите за шоуто се продават ексклузивно в системата на Ticketportal.bg, а цената им е от 30 до 50 лв. за седящо място (според мястото в залата). За тези, които искат да бъдат \"на една ръка разстояние\" от любимеца си, се предлагат седящи места на терен (ВИП маси), разположени пред и близо до сцената, в различни ценови категории.Василис Карас може би e най-популярният гръцки изпълнител, чиито песни са обичани от три поколения вярна публика. Той е един от най-слушаните и харесвани изпълнители у нас, а феновете му тук са хиляди. С характерен дълбок глас и силно сценично присъствие - талантът му върви ръка за ръка с много труд. Той е изключително продуктивен през всичките тези години, а почти всеки негов албум става златен и платинен. Никога не е преставал да създава песни, повечето от които се превръщат в безкомпромисни хитове. Има издадени над 40 албума. Изнасял е концерти в различни краища на света - Северна Америка, Европа, Азия, Австралия. Последният му концерт у нас беше преди две години, когато в същата зала \"Арена Армеец\" имаше повече от 15 000 души. Във връзка с предстоящият си концерт на 8 май в София, звездата сподели, че много обича да идва в България, защото тук има много приятели и фенове. Именно по покана на свой близък приятел е стъпил за първи път у нас преди 27 години.  ", "date": "2019.04.08", "title": "Наближава концертът на Василис Карас на 8 май в зала “Арена Армеец”"}
{"url": "http://www.cross.bg/georgi-direktora-kalotina-1601241.html", "text": "/КРОСС/  1500 кг марихуана, скрита в ТИР, е задържана на митница \"Калотина\" след преследване на наркотрафикантите.При акцията на полицията и митничарите са задържани няколко души. По-късно днес административният ръководител на Окръжна прокуратура-София Наталия Николова заедно с директора на агенция „Митници\" Георги Костов и директора на Дирекция „Митническо разузнаване и разследване\" Георги Георгиев ще дадат повече информация за операцията.", "date": "2019.04.08", "title": "Задържаха 1500 кг марихуана в ТИР на ГКПП Калотина"}
{"url": "http://www.cross.bg/chasa-sofiyaot-sustoi-1601191.html", "text": "/КРОСС/ София.От 13.00 часа на „Дондуков\" 2 президентът Румен Радев свиква заседание на Консултативния съвет за национална сигурност на тема: „Резултати от противодействието на корупцията по високите етажи на властта. Необходимост от мерки\".***София.От 10.00 часа в пресклуба на БТА ще се състои пресконференция за приноса на българските роми за развитието на демокрацията в България.***София.От 11.00 в пресклуба на БТА Асоциацията на автомобилните производители и техните оторизирани представители в България и „Експо Тим\" ще дадат пресконференция за „Мото ЕХРО 2019\".***София.От 12.00 часа в пресклуба на БТА Мод де Бор-Букио ще представи предварителни наблюдения и оценка на мащабите на продажбата и експлоатацията на деца в страната, както и на първопричините и основните предизвикателства в борбата срещу тези проблеми, пред които е изправена България.***София.В 12.00 часа в Преклуб „България\" (Национален стадион „Васил Левски\") ще се състои пресконференция, на която Спешъл Олимпикс България ще обяви началото на Регионалните игри по футбол и народна топка в страната'2019.***София.От 13.00 часа трети състав на Комисията за защита от дискриминация ще проведе заседание по преписка, образувана по жалба служител на МВР, който е и студент задочник в Академия на МВР.***София.От 13.30 часа в Национален дворец на децата в зала 1 ще се проведе среща на 30 роми-учители от цялата страна с министъра на образованието и науката г-н Красимир Вълчев, зам.-министър Д. Сачева и други представители на МОН по актуалните въпроси на българското училище.***София.От 14.00 часа в сградата на НКЖИ, в присъствието на инж. Галина Василева - директор на Дирекция КПП, МТИТС, инж. Красимир Папукчийски - генерален директор на ДП НКЖИ и инж. Мария Чакърова - директор дирекция „Стратегическо развитие и инвестиционни проекти\" ще бъде подписан договорът за контрол, управление и строителен надзор на железопътен участък Костенец - Септември.***София.От 15.00 часа трети състав на Комисията за защита от дискриминация ще проведе заседание по преписка, образувана по жалба на А.Б. срещу служителка на търговска дружество, извършващо дейност в магазин „New Yorker\" в София.***София.От 18.00 ч. в книжен център „Гринуич\" (ул. „Витоша\" 37) ще се проведе обществен разговор „Фашизмът не е мнение, фашизмът е престъпление\" и премиера на книгата на Велислава Дърева - „Атентатът`1925. Денят, в който се отвориха портите Адови\".***София.От 18.00 часа в мраморното фоайе на Столична библиотека ще бъде представен новият роман на Жени Тачева „Крадлата със синя кръв\".***София.От 18.00 ч. в зала „България\" ще бъде открита ретроспективната изложба \"Музика в обектива\" на фотографа Василка Балевска.***София.От 18.30 часа в Нова конферентна зала (Огледалната зала) на СУ „Св. Климент Охридски\" ще бъде представена книгата „Спомени\" на проф. Петко Венедиков.***Благоевград.От 10.00 часа в ЮЗУ „Неофит Рилски\" - Благоевград, Заседателна зала 114, ще се проведе лекция от цикъла MASTЕRCLASS WORK 4.0 с участието на президента на КНСБ - Пламен Димитров, образователният министър Красимир Вълчев и социалният министър Бисер Петков.***Варна.От 09.30 часа в Окръжния съд в започва делото срещу Курт М. и Робърт П. за огромното количество задържани прекурсори.***Варна.От 10.00 часа в клуба на ПП ГЕРБ на ул. „Г. Бенковски\" №1 народният представител от Парламентарната група на ГЕРБ Емилия Милкова ще има приемен ден във Варна. Тя ще отговаря на въпроси на варненци в морската столица.***Варна.От 11.00 часа в Щаба на ВМС командирът на Военноморските сили контраадмирал Митко Петев ще даде пресконференция за кампанията „Бъди войник\".***Велико Търново.От 19.00 часа в Клуб 7 ще се проведе среща с психотерапевта Адриан Аврамов на тема „Хейтърство\".***Видин.От 10.30 часа до 12.00 часа в Конферентния център на Областна администрация Видин ще се проведе кръгла маса на тема \"Видин - мост за етнокултурно единение\", посветена на Международния ден на ромите.***Враца.От 11.00 часа на терена между ж.к. „Сениче\" и квартал „Кулата\" ще бъде извършена церемония „Първа копка\" на завод за информационни кабели и електронни компоненти на немската компания MD ELEKTRONIK.***Горна Оряховица.От 09.00 часа в ОУ „Иван Вазов\" в рамките на Маратон на четенето 2019 ще бъде представен автора Ани Шани и нейните детски книги „Горски приказки\", „Посрещане на пролетта\" и „Приятели\".***Горна Оряховица.От 11.00 часа ще бъде открита обновената сграда на първото килийно училище в Горна Оряховица, което се намира в двора на църквата \"Св. Георги\".***Горна Оряховица.От 16.00 часа в Младежки дом Младежкият дом и Унгарският културен институт „Балаши\" ще представят изложбата „Готови за приключение\" (автомобилно рали Будапеща-Константинопол, 1912 г.).***Добрич.От 10.30 часа в Младежкия център в зала 3 ще се състои неформално обучение на тема „Исторически поглед към събитията, свързани с отбелязването на 8 април - Международния ден на ромите\".***Добрич.От 14.00 часа в зала „Добрич\" ще се състои пресконференция на доц. Сабин Леви.***Добрич.От 14.30 часа на Паметника на Васил Левски ще бъдат поднесени цветя.***Добрич.От 16.00 часа в Народно читалище „Романо дром - 2002 г.\" ще се състои концерт на любителски състави читалището.***Добрич.От 17.00 часа в Дом-паметник „Йордан Йовков\" ще бъдат наградени победителите от конкурс за историческо есе на тема „140 години от приемането на Търновската конституция\".***Добрич.От 17.30 часа в Художествена галерия-Добрич ще бъде открита пътуваща юбилейна изложба на Българска асоциация на независимите художници и аниматори „Пройко Пройков\".*** Монтана.От 18.00 часа в Драматичния театър „Драгомир Асенов\" ще започне концерт, посветен на Международния ден на ромите.***Плевен.От 12.30 часа в пресклуба на БТА ще се състои пресконференция на Сдружение „Артилерия - генерал Владимир Вазов\".***Пловдив.От 09.00 часа ще се проведе извънредна сесия на Общинския съвет за отчет на разходите на Фондация Пловдив 2019.***Пловдив.От 09.00 часа, 2 зала, Окръжният съд ще гледа делото срещу бившия началник на Охранителна полиция на Трето РУ Стоян Павлов,обвинен в подкуп при телефонни измами.***Пловдив.От 10.00 часа, в 10 зала, Окръжният съд ще гледа делото срещу бившия управител на „Комплексен онкологичен център - Пловдив\" д-р Красимир Вальов. Той е обвинен за безстопанственост в особено големи размери при закупуването на компютърен томограф за центъра, определяйки прогнозна цена от 950 000 лв.***Пловдив.От 10.30 ч., зала № 1 на Апелативен съд Пловдив ще се гледа делото, образувано по протест на Окръжна прокуратура - Пазарджик и Министерството на финансите срещу решение на Окръжен съд - Пазарджик, с което адвокат Н. В. /51 г./ е признат за невинен по обвинение за укриване и неплащане на данъци в особено големи размери 909 812,43 лева.***Пловдив.От 13.30ч., зала №1 на Апелативен съд ще се гледа делото срещу С. П. /на 28г/ от Украйна, работещ като шофьор в Латвия, който на 28.05.2018 г., на автомагистрала „Тракия\", км.123, област Пловдив, при управляване на моторно превозно средство - товарен автомобил е причинил смъртта на И. М. и бременната му съпруга С. К., като деянието е извършено след употреба на наркотични вещества. Пловдивският окръжен съд го е осъдил на 9 години лишаване от свобода и го е лишил от право да управлява МПС за срок от 10 години.***Силистра.От 12.00 часа в залата на Женско дружество „Екатерина Каравелова\" ще се състои кръгла маса по проект „Подобряване мобилността на работещи и безработни\".***Сливен.От 09.30 часа до 16.30 часа в офиса на ПП ГЕРБ на ул. „Цар Освободител\" № 17 общинските съветници Тодор Начев и Керанка Стамова щепроведат приемни за граждани.***Смолян.От 16.00 часа до 18.00 часа в офиса на ПП ГЕРБ на бул. „България\" 14 общинските съветници Славка Каменова, Петър Мирчев и Ангел Безергянов ще проведат безплатни юридически консултации за граждани.***Стара Загора.От 11.00 часа в сградата на РЗИ - Стара Загора сдружение „Свят без граници\" ще връчи за пета поредна година своите награди „Без граници\".***Стара Загора.От 14.00 часа в РБ „Захарий Княжески\" ще се състои Международен студентски театрален фестивал „Данаил Чирпански\" - „Актьорството като начин на общуване със света: как да останем себе си, докато се превръщаме в друг\" - лекция Оксана Мисина.***Стара Загора.От 17.00 часа в Драматичния театър ще се състои Международен студентски театрален фестивал „Данаил Чирпански\" - „Хора с куфари\" от Ханох Левин - НАТФИЗ „Кръстьо Сарафов, режисьор Мартин Каров.***Стара Загора.От 20.00 часа в Кукления театър ще се състои Международен студентски театрален фестивал „Данаил Чирпански\" - „Убийство\" от Ханох Левил - университет на Тел Авив, режисьор Еалеал Семел.*** Шумен/Велики Преслав.От 09.30 часа в общинския офис на ПП ГЕРБ зам.-председателят на партията Цветан Цветанов ще разговаря с членове на структурата.*** Шумен/Смядово.От 11.00 часа зам.-председателят на ПП ГЕРБ Цветан Цветанов ще посети Музеен комплекс - град Смядово, където ще се срещне с граждани от общината, както и с членове и симпатизанти на партията.  ", "date": "2019.04.08", "title": "Предстоящи събития на 8 април"}
{"url": "http://www.cross.bg/georgiev-priklyuchen-radev-1601201.html", "text": "/КРОСС/  Президентът Румен Радев свиква днес заседание на Консултативния съвет за национална сигурност (КСНС) на тема „Резултати от противодействието на корупцията по високите етажи на властта. Необходимост от мерки\". То ще се състои от 13 ч. на „Дондуков\" 2.Държавният глава свиква КСНС на фона на имотния скандал във властта. Заради разкрития, че представители на управляващата партия са си купили апартаменти на по-ниски от пазарните цени, оставки подадоха министърът на правосъдието Цецка Цачева, заместник-министрите на спорта Ваня Колева и на енергетиката Красимир Първанов, а зам.-председателят на ГЕРБ Цветан Цветанов напусна парламента. В скандала бяха замесени имената на председателя на Антикорупционната комисия Пламен Георгиев, на сина на директора на Националното следствие Борислав Сарафов и на съпругата на председателя на Върховния касационен съд Лозан Панов. Главният прокурор разпореди проверки, а премиерът призова: „И в КПКОНПИ, и във ВКС, и в Следствието, аршинът трябва да бъде един и същ - или незабавна оставка, или дълъг отпуск, докато не минат проверките\".Георгиев и Сарафов излязоха в отпуск. От БСП настояха за отстраняването на председателя на Антикорупционната комисия. Президентът свали доверието си от Пламен Георгиев. Радев обясни, че сериозният проблем с доверието в държавността е причина да свика Консултативния съвет: „Как реагират партиите в момента? С оставките те казват: „Проблемът е приключен\". Той може да е приключен за партиите, но не трябва да бъде приключен за държавата\".И призова органите за борба с корупцията: „Те да бъдат пример за чистота и аз мисля, че вече започва един процес на очистване и на оздравяване на тези органи, защото без здрава съдебна система нямаме правова и просперираща държава\".Последното заседание на Консултативния съвет за национална сигурност при президента беше преди година. ", "date": "2019.04.08", "title": "Радев свиква КСНС заради корупцията по високите етажи на властта "}
{"url": "http://www.cross.bg/ndsv-togava-kyneva-1601192.html", "text": "/КРОСС/  Слоганът #Европа ни чува, който ГЕРБ обяви за свой за изборите за Европейски парламент е краден. Използва го НДСВ за същата кампания, но през юни 2009 г. Тогава водач на листата на царското движение беше Меглена Кунева, която беше и еврокомисар на България. Тогава НДСВ вкара двама в Европарламента, а самата Кунева не получи подкрепа за втори мандат от дошлото впоследствие първо правителство на Борисов и приключи с брюкселската кариера.Автор на слогана на НДСВ е Моника Йосифова-Станишева, чиято ПР-агенция обслужва кампанията през 2009 година.", "date": "2019.04.08", "title": "Слоганът на ГЕРБ е краден от НДСВ преди 10 г."}
{"url": "http://www.cross.bg/plovdiv-suvet-fondatziyata-1601203.html", "text": "/КРОСС/  Пловдивският общински съвет ще заседава извънредно днес по инициатива на „Патриотичен фронт\", „Съюз за Пловдив\" и БСП с настояване общинската фондация „Пловдив 2019\" да излезе с отчет за изминалите две години и за първите два месеца на 2019 г. Поискана е и справка за всички сключени договори за периода, както и информация за отпуснатите и изплатени от фондацията суми.Очаква се съветниците да  обсъдят и предложението за отстраняване от длъжност на артистичния директор на фондацията Светлана Куюмджиева. Тя заяви, че няма да присъства на заседанието и определя случващото се като абсурдно. ", "date": "2019.04.08", "title": "Извънредно заседание на Общинския съвет в Пловдив заради фондация „Пловдив 2019“ "}
{"url": "http://www.cross.bg/romite-april-organizatziya-1601205.html", "text": "/КРОСС/  На 8 април ромите по цял свят отдават почит към своите жертви през Втората световна война. Обявен е като ден на ромите през 1990 г., по време на 4-тия Световен ромски конгрес на Международната организация \"Романо юнион\", в чест на първата значима международна среща на представители на ромския етнос - Първият Ромски конгрес, проведен на 8 април 1971 г. в Лондон.През 1992 година ООН и Европейският съюз, по предложение на Международната организация \"Романо юнион\", обявяват 8 април за Международен ден на ромите.На конгреса са приети ромски химн и знаме. Химнът е популярната и в България песен \"Джелем, джелем\". Знамето на организацията е червено колело с 16 спици върху полета в синьо и зелено. Полетата символизират небето и тревата, както и волния чергарски живот на ромите в миналото. Колелото с 16 спици в древна Индия се е наричало \"чакра\". То присъства в ромското знаме, за да напомня за индийския произход на ромите и дългия път, който са извървели от Индия до Европа. ", "date": "2019.04.08", "title": "8 април е Международен ден на ромите "}
{"url": "http://www.cross.bg/viktoriya-arabadzhievi-danuchnite-1601194.html", "text": "/КРОСС/  Без луксозния си самолет може да остане Ветко Арабаджиев. Повод е поредното разследване на НАП за укриване на данъци срещу олигарха, става ясно от решение на Административен съд - Пловдив. С него магистратите потвърждават искането на данъчните власти за запор върху фирма \"Виктория еър\", собственост на Арабаджиеви.До крайната мярка се стига след стартирала процедура в края на миналата година финансова ревизия в дружеството на от НАП-Пловдив. Повод според запознати са събрани улики при проверка на други фирми на фамилията. Макар ревизията да не е приключила, до момента са засечени нередности на стойност 26 237 лева. Следва налагане на обезпечителни мерки, с които фирмата е запорирана. Чрез адвокатите си Арабаджиеви моментално обжалват, но съдът в Пловдив оставя в сила искането на НАП.Източници в приходната администрация твърдят, че самата проверка съвсем скоро ще приключи, а стойността на нарушенията може да нарасне. След това фирмата на олигарха има възможност доброволно да плати откритите задължения към хазната.От решението на съда става ясно, че \"Виктория еър\" няма почти никакви наличности по сметките си. За това може да се наложи разпродажба на имуществото. Сред тях е и луксозният бизнес джет \"Чесна\" 500, който според публикации в авиационнни издания се притежава от \"Виктория еър\". Баровската машина е 7-местна и нова струва около 3 млн. долара. Според медийни публикации Арабаджиеви притежават самолета от няколко години, пише в-к \"България днес\".От съдебното решение не става ясно от какво точно са натрупани данъчните задължения на \"Виктория еър\". В същия момент името на дружеството се появява в ревизия на друга фирма, свързана с Арабаджиеви - \"Виктория туристик\". Макар и собственост на офшорки, фирмата от години менажира хотелската империя на олигарха, отчитайки милиони левове оборот.Проблеми с данъчните имат и други фирми на Арабаджиеви. Сред тях и управляваната от дъщеря им Александра туристическа агенция \"Виктория Холидейз\". При проверката освен злоупотреби с ДДС и укриване на доходи на стойност минимум 61 000 лева изскачат и данни за злоупотреба с еврофондове. ", "date": "2019.04.08", "title": "Личната \"Чесна\" на Арабаджиеви под запор заради укрити данъци "}
{"url": "http://www.cross.bg/pensiite-april-stantziya-1601206.html", "text": "/КРОСС/   От днес започва изплащането на пенсиите за април и на великденските добавки за най-бедните пенсионери у нас.Допълнителната сума в традиционния размер от 40 лева ще стигне до над 1 322 000 души, които получават пенсия или сбор от пенсии до 348 лева, включително, каквато е стойността на линията на бедност у нас за тази година.Преводите за пенсионерите, които получават пенсиите си по банков път, ще бъдат направени днес, а за възрастните хора, които взимат пенсията си от пощенска станция, това ще стане по график, предварително обявен в съответната станция.Изплащането на пенсиите за април ще продължи до 22 април, понеделник. ", "date": "2019.04.08", "title": "Започва изплащането на великденските добавки към пенсиите "}
{"url": "http://www.cross.bg/gradysa-oblachnostta-grumotevitzi-1601207.html", "text": "/КРОСС/  През нощта над по-голямата част от страната облачността ще бъде значителна и на места в Източна България ще има превалявания. Минимални температури между 5 и 10 градуса.Утре, след временно разкъсване и намаление на облачността от югозапад, тя ще започне отново да се увеличава. Ще започнат и валежи, които до вечерта ще обхванат почти цялата страна и ще продължат и през нощта срещу вторник. На места, главно в Южна България, те ще са интензивни и с гръмотевици. Ще духа до умерен вятър от изток-югоизток. Максимални температури между 15 и 20 градуса. Атмосферното налягане ще бъде по-ниско от средното за месеца. През деня ще продължи да се понижава.Над Черноморието в сутрешните часове все още ще има превалявания, но те ще спрат, а облачността временно ще се разкъса. Вечерта облачността отново ще се увеличи и през нощта срещу вторник по южното крайбрежие ще има валежи. Ще духа до умерен изток-югоизточен вятър. Максималните температури ще бъдат между 12 и 15 градуса. Температурата на морската вода е 9-11 градуса. Вълнението на морето ще бъде 2-3 бала.Над планините ще бъде облачно с валежи, на места и с гръмотевици. Над 2000 метра валежите ще са от сняг. Ще духа умерен южен вятър. Максималната температура на 1200 метра ще е около 9 градуса, а на 2000 метра - около 3-4 градуса.Във вторник ще бъде предимно облачно и на много места ще има краткотрайни, в отделни райони интензивни валежи с гръмотевици. Ще духа умерен вятър от изток. Преобладаващите минимални температури ще бъдат между 5 и 10 градуса, а максималните - между 13 и 18 градуса.В сряда облачността ще се разкъса, но на места, главно в следобедните часове, все още ще има краткотрайни превалявания с гръмотевици. Дневните температури ще се повишат с 3-4 градуса.", "date": "2019.04.08", "title": "Валежи и гръмотевици през новата седмица"}
{"url": "http://www.cross.bg/medal-specheli-kaleiin-1601193.html", "text": "/КРОСС/  Националният ансамбъл по художествена гимнастика спечели златен медал във финала на три обръча и два чифта бухалки на първата Световна купа за сезона в италианския град Пезаро.Момичетата на Весела Димитрова в състав капитан Симона Дянкова, Ерика Зафирова, Мадлен Радуканова, Лаура Траатс и Стефани Кирякова успяха да се преборят за златното отличие с оценка 25.750 - най-високата за целия турнир. Втори останаха съставът на Украйна, а трети - Израел.На финала с пет топки българките се наредиха на пето място с оценка 23.600. Победител стана отборът на Италия. Вчера момичетата извоюваха сребърен медал в многобоя. Руският ансамбъл бе първи, а трети останаха домакините от Италия.На финалите днес със сребърни отличия се окичиха и двете ни индивидуални състезателки - Боряна Калейн и Катрин Тасева. Калейн успя да пробие руската стена и спечели среброто на топка - първа и трета останаха двете руски близначки Дина и Арина Аверини. В съчетанието с лента по музика от филма \"Роди се звезда\" българката Катрин Тасева спечели също сребърния медал. На първо място бе отново Дина Аверина, а на трето Алина Харнаско от Беларус.Боряна Калейн успя да спечели вчера в Пезаро и едно дълго чакано отличие за българския щаб - бронз в многобоя.  ", "date": "2019.04.08", "title": "Златен медал за българския ансамбъл в Италия"}
{"url": "http://www.cross.bg/hernan-victor-cattaneo-1601229.html", "text": "/КРОСС Не един, а двама от най-уважаваните артисти на световната електронна сцена идват седмица преди Великден в YALTA CLUB. На 20 април (събота) ще видим Victor Calderone и Hernan Cattaneo, съответно в Room 1 и Room 2. Събирането на две имена от подобен ранг предвещава клубно събитие, което не е за изпускане.Думите „световноизвестни\" и „влиятелни\" се използватт твърде често тези дни до такава степен, че почти стават клишета. Достатъчно е да погледнете 20-годишния опит на Victor Calderone и фактите говорят сами за себе си. От предишните сътрудничества с някои от най-големите имена на поп-сцената, като Мадона, Стинг и Бейонсе Ноулс, до по-скорошните му сътрудничества с Адам Бейер, Ричи Хаутин, Никол Мудабер и Пако Осуна, непрекъснато развиващия се подход и приноса на Виктор за света на хаус и техно музиката му е спечелил място сред най-плодотворните диджеи и продуценти в света. Същевременно той не спира да разбива универсалните граници с оригинални продукции. Victor Calderone - Room 1 - Yalta Club. В същата зала на клуба, ще чуем и сетовете на Juan Alvarez и Petar Pavlov.В underground залата на YALTA CLUB ни очаква още един световноизвестен артист. Характерното звучене на аржентинеца Hernan Cattaneo му донесе безброй фенове у нас през годините. Hernan е опитен продуцент, който защити своята уникална порода електронна музика, която отново и отново се оказва на върха на DJ-плейлистите, с дискография от над 30 оригинални сингъла, 50 ремикса и 12 компилации. Към днешна дата неговият ремикс (заедно със Soundexile) на \"La Fabrica\" ​(Nick Warren) остава една от най-добрите ъндърграунд прогресивни мелодии на 2013 г., а новите сътрудничества с Guti (Wolf & Lamb), Omid 16B, SOS и Soundexile вече са в процес на разработка.Независимо дали пуска по време на фестивалите SOLAR или в някоя от залите на клуба, той знае как да грабне интереса без да се въвлича прекалено в мейнстрийм културата. На 20 април компания зад пулта ще му прави Liubo Ursiny, с когото Cattaneo е делил сцената не един път.Билети за събитието можете да закупите от ОМV, Yalta Club и eventim.bg  ", "date": "2019.04.08", "title": "Victor Calderone и Hernan Cattaneo идват в YALTA CLUB на 20 април за епично парти"}
{"url": "http://www.cross.bg/moskva-erdogan-novo-1601204.html", "text": "/КРОСС/  Турският президент Реджеп Ердоган днес ще посети Москва, където ще се срещне с руския си колега Владимир Путин. Двамата ще оглавят заседание на Съвета за сътрудничество на високо ниво между двете страни.По време на заседанието ще бъдат обсъдени двустранните отношения, ситуацията в Сирия и други регионални и международни въпроси. Предвижда се и подписване на редица документи за сътрудничество между двете страни, както и среща на бизнес-делегации.Доставката на руските ракетни комплекси С-400 също ще бъде сред темите на разговорите. Това съобщи по-рано в Москва съветникът на руския президент Юрий Ушаков.Визитата е първо задгранично пътуване на турския държавен глава след местните избори в страната. Това ще бъде трета среща на двамата лидери за тази година. Първите две бяха на 23 януари в Москва и на 14 февруари в Сочи по време на четвъртото заседание на Астанинския формат за Сирия с участието и на Иран. Миналата година Владимир Путин и Реджеп Ердоган разговаряха общо 25 пъти на четири очи на двустранни или международни форуми.2019 г. е обявена за година на културата и туризма на Русия в Турция и на Турция в Русия. Вечерта се очаква двамата лидери да посетят церемония по откриването ѝ с участие на артисти от Анкарската опера и балет, които ще гостуват в „Болшой театър\".Междувременно снощи управляващата Партия на справедливостта и развитието поиска ново броене на гласовете в Анкара от Общинския избирателен съвет. По-рано в 13 от 25 района в града районните избирателни комисии отхвърлиха жалбата за цялостно ново преброяване. Очаква се решението на Висшия избирателен съвет по искането на партията на Ердоган за ново преброяване на всички гласове в Истанбул.От ПСР поискаха и отмяна на изборите в истанбулския квартал „Бююкчекмедже\" заради нередности.Искането на опозиционната Народнорепубликанска партия за цялостно броене на гласовете в Бурса беше отхвърлено. От опозицията се оплакват, че се приемат жалбите само на Партията на справедливостта и развитието, а на различни места в страната, дори и при минимална разлика, жалбите за повторно броене на опозицията се отхвърлят от избирателните комисии.При преброени към 18:30 часа над 80,5% от невалидните бюлетини в Истанбул, преднината на опозиционния кандидат Екрем Имамоглу е над 16 000. ", "date": "2019.04.08", "title": " Путин приема Ердоган в Москва "}
{"url": "http://www.cross.bg/izberi-obichash-rabotata-1601186.html", "text": "/КРОСС/  Избери работата, която обичаш, и тогава няма да бъдеш принуден да работиш и един ден през живота си.Конфуций ", "date": "2019.04.08", "title": " Избери работата, която обичаш"}
{"url": "http://www.cross.bg/depytat-bivsh-aktrisa-1601190.html", "text": "/КРОСС/  Венцислав Каймаканов, бивш депутат от ДПС в 43-ото НС Илка Зафирова, актриса Йоана Буковска, актриса Йълдъз Ибрахимова, джаз певица Мария Капон, председател на Единна народна партия, бивш депутат Найден Тодоров, диригент Теодора Точкова, главен инспектор в Инспектората към ВСС Цветан Цветанов, депутат от ГЕРБ в 44-ото НС Юнал Лютфи, един от основателите на ДПС, депутат в 7 народни събрания  ", "date": "2019.04.08", "title": "Рождениците на 8 април "}
{"url": "http://www.cross.bg/tema-zhivo-bulgariya-1601189.html", "text": "/КРОСС/  Европа, България и мигрантите, идва ли нова вълна? Имотни казуси: Законът и данъчните оценки. В началото на сезона: Кърлежи и комари разнасят зарази. Как да се предпазим?След няколко инциденти в подлеза на НДК, общината мести спирката.Нови успехи за българските гимнастички. Как се стига до победата? Засилено присъствие на полиция и армия по границата ни с Гърция. Има ли риск от бежанска вълна?Гост: Ивайло Иванов, главен секретар на МВР На живо: Какво е решението с мигрантския лагер, близо до Солун? Ще успее ли БСП да се възползва от скандала с жилищата на властта и кой ще спечели вътрешната битка в левицата?Гост: Костадин Паскалев, БСПДомашно куче нахапа жестоко 8-годишно дете. На живо: Ще понесат ли отговорност собствениците?На живо от Варна: Тежка катастрофа на автобус от градския транспорт прати 10 души в болница. Каква е причината? „Чети етикета\": С колко и кои хранителни продукти ще поскъпнат, заради въвеждането на ТОЛ-таксите?Край на „кастингите на тъмно\" в „Гласът на България\". В студиото Иван Лечев с един от талантливите си участници. 10 пострадали след сблъсък на автобус в къща във Варна. На живо, с последна информация за инцидента. Агресия на футболен мач. Защо момче пострада тежко след побой на аматьорска среща?Синът на Гълъбин Боевски - зад решетките. Каква ще е защитата му? Заплашена ли е страната ни от мигрантска вълна? Гост - шефът на гранична полиция. След „Апартаментгейт\": Корупцията по високите етажи на властта, на съвет при президента. Какво ще се случи? Скандал заради изложба в столицата на културата. Има ли хомофобско напрежение в Пловдив? Леви срещу леви. Докъде ще стигне спорът между „АБВ\" и БСП за името „Коалиция за България\"?Руши ли се тепе в Пловдив заради строителство? На живо: Издателят Божана Апостолова, с недоволство срещу общината. Експеримент на Румен Бахов: Кой пълни джобовете на нелегалните превозвачи от Перник към София?„На твоя страна\": Всекидневен шум мъчи милиони българи. Как високите децибели се отразяват на здравето ни и доколко ефективен е контролът върху шума от автомобилите?  ", "date": "2019.04.08", "title": "Теми и гости в сутрешните блокове на телевизиите"}
{"url": "http://www.cross.bg/apostol-sveti-apostoli-1601187.html", "text": "/КРОСС/  Свети апостол Иродион се родил в Тарс, главен град на областта Киликия в Мала Азия, следователно бил съгражданин на свети апостол Павел. Той бил сътрудник на светите апостоли и ревностен проповедник на Христовото учение между юдеите и езичниците. Като слушали неговата проповед, мнозина повярвали в Иисуса Христа и се кръстили. За усърдното му служение на Църквата светите апостоли го поставили епископ в град Неопатрида. Той страдал много за вярата както от юдеите, така и от езичниците. Веднъж враговете на християнската вяра дотолкова го измъчвали, че той изпаднал в безсъзнание. Като помислили, че той е вече мъртъв, мъчителите се отдалечили от него. Но светият мъченик, подкрепен от Божията благодат, оздравял и след това проповядвал евангелското слово в Рим заедно със св. ап. Петър.Апостолската дейност на свети Иродион е била известна и на свети апостол Павел. Той го е чувствувал толкова близък, че в края на посланието си до Римляните го поздравява като свой сродник: \"Поздравете сродника ми Иродиона\" (Рим. 16:11).След мъченическата смърт на свети апостол Петър апостол Иродион заедно с много други християни бил посечен с меч в Рим.Свети апостол Агав проповядвал в Йерусалим и Юдея. Той притежавал пророчески дар. Свети апостолrel=\"met\" и евангелист Лука споменава за него на две места в книгата си Деяния на светите апостоли. В Антиохия той предсказал, че \"по цялата вселена ще бъде голям глад\". Това пророчество се изпълнило през време на император Клавдий (42-54 г.). По този повод антиохийските християни събрали помощ и по Варнава и Савел я изпратили на своите бедствуващи братя в Юдея (Деяния на светите апостоли 11:28-30).През лятото на 58 година, когато свети апостол Павел се връщал в Йерусалим след третото си проповедническо пътешествие, той минал през гр. Кесария. Там посетил Филипа, един от седемте дякони, и няколко дена останал в неговия дом. През това време от Юдея в Кесария пристигнал един пророк, на име Агав, който \"взе пояса Павлов, върза си ръцете и нозете и рече: това казва Дух Светий: така ще свържат юдеите в Йерусалим оня мъж, на когото е тоя пояс, и ще го предадат в ръце езически\" (Деяния на светите апостоли 21:8-11).Свети апостол Руф е бил епископ в гръцкия град Тива. В Посланието си до Римляните свети апостол Павел изпраща поздрав до него и до апостол Асинкрит, който бил епископ в Иркания (град в Мала Азия), до апостол Флегонт, епископ в тракийския град Маратон, и до апостол Ермий, епископ Далматски.Всички тези апостоли проповядвали ревностно словото Божие в различни области на Римската империя. Те претърпели мъчения за вярата си в Иисуса Христа и отдали живота си в себежертвено служение на Бога и на ближния.", "date": "2019.04.08", "title": "Св. апли Иродион, Агав, Руф и др"}
{"url": "http://www.cross.bg/zagivat-square-vreme-1601188.html", "text": "/КРОСС/ 217 г. - Римският император Каракала е убит от преторианския префект Макрин, който го наследява на трона.1195 г. - Византийският император Исак II Ангел е ослепен и хвърлен в затвора.1378 г. - Урбан VI е избран за римски папа.1455 г. - Каликст III е избран за римски папа.1513 г. - Мореплавателят Хуан Понсе де Леон открива Флорида и я обявява за испанска собственост.1820 г. - На остров Милос в Егейско море е открита статуята Венера Милоска.1838 г. - Започва да функционира първата трансатлантическа параходна линия.1893 г. - Княз Фердинанд I сключва брак с принцеса Мария-Луиза Бурбон-Пармска в Пианоре, Италия, учреден е възпоменателен медал по този повод (Пианорски медал).1899 г. - Марта Плейс става първата жена, екзекутирана на електрически стол.1904 г. - Longacre Square в центъра на Манхатън е преименуван на Times Square на името на The New York Times.1904 г. - Обединеното кралство и Трета република подписват Сърдечното съглашение, поставящо началото на Антантата.1939 г. - Фашистка Италия анексира Албания.1940 г. - Втората световна война: Великобритания и Франция обявяват, че са минирали териториалните води на Норвегия, за да предотвратят използването им от кораби на Нацистка Германия.1941 г. - В Галички хан в Скопие дейци на ВМРО обсъждат обявяването на самостоятелна Македония под немски протекторат.1942 г. - Втора световна война: По време на обсадата на Ленинград войските на СССР пускат в експлоатация железопътната връзка с Ленинград.1949 г. - В Хърватия е обявен националния парк Плитвишки езера.1961 г. - В Индийския океан арабски терористи взривяват английския кораб Дара, при което загиват 236 души.1973 г. - В Кипър са извършени 32 бомбени терористични акта.1990 г. - По време на курс между Норвегия и Дания се преобръща фериботът Скандинавиан стар, при което загиват 148 души.1992 г. - По предложение на Романо юнион ООН и Европейския съюз обявяват 8 април за Международен ден на ромите.1994 г. - Открито е тялото на Кърт Кобейн - вокалист на Нирвана, самоубил се в дома си три дни по-рано.2001 г. - Оповестени са резултатите от официалното преброяване в България (7 799 000 души).2001 г. - Бившият български цар Симеон Сакскобургготски учредява ПП Национално движение „Симеон Втори\".2005 г. - Състои се погребалната церемония на папа Йоан Павел II.", "date": "2019.04.08", "title": "8 април в историята"}
