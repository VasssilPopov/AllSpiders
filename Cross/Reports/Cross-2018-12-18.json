{"url": "http://www.cross.bg/chyshki-lyuti-ralin-1591936.html", "text": "/КРОСС/   Музеят на хумора и сатирата ще отбележи този четвъртък от 18 часа 50 години от издаването на на „Люти чушки\" - сборник с народни епиграми, подбрани от Радой Ралин и илюстрирани от Борис Димовски. Изложбата представя епиграмите и карикатурите в „Люти чушки\", съдбата на книгата и наследството, което тя оставя след като е инкриминирана и изтеглена от разпространение. Сборникът излиза през бурната 1968 година, ознаменувана от събитията в Чехословакия. Властта е параноична и Тодор Живков се оставя да му бъде внушено, че една от страничките в книжката е пряка атака към него. Сатирата в \"Люти чушки\" се оказва отвъд позволената мяра и изданието е забранено. Радой Ралин и Борис Димовски са наказани от комунистическата партия и са уволнени от работа. Книжките, които вече са в обращение, обаче заживяват свой живот - ксерокопирани, преписвани и прерисувани, снимани на диафилм и прожектирани на приятелски събирания, те се превръщат в ценност, предавана от ръка на ръка. Изгарянето на тиража не унищожава \"Люти чушки\". През февруари 2017 в Музея на хумора и сатирата бе представено изданието с документи и спомени \"Случаят \"Люти чушки\": 1968\" на доц. Пламен Дойнов. В края на 2018  Музеят отбелязва петдесетата годишнина на книжката, като представя в изложба епиграмите и карикатурите в \"Люти чушки\", както и апокрифното наследство, което книгата оставя. За него ще говорят доц. д-р Наталия Христова и наследниците на Радой Ралин и Борис Димовски - Кин Стоянов и Валерия Димовска.Към разговора за \"Люти чушки\" ще се присъединят и писателят Георги Кушвалиев и карикатуристът Йовчо Савов. Кушвалиев ще представи книжката си с епиграми \"Дебили-недраги\", илюстрирана от Савов. Кушвалиев е носител на наградата за епиграми \"Крилатият козел\", учредена в памет на Радой Ралин. Накрая организаторите ще дадат възможност на своите гости да си препишат някоя от лютите епиграми на пишещата машина на сатирика.", "date": "2018.12.18", "title": "Епиграми и карикатури от \"Люти чушки\" на Радой Ралин възкресява Музеят на хумора и сатирата"}
{"url": "http://www.cross.bg/nagrada-tzipras-zaev-1591964.html", "text": "/КРОСС/ Премиерите на Република Македония и Гърция Зоран Заев и Алексис Ципрас бяха  предложени за Нобелова награда за мир за 2019 г. за договора от Преспа, с който се решава датиращия от две десетилетия спор за името.Номинирането на Заев и Ципрас беше обявено от носителката на Нобелова награда за мир за 2015 г.  - Уидед Бишмауи, в Скопие, съобщи телевизионният канал „1ТВ\".\"Номинацията не е само за Зоран Заев и Алексис Ципрас лично, а и за всички граждани. Това е модел за диалог и успех. Аз силно вярвам, че Македония, или нека кажа Северна Македония, и Гърция ще получат Нобеловата награда и ще докажат на света, че всичко може да бъде решено чрез споразумение. Веднъж щом споразумението бъде ратифицирано, то ще изпрати силно послание, че диалогът е възможен\", изтъкна Бишмауи.Нобелова награда за мир тази година получиха двама активисти, посветили живота си на жертвите на войната и насилието. Това са гинекологът от Конго - Дени Муквеге, и Надя Мурад, посланик на добра воля на ООН, която оцеля след сексуално робство в плен на „Ислямска държава\".", "date": "2018.12.18", "title": "Номинираха Заев и Ципрас за Нобелова награда за мир "}
{"url": "http://www.cross.bg/manchev-izdirva-sdvr-1591958.html", "text": "/КРОСС/ СДВР издирва 73-годишния Стефан Стоянов Манчев от СофияМъжът е в неизвестност от 20 септември 2018 година, когато е напускал дома си в столицата. Стефан Манчев е висок 170 см, с кафяви очи, нормално телосложение и прошарена коса. Данни за облеклото му няма. Липсва и личният автомобил на възрастния човек. Колата е марка „Ford-Fiesta\" и също е обявена за издирване.Гражданите, които имат информация за мъжа могат да сигнализират на тел.112, 02/ 9820820, 02/ 9820838 или в най-близкото районно поделение на МВР. ", "date": "2018.12.18", "title": "СДВР издирва изчезнал мъж от София"}
{"url": "http://www.cross.bg/astronomicheski-obekt-sistema-1591924.html", "text": "/КРОСС/  Астрономи наблюдаваха най-далечния обект в Слънчевата система, който е на 120 астрономически единици от Земята, предаде Асошиейтед прес. Досегашният рекордьор беше планетата-джудже Ерида, която е на 96 астрономически единици от Земята. Плутон, за сравнение, е на 34 астрономически единици от нас. Една астрономическа единица е равна на средното разстояние между Земята и Слънцето (приблизително 150 милиона км).Космическият обект е толкова далече и се движи толкова бавно, че орбитата му ще бъде определена чак след няколко години, каза Скот Шепърд от института \"Карнеги\". При скоростта, с която се движи, той може да прави една обиколка около Слънцето и за 1000 години.Скот Шепърд и екипът му са наблюдавали планетата-джудже през ноември с телескоп на Хавай. Откритието е потвърдено с телескоп в Чили. Астрономите са нарекли временно обекта \"Далечен\" (Farout). Откритието обяви Центърът за малки планети към Международния астрономически съюз.Най-отдалеченият обект в Слънчевата система е с диаметър около 500 км. Формата му е кръгла. На цвят е розов, което показва, че на него има много лед.Астрономите са направили откритието, докато са търсели хипотетичната планета Х, която се смята, че обикаля Слънцето далече зад Плутон. ", "date": "2018.12.18", "title": "Астрономи откриха най-далечния обект в Слънчевата система"}
{"url": "http://www.cross.bg/babi-godini-alun-1591925.html", "text": "/КРОСС/ Връзката на Баби Кристина с режисьора продължила осем години. Тя започнала по нейна инициатива през 1976 г., когато той бил на 41 години. Баби написала телефона си на салфетка и му я подала с думите:\"Дал си достатъчно автографи, ето моят!\"Двамата се срещали в мезонета му на \"Пето авеню\" в Ню Йорк. С времето той я представил на \"две други красиви момичета за тройка\", а четири години по-късно я запознал с тогавашната си партньорка Миа Фароу. Това доста разстроило Баби, защото мислела, че тя е неговата приятелка, макар и неофициално. С времето обаче преодоляла ревността си и дори се сприятелила с Миа Фароу. Връзката им продължила, докато Баби се преместила да живее в друг град заради кариерата си.Минималната възраст за съгласие за секс в Ню Йорк е 17 години. Баби е била на 16 години само през първите три месеца от връзката си с Уди Алън.Манекенката каза пред \"Холивуд рипортър\", че няма лоши чувства към Уди Алън и не цели да го охулва, а само иска да разкаже за любовта си.\"Това ме направи тази, която съм. Не съжалявам\" - заяви Баби Кристина Енгълхарт. ", "date": "2018.12.18", "title": "Манекенка разказа, че Уди Алън я прелъстил на 16"}
{"url": "http://www.cross.bg/edno-turgovtzi-hrani-1591960.html", "text": "/КРОСС/ Не купувайте храни от багажници на коли или крайпътни търговци. За това призова пред Дарик директорът на Българската агенция по безопасност на храните д-р Дамян Илиев. За предстоящите Коледни и Новогодишни празници инспекторите правят проверки на търговската мрежа за недобросъвестни търговци. От агенцията обаче разчитат и на сигнали на граждани. За целта работи и горещия телефон 0700 122 99.Опасността от консумация на непроверени храни е много голяма, предупреди директорът на БАБХ д-р Дамян Илиев: „Звучи все едно от едно време си купуваме някаква храна, която е на баба ни, дядо ни... някакви такива легенди! Само че тази храна и това месо ние не сме дали гаранция за него. Ние даваме гаранция в магазина, защото знаем от коя ферма е, кой е производителят, какви ваксинации са направени, какви изследвания са направени, дали тези животни са лекувани, били ли са болни преди това. Представете си какво става, ако имате едно прасе вкъщи и то се разболее. Лекувате го един-два дни с антибиотици.След това виждате, че то няма да се оправи. Изразът е приколват го и ако си го ядат сами, живи и здрави, но ако го продават е големият проблем. Защото тук се явява проблемът и с антимикробна резистентност, за която сте чували, и ние нищо не можем да кажем. Затова такова нещо не трябва да се прави\", каза Илиев.„Българите да си купуват от магазините! Много ви моля! Сръбският нюанс - да отидем в Сърбия, защото там яйцата са по-хубави, месото е по-хубаво. Правете го, но това си е ваш риск! Агенцията гарантира магазините. Купувайте си само контролирани стоки\", призова още тойОт агенцията отчитат, че хранителни натравяния по празниците и в туристическите сезони у нас от години не е имало. ", "date": "2018.12.18", "title": "БАБХ: Не купувайте храни от багажници на коли и крайпътни търговци "}
{"url": "http://www.cross.bg/opit-izbyaga-skacha-1591963.html", "text": "/КРОСС/ Опит да избяга от психодиспансера направи 25-годишният мъж, който снощи рани трима полицаи при арест заради агресивно поведение в автобус.След задържането му, Николай от Сливен направил опит за бягство от старозагорската болница. Той скочил от десетина метра височина, паднал на главата си и се наранил лошо.Снощи 25-годишният студент по рехабилитация в Тракийския университет пътува в автобуса от София за родния Сливен. По неясни причини, Николай проявява агресия - чупи с чукче панорамното задно стъкло на автобуса и скача от него в движение.Шофьорът отбива и се свързва с полицията. При задържането, младият мъж оказва съпротива - порязва  с нож двама от униформените, а третият получава нараняване в коляното при опит да избие оръжието от ръцете му.25-годишният студент е откаран в болницата. На път към скенера, той прави опит да избяга -скача от козирка от десетина метра височина. В опит да го спаси, живота си рискува полицаи, скачайки след него.\"Човекът, в опит да избяга от полицаите, които го пазят, скача и разбива с глава един от прозорците на нашето диагностично звено - скенера\", обясни д-р Ирена Вълкова.\"Накратко казано, пациентът е в кома, в критично общо състояние, на апаратна вентилация и със сериозна опасност за живота\", обясни и д-р Пламен Иванов.Полицаят, който скача с него, е добре. ", "date": "2018.12.18", "title": "Нападателят на полицаите опитал да избяга от болницата в Стара Загора "}
{"url": "http://www.cross.bg/vuzdyha-vuzdyh-smyatat-1591957.html", "text": "/КРОСС/ Едва всеки пети българин  има оптимистични очаквания към намаляване на замърсяването на въздуха в следващите 3 години. Национално изследване на LG Electronics България, включващо 400 изследвани лица, показва категорично, че запитаните смятат, че състоянието на въздуха в големите населени места е лошо и ще продължава да се влошава. 79% от запитаните смятат, че автомобилите са основна причина за замърсения въздух, а 78% посочват битовото отопление като основна причина.Оценката на голяма част от потребителите за състояние на въздуха продължава да се влошава. Общо 92% от запитаните смятат, че качеството на въздуха не се променя или се влошава,  а едва близо 2% от изследваните лица смятат, че то се подобрява. 80% смятат, че градовете не полагат необходимите усилия за подобряване качеството на въздуха.Над 90% от запитаните смятат, че състоянието на въздуха навън се отразява на състояние на въздуха в домовете им. 80% от запитаните се притесняват за наличието на фини прахови частици в дома си. Въпреки това едва 12% от запитаните ползват пречиствател за въздух в дома си. Интерес към пречиствателите, обаче има, като 2/3 от българите са запознати в различна степен с уредите за пречистване на въздуха, но имат нужда от повече информация или препоръка от близък.При избор на пречиствател за въздух за дома основни фактори за покупка на пречиствател за въздух са грижата за здравето (43,2%), замърсеният въздух навън (39,7%) и грижата за децата (16,2%).  За над 70% от анкетираните най-голямо  предимство на този тип технологии са пречиствателните функции на уредите, премахването на миризми и фини прахови частици.Като най-важни характеристики на пречиствателните устройства българите посочват ниското ниво на шум, възможността за отстраняване на миризми и възможност за пречистване на фини прахови частици с големина от 10 до 1,0 микрона.За да отговори на нуждите на потребителите и да им осигури максимален комфорт, от февруари на българския пазар ще се предлага новият мощен пречиствател LG PuriCare, подходящ както за дома, така и за офиса, с капацитет за пречистване на пространства от 90 квадратни метра. Безшумното устройството пречиства въздуха на две нива, като се грижи и за най-малките - пълзящите бебета и домашните любимци. Абсорбирайки замърсители и миризми на 360º, пречиствателят доставя чист въздух до всяко кътче в помещението независимо къде е поставен. Може би най-голямото предимство на уреда е възможността да премахва над 99% от фините прахове частици, което го прави единственият уред на пазара, който абсорбира от частици от 10 микрона до екстра фини частици до 1 микрон.Използвайки чувствителен сензор за следене на въздуха, LG PuriCare автоматично премахва фините частици прах, когато установи понижение в качеството и нивото на комфорт на околния въздух. Оценката на въздуха се извършва дори, когато PuriCare е изключен, като уредът се включва само при необходимост. PuriCare има отличителен цилиндричен дизайн и предлага най-модерната технология за пречистване на въздуха на пазара благодарение на системата на LG 360° Total Care Filter System.Функцията Clean Booster помага на LG PuriCare да генерира чист въздух на разстояние 7,5 метра, което позволява да се обхванат дори големи зали. При основата си уредът генерира по-лек поток от въздух, което го прави идеален за семейства с малки деца и домашни любимци. ", "date": "2018.12.18", "title": "Две трети от българите смятат, че състоянието на въздуха ще продължи да се влошава"}
{"url": "http://www.cross.bg/randi-dzhoyns-hranata-1591934.html", "text": "/КРОСС/ Частният пилот Ранди Джоунс обясни защо храненето в самолета е опасно за здравето. По неговите думи по време на почистването на отпадъците и боклука от предишния полет персоналът не сменя ръкавиците си, когато започва да опакова храната за нови пътници, информира The Sun. Ранди е частен пилот от почти 20 години. Той твърди, че напитките и храната могат да бъдат опасни за здравето, тъй като служителите по време на полет не спазват санитарните норми и правила.Според него по-скоро трябва да обърнете внимание на чая и кафето. Водата, доставена на борда, се съхранява в резервоари. Те могат да бъдат замърсени. Джоунс отбелязва, че водата за пълнене на резервоара не се подлага на пречистване. Ако в града има нискокачествена питейна вода, тя ще бъде пита от пътниците на борда. Думите на Ранди Джоунс потвърждава и Шрейя Парик, работещ като бордови персонал в пет различни авиокомпании. Той и колегите му предпочитат да донесат своя храна на самолета. Както отбелязва Парик, към храната се добавят подправки, соли и мазнини, които оказват неблагоприятно влияние върху организма.  ", "date": "2018.12.18", "title": "Храненето в самолета може да бъде опасно за здравето"}
{"url": "http://www.cross.bg/vitleem-katedralata-hrama-1591948.html", "text": "/КРОСС/  Пред катедралата \"Рождество Христово\" във Витлеем вече блести 15-метрова елха, украсена с 12 хиляди разноцветни лампички. Елхата обаче не е истинска, а представлява масивен конус, украсен с пластмасови елхови клончета и красиви топки.Допреди две години християнски държави се редували да изпращат коледно дърво във Витлеем, защото сред каменната пустиня не растат такива. Получавало се негласно съревнование кой ще достави по-високо и по-красиво дърво. Преди две години екоактивисти направили жива верига в защита на елхите и попречили на доставката на коледния символ.Катедралата \"Рождество Христово\" е построена над прочутата пещера, където влъхвите са се поклонили пред Младенеца преди близо 2019 години. По Коледа желаещите да се поклонят са толкова много, че там може да попаднеш единствено с гид. Катедралата е осветена през 339 г. През VI век част от нея е била опожарена при стълкновения между евреи и самаряни. Църквата е възстановена в сегашния си вид през 565 г. от император Юстиниан I.\"Първото от чудесата с нея става през 614 година. Ерусалим и прилежащите му земи са завладени от персите. Те опожаряват и разрушават храма на гроба Господен, но като стигат до Витлеем, виждат стенопис на поклонението на влъхвите, който тогава е бил изографисан на фасадата. По дрехите, с които били изобразени първите поклонили се на Христос, те решават, че са перси и това е молитвен дом свързан с тяхната вяра. И го пощадяват. Следващото изпитание за храма е завладяването на Ерусалим от  Салахадин. Войните безпрепятствено разрушават храма на гроба Господен. Искат да сторят същото и с катедралата във Витлеем\", разказва екскурзоводът Исай Муса.Катедралата е на две нива. Пред подземието, където се смята, че е била пещерата, където се появил на бял свят Младенецът, има две забележителни икони. Първата е на Христос. Обикновено, при влизане в пещерата, хората го виждат със затворени очи. Но същата икона, погледната на излизане е с отворени очи. Дали това е игра на светлината не е ясно. Казват ,че веднъж са го видели и да плаче. Било по време на бомбардировките над Белград.Втората забележителна икона е тази на Дева Мария. Това е единствената икона, на която Мадоната е изобразена усмихната. Обикновено се изобразява сериозна, съзираща какво очаква нейния син. За сребърната звезда, с която е обозначено мястото на рождението на Христос също има легенда. През 1846 г. тя мистериозно изчезва. Смятат нейната кражба за прокоба за започваща война. И наистина - съвсем скоро започва Кримската война между Османска империя, в чиито владения влиза Витлеем, и Русия. Веднага след победата Русия изпраща нова сребърна 14- лъчна звезда за катедралата, която е там и до днес.В историята на катедралата от по-ново време са записани два инцидента. През 2002 г. палестински активисти, извършили атентат в Израел и преследвани от израелската полиция, проникват в църквата и вземат за заложници монаси от Испания и Италия. Барикадират се там, а обсадата на храма трае 39 дни. Под натиска на световната общественост израелците не само не щурмуват катедралата, но са заставени да се прицелват много прецизно, за да не разрушат някой от орнаментите с изключителна историческа и религиозна стойност.През 2014-а, докато папа Франциск е във Витлеем, неизвестно лице подпалва едното крило на катедралата. Пожарът бързо е овладян и няма щети върху сградата, мозайките или стенописите. ", "date": "2018.12.18", "title": "Витлеем се готви за Рождество Христово "}
{"url": "http://www.cross.bg/sosiete-zheneral-ekspresbank-1591949.html", "text": "/КРОСС/ Комисията за защита на конкуренцията разреши на „Банка ДСК\" ЕАД да придобие „Сосиете Женерал Експресбанк\" АД и косвено дъщерните й дружества „Сосиете  Женерал  Факторинг\" ЕООД, „Сожелиз-България\" ЕООД и „Регионален фонд за градско развитие\" АД, както и „Застрахователно акционерно дружество Сожелайф България\" АД. Комисията намира, че сделката няма да ограничи ефективната конкуренция на българския банков пазар. БНБ вече се произнесе положително за сделката. На 14 ноември 2018 г. Управителният съвет на БНБ взе решение за предварително одобрение на прякото придобиване от „Банка ДСК\" ЕАД на акции, представляващи 99.7352% от капитала на „Сосиете Женерал Експресбанк\"", "date": "2018.12.18", "title": "ДСК получи разрешение от КЗК да придобие Societe Generale Експресбанк"}
{"url": "http://www.cross.bg/zlatni-zhena-alo-izmamnitzi-1591947.html", "text": "/КРОСС/  Жена даде 10 670 лв. и златни накити на ало-измамници. Във Второ РУ-Стара Загора се явила 71-годишна жена, която заявила, че около 15:00 часа, на 17 декември на домашния и́ телефон се е обадило непознато лице.Лицето поискало от нея да окаже съдействие на полицията за задържане на измамници, като предостави всичките си налични парични средства.След като била въведена в заблуждение жената хвърлила от терасата на апартамента си торба, съдържаща сумата от 10 670 лв. и златни накити.Образувано е досъдебно производство.", "date": "2018.12.18", "title": "Жена даде 10 670 лв. и златни накити на ало-измамници "}
{"url": "http://www.cross.bg/dynav-rymuniya-anka-1591952.html", "text": "/КРОСС/ Румънската полиция съобщи, че певицата и автор на песни Анка Поп е починала на 34 години, след като колата ѝ паднала в река Дунав, предаде Асошиейтед прес.Службата за извънредни ситуации е идентифицирала тялото ѝ, след като водолази са открили автомобила ѝ снощи в Югозападна Румъния. За изчезването на певицата съобщава сестра ѝ.Полицията заяви, че разследва смъртта на Поп, която има румънско и канадско гражданство.Анка Поп беше известна със сътрудничеството си с босненския музикант Горан Брегович.През 1987 г. семейството ѝ бяга от комунистическа Румъния, като прекосява Дунав и преминава в тогавашна Югославия, където стават политически бежанци. Месеци по-късно емигрират в Канада.След падането на комунизма тя се връща в Румъния. ", "date": "2018.12.18", "title": "Румънската певица Анка Поп (34) загина, след като колата ѝ падна в Дунав"}
{"url": "http://www.cross.bg/ninova-resheniya-kevr-1591951.html", "text": "/КРОСС/ „Един от най-важните въпроси за нас е растящите цени на ток, парно, газ, вода, а оттам и на цените на всички стоки и услуги. Нямаме грам доверие в решенията на КЕВР\". Това заяви председателят на БСП Корнелия Нинова на пресконференция в централата на партията. Тя припомни изявление на Иван Иванов от 25.09.2018 г., в което казва, че повишаването на цената на природния газ за битови и бизнес потребители ще бъде с не повече от 8%. Три дни по-късно, на 28.09.2018 г., цената на природния газ поскъпва с 14% от 1 октомври. „Това е само едно от изказванията и решенията на Комисията. Независим орган ли е КЕВР или има зависимости от монополисти? Защото с тези решения се пълнят джобовете на монополистите, но се взимат и последните стотинки от джобовете на хората\", каза още председателят на БСП. Нинова е на мнение, че с тези решения управляващите и КЕВР убиват българската икономика и производство, фалират малкия и среден бизнес и по-лошото е, че изправят пред невъзможност българите  да използват елементарни услуги. „В 21 век, в европейска България, хората се отказват от услуги за топла вода, защото не могат да си я платят\", допълни Нинова. Според нея 10-15 души комисари, сътрудници и помощници, затворени на тъмно, решават съдбата на милиони, без да отчитат обективните обстоятелства при вземането на тези решения. „Имаме следните въпроси: когато отчитат направени инвестиции, подадени от ВиК дружества и други фирми, проверяват ли ги на място или просто гледат документи и ги отчитат по тях? Смятаме, че подадените по документи инвестиции не отговарят на действителността\", подчерта тя. По нейните думи уж направените инвестиции, например във водопреносната мрежа, не са довели нито до подобряване на нейното състояние, нито на качеството на услугата или качеството на водата. „Имаме въпроси към комисарите и сътрудниците, които ще зададем в четвъртък на едно извънредно изслушване, по наша инициатива, в комисията по енергетика, на която сме поканили и представители на средния и малкия бизнес, и на потребителски организации, защото смятаме, че е необходима една абсолютно открита и прозрачна процедура - да дойдат и да обяснят- на какво основание вземат тези решения\", обясни Нинова.По повод информацията, че ЕК глобява БЕХ със 77 млн.евро и изявлението на Борисов, че тази сума е малка, Нинова коментира: „Тезата, че е било поставено условие или да се приватизира „Булгартрансгаз\", или да се наложи глоба, се появи публично от правителството, след налагането на глобата. Наш евродепутат ще зададе въпрос на еврокомисаря по енергетиката- дали е вярно. От ЕК ние такова нещо не сме чували официално\". Нинова припомни позицията на БСП - „Ние сме против приватизацията на стратегически за страната обекти\". Председателят на левицата призова Борисов така, както е решил да не се приватизира „Булгартрансгаз\", да последва предложенията на БСП и да бъдат забранени за приватизация всички стратегически за националната сигурност обекти, включително и за концесия. „Щом така е загрижен за националната сигурност и за тези обекти, да спре веднага концесията на летище „София\". Да помисли и за предложението ни да не се дават на концесия плажовете на България, жп-инфраструктурата, подземните богатства\", каза още Корнелия Нинова.", "date": "2018.12.18", "title": "Нинова се усъмни в независимостта на КЕВР "}
{"url": "http://www.cross.bg/podkrepa-bazar-aytizum-1591953.html", "text": "/КРОСС/ По инициатива на Сдружение „Тацитус\" на 19 декември /сряда/ от 11:30 в кулоарите на Народното събрание ще бъде дадено началото на Коледен благотворителен базар в подкрепа на децата с аутизъм в България. Със събраните средства ще бъдат закупени играчки и помагала, които ще подпомагат лечението на тези деца. На базара ще се предлагат детски книги, предоставени от създателя на платформата „Разказвача на приказки\" Константин-Кирил Иванов. Платформата обединява повече от 40 български автори на детска литература.", "date": "2018.12.18", "title": "Коледен базар в парламента в подкрепа на децата с аутизъм"}
{"url": "http://www.cross.bg/vestager-konkyrentziyata-bulgariya-1591954.html", "text": "/КРОСС/ Действията на \"Български енергиен холдинг\" ЕАД не трябва да се повтарят, тъй като са незаконни. Tова предупреди еврокомисарят по конкуренцията Маргрете Вестагер.\"Дейностите за доставката и преноса на газ можеше да се разделят наистина, да нямат една \"шапка\", посочи тя.Дали това щеше да се направи на основата на обществен или частен бизнес, или смесено - това не е важното. Истинското структурно разделение бе важно, за да се избегнат съгласуваните действия, които възпрепятстват конкуренцията, подчерта Вестагер.\"За нас разнообразяването на източниците на енергийните доставки носи сигурност. Според нас беше важно да се промени структурата на БЕХ, за да не се повтаря незаконната дейност. Продавачът решава на кого иска да продаде, това не е наше решение\", поясни тя по повод възможността дейностите в БЕХ да бъдат разделени и частично приватизирани.\"Може да кажете, че по причини, свързани със сигурността, не желаете даден купувач. Например, ако се раздели компанията на две, сами решавате на кого да продадете. Сещам се за няколко случая, в които купувач бе отхвърлян заради националната сигурност\", посочи Вестагер.По нейните думи ЕК винаги се радва да намери решение чрез споразумение, ако то отчита нейните тревоги.\"Очаквах критики, че са ни били необходими три години в опит да постигнем решение със споразумение. Целта е отварянето на пазара, осигуряването на съревнование, гражданите да се възползват от това. Притесненията ни бяха, че незаконното поведение може да се повтори\", поясни еврокомисарят.Изказването на Вестагер идва ден, след като Европейската комися реши да накаже БЕХ и неговите дъщерни дружества \"Булгартрансгаз\" и \"Булгаргаз\" със 77,068 млн. евро заради нарушения на антитръстовите регулации.Според ЕК в периода между 2010 и 2015 г. БЕХ е блокирала достъпа до вътрешната газопреносна мрежа на България, единственото газохранилище в България и единствения газопровод за внос на газ в България, който е бил изцяло резервиран от БЕХ.Решението е част от усилията на Комисията за подобряване на конкуренцията между доставчиците на газ и сигурността на доставките в Югоизточна Европа с цел осигуряване на отворени и конкурентни пазари на газ, в съответствие с целите на Енергийния съюз. ", "date": "2018.12.18", "title": "Брюксел ни предупреди: Действията на БЕХ да не се повтарят, незаконни са"}
{"url": "http://www.cross.bg/vazhi-kompanii-frantziya-1591956.html", "text": "/КРОСС/ Франция въвежда данък за големите технологични компании. Това е самостоятелно решение и влиза в сила от 1 януари, заяви френският министър на финансите Бруно льо Мер. Налогът ще важи за година и очакванията са да внесе 500 милиона евро във френската хазна. Данъкът е кръстен ГАФА - на 4-те най-големи технологични компании - Гугъл, Епъл, Фейсбук и Амазон. Целта му е да гарантира, че печалбите им се облагат справедливо спрямо мащабите на дейността им. Освен преките продажби данъкът ще важи още за приходите от реклама, уебсайтовета и препродаването на лични данни.", "date": "2018.12.18", "title": "Франция въвежда данък за технологичните гиганти "}
{"url": "http://www.cross.bg/borisov-maiik-pompeo-1591955.html", "text": "/КРОСС/ Министър-председателят Бойко Борисов проведе телефонен разговор с държавния секретар на САЩ Майк Помпео по искане на американския държавник, съобщи пресслужбата на правителството.Двамата са обсъдили сътрудничеството в областта на сигурността и отбраната, както и изминали успешни военни учения. Дискутирани са били още енергийната сигурност, диверсификацията и европейския газоразпределителен център \"Балкан\". Акцент е бил поставен също върху инвестициите и двустранните отношения, посочват от МС.В разговора Бойко Борисов и Майк Помпео са препотвърдили високата и резултатна визита на заместник-държавния секретар на САЩ Джон Съливан, който беше на двудневно посещение у нас миналата седмица. Българският министър-председател е посочил пред американския държавен секретар, че по голяма част от обсъдените с Джон Съливан теми вече има решения.Бойко Борисов и Майк Помпео са подчертали ангажимента си геостратегическото партньорство между България и САЩ да се засили и да се развива с още по-бързи темпове. Министър-председателят Борисов отново е уверил, че България стриктно изпълнява ангажиментите си към НАТО и е препотвърдил повишаването на разходите за отбрана на 2 на сто от БВП до 2024 г., както и за отделяне на повече инвестиции във въоръжение и оборудване. ", "date": "2018.12.18", "title": "Борисов e разговарял по телефона с държавния секретар на САЩ Майк Помпео "}
{"url": "http://www.cross.bg/detza-proverka-parti-1591923.html", "text": "/КРОСС/  Десетки деветокласници от Гимназията с преподаване на чужди езици \"Йоан Екзарх\" във Варна са получили хранително натравяне след коледно парти в заведение, съобщи майката на пострадала ученичка - Славина Жекова, цитирана от Дарик радио.Учениците празнували на 15-и и на 16-и декември в заведение на ул. \"Опълченска\", като кувертът струвал 12 лева. И в двата случая кетърингът - коктейлни хапки, е бил подсигурен от една и съща фирма и менюто е било еднакво. Първата вечер са празнували 96 деца. По-късно 58 от тях са се оплакали от стомашни болки, гадене, повръщане и диария. На слудващия ден в заведението е имало 68 деца, като 6 от тях са имали същите оплаквания.По случая се извършва проверка от Регионалната здравна инспекция и Агенцията по безопасност на храните.\"Общо 68 деца са се натровили след коледното парти. Още не можем да кажем категорично кой е виновен, но ситуацията е овладяна. Няма тежки случаи. И най-важното е, че децата са добре. От наша страна е образувана проверка веднага след получаването на сигнала и до края на месеца трябва да излязат резултатите. Взети са проби от персонала в заведението, от персонала на фирмата, доставила кетъринга, както и фирмата, доставила продуктите, взети са проби и от самите продукти. Паралелно Агенцията за контрол на храните прави друга проверка. След като сравни резултатите от всички назначени до момента проверки, ще разберем какво точно е причинило натравянията\", обясни пред \"24 часа\" началникът на РЗИ Варна д-р Дочка Михайлова. ", "date": "2018.12.18", "title": "68 ученици се натровиха на коледно парти във Варна"}
{"url": "http://www.cross.bg/belashtitza-shveiitzariya-zhitelite-1591931.html", "text": "/КРОСС/ Днес 18 декември се състоя среща между Инициативния комитет в Белащица и Швейцарското посолство у нас.Представители на жителите на с. Гълъбово, с. Белащица, с. Марково, с. Брестник, гр. Куклен и с. Цар Калоян, заедно с Емил Георгиев, председател на  Политически клуб „Екогласност\"  са запознали Н. Превъзходителство  г-жа Мюриел Берсе Коен с проблемите, които имат жителите заради дейността на компанията „Холсим\" България., допълни още председателят на Политически клуб „Екогласност\".На въпрос на за това какви са действията от тук нататък, Емил Георгиев отговори, че хората от Инициативния комитет не очакват Посолството на Швейцария да „удари по масата\" и да разпореди на българските власти какво трябва да направят:.От българска страна протестиращите имат отговор от Министерството на здравеопазването, в което се казва, че институцията ще проследи дейността на фирмата, прецизно ще наблюдава процедурата и ще поиска всички доказателства за стриктно спазване на Националното законодателство, заяви председателят на инициативния комитет в Белащица Юлия Бачева. - коментира още тя.• редовно превишаване на показателите на емисиите прах във въздуха при преработване на суровината, най-вече заради неизползването на изискваните по договор хидрофорни уредби за подтискане на прахоотделянето;• липса на ежедневно оросяване на използваните пътища и площадки;• не се осъществява почистване и измиване на пътя от републиканската пътна мрежжа в района на кариерата, което е задължение на инвеститора;• шум, прах и замърсявания на почвите са констатирани от жителите на района;• изключително шумни и създаващи облаци бял прах пробивно-взривни работи, чиято взривна вълна и импулсен шум водят до замърсяване и дискомфорт за живущите в района;• нанасят се щети на биологичното разнообразие от флората и фауната на района, които не се компенсират чрез задължителната поетапна биологична култивация на отработените площи;• камионите, които излизат от предприятието замърсяват пътната настилка с кал, прах, малки и големи камъни, като по този начин създават реална предпоставка за пътни произшествия, каквито има немалко случили се;• 4 водоизточника са в близост до кариерата, която е на по-малко от 800 м до най-близките къщи в Белащица. Дейностите свързани с добива на подземни богатства могат да доведат до рязко спадане на подпочвените води, до нарушаване функционирането на изградени помпени станции и намаляване дебита на помпените машини за питейна вода;• изключително тежко нарушение на Закона за концесиите е излизането извън границите на концесията, констатирано с нарочен протокол от съвместната проверка на Министерство на енергетиката, ПК „Екогласност\" и жители от региона, извършена на 20.07.2018 г.  ", "date": "2018.12.18", "title": "Дисциплинираните в Швейцария компании да действат дисциплирано и в България"}
{"url": "http://www.cross.bg/yvrezhdaniya-tryda-proekta-1591932.html", "text": "/КРОСС/ Фирма „БИТСП - Проектни консултанти\" ООД е бенефициент по проект: \"Транснационално сътрудничество за подкрепена заетост и виртуален пазар на труда за хора с увреждания\"ДБФП № BG05M9OP001-4.001-0149-C01 по процедура № BG05M9OP001-4.001 Транснационални и дунавски партньорства за заетост и растеж,  финансиран по Оперативна програма „Развитие на човешките ресурси\", съфинансирана от Европейския съюз чрез Европейския  социален фонд. Партньори по проекта са: Сдружение „Балкански институт по труда и социалната политика\", България и Werkervaringsbedrijven, БелгияОсновната целева група на проекта са лица с различни видове увреждания  на територията на България, които са в трудоспособна възраст, но са безработни или неактивни.Бюджета на проекта е : 199 829.72 лв, вкл. европейско финансиране - 189 838.23 лв. и национално 9 991.49 лв. Проектът се изпълнява в периода 01.11.2017г - 31.12.2018гПо проекта беше създадена  уникална по рода си платформа  JOB CARE, с възможност работодатели директно да търсят, намират и контактуват с точните лица, които искат да наемат на работа. е насочена към подпомагане на трудовата заетост на лица с увреждания и други групи в неравностойно положение на пазара на труда. предлага не само среда за осъществяване на връзката лице-работодател, но предоставя и подкрепящи услуги за улесняване адаптацията на хората с увреждания на конкретни работни места и успешната им интеграция на пазара на труда.", "date": "2018.12.18", "title": "Тръгна платформа за търсене на работа на хора с увреждания"}
{"url": "http://www.cross.bg/bilo-badunkov-posochi-1591927.html", "text": "/КРОСС/  Убийството на млада жена в столичния  е било изключително брутално, като вероятно до него се е стигнало заради психичен проблем, отключил се в съзнанието на арестувания за престъплението след консумация на алкохол и наркотици. Това заяви пред bTV началникът на сектор \"Криминална полиция\" в СДВР комисар Ангел Бадънков.Вчера в стая на петия етаж в столичния хотел \"Рила\" бе открито тялото на 24-годишната Златена Стоянова от Гълъбово. Тя е била убита от 37-годишния Димитър Ръжев. Младата жена се регистрирала в хотела на 15 декември.Ангел Бадънков посочи, че задържаният за убийството сам завел полицаите до стаята, където било тялото на жертвата. Комисарят говорил с него, при което арестуваният признал, че 2-3 дни преди това е взел наркотици и е пил, а след това разказал как отнел живота на жената и какво причинил на трупа след това.\"След като разказа подробно как е минал последния му ден и когато се стигна до извършването на зверството, каза само: \"Трябваше, трябваше\". Първо е решил да я удуши. Започнал да я удря в главата с бутилка от уиски и когато момичето било мъртво, той се ядосал, че едното й око е било отворено, а другото не, и решил да й избоде отвореното. Явно момчето като е друсало са му се отключили някакви психични проблеми. Според мен момичето не му е дало никакъв повод\", посочи Бадънков.Според него обаче, Ръжев \"не беше типичният луд, беше трезвомислещ и се правеше на луд (...) част от разговорите, които водихме, бяха много подредени и много смислени\".Шефът на \"Криминална полиция\" посочи още, че Димитър и Златена са се познавали от няколко месеца, но не може да бъде казано със сигурност, че двамата са имали интимен контакт. \"Той заяви, че са имали интимни отношения от няколко месеца, но предстои разследване по въпроса. В годината по 1-2 такива случая има. От моя анализ, винаги това се случва преди Нова година - шесторното убийство, това, винаги в този период се случва\", заяви Бадънков.Снимка: Bulphoto/Facebook", "date": "2018.12.18", "title": "Алкохол, наркотици и психически проблеми са в основата на убийството на Златена"}
{"url": "http://www.cross.bg/nostra-iliyana-evropa-1591935.html", "text": "/КРОСС/  Вицепрезидентът Илияна Йотова се срещна на „Дондуков\" 2 с вицепрезидента на „Европа ностра\" Пийт Яспърт. „Европа ностра\", с президент Пласидо Доминго, е европейска мрежа за опазване на културното и природно наследство, която обединява институции и организации от над 40 държави. От България членуват три организации.Пийт Яспърт запозна Илияна Йотова с доклада на „Европа ностра\" за опазване и развитие на паметника „Бузлуджа\". Българският вицепрезидент представи инициираната от нея кампания за съхраняване на паметни сгради, свързани с народните будители.  ", "date": "2018.12.18", "title": "Илияна Йотова обсъди с вицепрезидента на „Европа ностра“ съхранението паметника Бузлужда"}
{"url": "http://www.cross.bg/iiehova-svideteli-pytin-1591937.html", "text": "/КРОСС/  Руският президент Владимир Путин обеща да провери твърденията за преследване на членовете на религиозната организация \"Свидетели на Йехова\", предаде Асошиейтед прес, цитирана от БТА.Русия официално забрани миналата година тази християнска деноминация и я обяви за екстремистка организация. Почти 100 последователи на \"Свидетели на Йехова\" са с повдигнати обвинения, а 25 са в затвора в очакване на процес. Правозащитници поставиха миналата седмица въпроса за съдбата на \"Свидетелите на Йехова\" пред президента Путин, който разкритикува обвиненията в екстремизъм срещу религиозните последователи като \"пълна глупост\" и обеща да се запознае с текущите съдебни дела. Неговото изказване по въпроса беше разпространено вчера от Кремъл. Преди забраната от централата на \"Свидетели на Йехова\" твърдяха, че имат около 170 000 привърженици в Русия. Забраната на \"Свидетели на Йехова\" беше наложена на фона на растящото влияние на Руската православна църква. Православното християнство стана на практика официална религия в Руската федерация, посочва Асошиейтед прес.  ", "date": "2018.12.18", "title": "Путин обеща да провери има ли гонения срещу \"Свидетели на Йехова\" в Русия"}
{"url": "http://www.cross.bg/chokov-tzenko-arest-1591938.html", "text": "/КРОСС/ Апелативната специализирана прокуратура поиска от съда изменение на мярката за неотклонение на Ценко Чоков от \"домашен арест\" в \"задържане под стража\", съобщиха от държавното обвинение.Спецпрокуратурата се е самосезирала след публикациите в медиите за това, че Чоков се е отклонил от определената му от съда в края на септември мярка за неотклонение и на 17 декември е посетил заведение в столичния кв. \"Драгалевци\".Същевременно в Апелативна специализирана прокуратура е постъпила и информация от МВР за установеното отклонение от мярката за неотклонение на подсъдимия Чоков, в която допълнително е уточнено, че той не се придвижва с болнична носилка, с която последният път се яви в съдебно заседание пред Апелативния специализиран наказателен съд.През май Ценко Чоков беше осъден на 4,5 години затвор за отвличане, побой и палеж, а в края на септември Специализираният апелативен съд го пусна под домашен арест. Основният мотив на магистратите да го освободят от килията бе влошеното здравословно състояние на скандалния управник. Съдът прие, че той страда от диабет, диабетна полиневропатия, няколко язви, дискова болест, урологично заболяване, наскоро е претърпял операция, а му предстояли и други.Към настоящия момент делото се намира в съдебна фаза. Апелативният специализиран наказателен съд разглежда като втора съдебна инстанция наказателното производство срещу Ценко Чоков и други подсъдими.Апелативните спецпрокурори допълват, че искат арест за бившия кмет на Галиче и поради очевидната липса на пречки от здравословно естество да търпи най-тежката мярка за неотклонение.По повод публикациите в медиите за това, че Чоков се намира в добро здравословно състояние, Софийската районна прокуратура пък се е самосезирала и е образувала наказателно производство за съзнателно даване на невярно заключение за здравословното състояние на Ценко Чоков пред съда. ", "date": "2018.12.18", "title": "Прокуратурата поиска арест за Ценко Чоков след снимките в ресторант"}
{"url": "http://www.cross.bg/ganchev-zhorzh-otnovo-1591939.html", "text": "/КРОСС/ Българският политик и многократен кандидат за президент Жорж Ганчев отново се бори за живота си, след като втори сърдечен удар го е покосил, съобщи \"България днес\".  \"Не се чувствам добре! Tрудно говоря и почти не се движа\", е споделил Ганчев. В неделя политикът се почувствал зле, а минути по-късно установил, че получава сърдечен удар.Днес сутринта Ганчев е опериран в столична болница, а медицинско светило от Белград ще извърши животоспасяващата операция.  \"Имам 3 стента и въпреки това пак се случва\", едва споделил Ганчев. Напук на здравословните си проблеми той ентусиазирано пожела щастливи празници на българския народ.Това е вторият инцидент с него. По-рано през тази година отново масивен инфаркт повали Жорж Ганчев в центъра на София. Само 3 дни преди злополучния 3 юли той бе в ефир и с ентусиазъм води предаването си. ", "date": "2018.12.18", "title": "Инфаркт покоси Жорж Ганчев"}
{"url": "http://www.cross.bg/menidzhur-yunaiited-manchestur-1591946.html", "text": "/КРОСС/Жозе Моуриньо вече не е мениджър на Манчестър Юнайтед, съобщиха английските медии.След две години и половина начело на \"червените дяволи\", португалецът напуска поста си. Той ще получи 22.5 млн. паунда след уволнението си.\"Клубът благодари на Жозе за работата му начело на Манчестър Юнайтед и му желае успех в бъдеще\", съобщиха официално от клуба. \"Предстои да бъде назначен мениджър до края на настоящия сезон, докато клубът проведе задълбочен процес по избирането на нов постоянен мениджър\", се посочва още в официалното изявление.Засега тренировките на тима ще води Майкъл Карик, а до 48 часа ще бъде обявен и временният мениджър.", "date": "2018.12.18", "title": "Манчестър Юнайтед показа вратата на Жозе Моуриньо "}
{"url": "http://www.cross.bg/prevod-yvreden-slyh-1591914.html", "text": "/КРОСС/  Националната агенция по приходите предлага услуга за видео жестов превод чрез онлайн платформа за предоставяне на равен достъп до услугите на Агенцията за граждани с увреден слух.НАП дава възможност на хората с увреден слух да подобрят комуникацията си със служителите в салоните за обслужване на клиенти, които са обозначени със стикери. Осигурява се достъп до жестов превод в момента на посещението им на гишето. С помощта на таблети се осъществява видео и гласова връзка с кол центъра за превод.По този начин служителите на НАП могат да чуват превода, а клиентът с увреден слух да вижда преводача на екран. Комуникацията ще се осъществява в реално време с помощта на квалифицирани жестови преводачи. Очаква се нововъведението значително да подобри обслужването на хората, за които жестовият език е основна форма на комуникация. ", "date": "2018.12.18", "title": "НАП въведе услуга за жестомимичен превод за хора с увреден слух "}
{"url": "http://www.cross.bg/minimalnata-zaplata-velev-1591926.html", "text": "/КРОСС/  Работодателите се обявиха против административното увеличение на минималната работна заплата от 510 на 560 лева през 2019 г., стана ясно след заседанието на Тристранния съвет.Бизнесът настоява за ясни икономически критерии при определянето на минималното възнаграждение, а не то да се базира на политически обещания. Според бизнеса трябва да се приеме механизъм за определянето й, както е заложено в ратифицираната конвенция 131 на Международната организация на труда.Асоциацията на индустриалния капитал в България настоява за 15 икономически дейности новият размер на минималната работна заплата от 560 лева да влезе в сила от 1 януари 2020 година, съобщи председателят на АИКБ Васил Велев.Това са застрашените, според бизнеса, икономически дейности, като сред тях са пчеларство, добив на глина и каолин, производство на хляб и тестени изделия, производство на облекло, хотелиерство и ресторантьорство, медико-социални грижи с настаняване.АИКБ иска предложението да бъде записано в текста на постановлението на МС за определяне на новия размер на минималната заплата. Избрали сме тези дейности по факта, че средният осигурителен доход в тях е на равнището на минималната работна заплата за следващата година, допълни Велев.По думите му вече всички са поставени пред свършен факт чрез средносрочната бюджетна прогноза, която се прави без съгласуване със социални партньори. Чрез нея се знае минималната заплата не за година напред, а за три, допълни той.България стърчи значително над средноевропейското равнище по показателя съотношение на минималната към средната заплата, каза Васил Велев. По думите му, ако се добави клас прослужено време към минималната заплата, съотношението става 54 процента към средната, при 42-43 на сто средно за ЕС. Като темп на нарастване на минималната ние също сме начело, каза Велев. Само в София това съотношение е под 50 процента, а в някои градове достига до 80 процента. В някои области всички получават едно и също - квалифицирани и неквалифицирани, трудолюбиви - мързеливи, отбеляза Велев. ", "date": "2018.12.18", "title": "Бизнесът категорично против скока на минималната заплата на 560 лв."}
{"url": "http://www.cross.bg/evro-durzhavi-borisov-1591920.html", "text": "/КРОСС/  Нови 80 милиона евро за охрана на външната граница на ЕС е поискал премиерът Бойко Борисов рано тази сутрин от Жан Клод Юнкер.На срещата „Европейски съюз - Африка\" във Виена почти половината държави членки отсъстваха. Сред тях - Англия, Германия, Белгия, Италия. Борисов не пропусна да отбележи, че природните ресурси на Черния континент са били „безпощадно изсмуквани\" от европейски държави в колониалните времена - процеси, в които България не е участвала.Въпреки че форумът продължава, българската делегация вече отпътува, защото в 14:00 часа българско време трябва да говори от кабинета си с държавния секретар на САЩ Майк Помпео. Темите, които ще обсъждат, не са ясни към момента.  ", "date": "2018.12.18", "title": "Искаме от ЕС 80 млн. евро за границите"}
{"url": "http://www.cross.bg/plovdiv-bregovich-goran-1591916.html", "text": "/КРОСС/  Специален коледен концерт в зала С.И.Л.А. в Пловдив ще изнесе във вторник легендата на сръбската музика Горан Брегович. Звездата ще излезе на сцената с балканските музиканти от „Оркестър за сватби и погребения\", част от който са и българските певици Людмила Радкова-Трайкова и Даниела Радкова-Александрова.Специално за феновете му в Пловдив, Брегович ще изпълни най-големите си и емблематични хитове от началото на кариерата си до днес като „Аризонска мечта\", „Месечинка\", „Калашников\", „Буба Мара\" и много други.", "date": "2018.12.18", "title": "Горан Брегович изпълнява емблематичните си хитове в Пловдив"}
{"url": "http://www.cross.bg/ybiiistvoto-suda-kamenov-1591921.html", "text": "/КРОСС/  Съдът в Пловдив остави в ареста бившия рейнджър Светослав Каменов, обвинен за убийството на жена от Карлово.С поред съда фактът,че мъжът се е укривал в Гърция след убийството, показва,че има опасност отново да избяга.Защитничката на Каменов поиска по-лека мярка от съда с мотива, че прокуратурата е направила прибързано извода, че той е виновен за смъртта на военнослужещата Десислава Стоянова. Основният мотив за убийството според прокуртурата е свързан с автомобила на  убитата, който рейнджърът взел да поправя, а вместо това го продал на автоморга.Снимка БТВ", "date": "2018.12.18", "title": "Постоянен арест за обвинения в убийство бивш рейнджър"}
{"url": "http://www.cross.bg/chrez-wwwbgtollbg-saiita-1591919.html", "text": "/КРОСС/  309 електронни винетки на обща стойност 26 860 лева са купени до момента от началото на продажбата им на 17 декември 2018 г. От тях 227 са купени чрез уеб сайта ., а останалите чрез другите канали за продажба - мобилните приложения, на каса и чрез терминалите за самотаксуване в търговски обекти.В същото време над 5000 потребители на платената пътна мрежа са изпратили заявки за конвертиране на хартиените си винетни стикери в е-винетки от пускането на уеб сайта . Подадената информация за преобразуването на винетките се обработва и ще бъде отразена на следващия ден след подаване на заявката.Напомняме, че преобразуването на хартиен винетен стикер в електронна винетка е препоръчително. Потребителите на платената пътна мрежа с неконвертирани валидни хартиени винетки не носят наказателна отговорност и няма да им бъдат налагани санкции.Междувременно е предприета организация относно нанасянето на данните в системата за преобразуваните е-винетки, като от 19 декември информацията ще се отразява няколко пъти в рамките на деня. Това ще позволи на потребителите, конвертирали своята винетка, още в същия ден да проверят дали тя е отразена в системата.Всички подадени заявки за конвертиране към е-винетка ще бъдат отразени в системата своевременно, за да бъдат избегнати неудобства за шофьорите след настъпването на Новата година, когато влиза в сила новата е-винетка.За потребителите на електронната система напомняме, че на сайта  има секция с \"Въпроси и отговори\", където може да бъде намерена  по-подробна информация, която непрекъснато се актуализира. Нововъзникнали въпроси могат да бъдат изпращани на e-mail: info@bgtoll.bg.  ", "date": "2018.12.18", "title": "5000 заявки за конвертиране към е-винетка в първия ден "}
{"url": "http://www.cross.bg/lekarstva-aptekite-kasata-1591922.html", "text": "/КРОСС/  Здравната каса спира стимулите за аптеките за отпускане на скъпоструващите лекарства. А от производителите ще иска, в случай на преразход на средства, да връщат цялата разлика.Надзорният съвет на касата обсъжда днес тези ключови промени, свързани с плащането на лекарства. Предлага се аптеките да не получават по 2 лв. на рецепта със скъпоструващи лекарства, както е сега. Те нямат право на надценка за тези медикаменти, затова е и тази сума за обработката на документа.Според фармацевтите много аптеки ще спрат да работят със скъпоструващи лекарства. При преразход на средствата за лекарства пък производителите ще трябва да връщат цялата разлика. Индустрията се обяви против - твърди, че това е незаконосъобразно и злоупотреба с господстващото положение на касата. Ефектът за пациентите ще е проблем с доставките, съответно с достъпа до лечение. ", "date": "2018.12.18", "title": "НЗОК спира стимулите за аптеките за скъпите лекарства"}
{"url": "http://www.cross.bg/posoka-plovdiv-zaradi-1591930.html", "text": "/КРОСС/  Десет дни преди затварянето на централния булевард в Пловдив заради Откриващото събитие на Европейска столица на културата на 12 януари, от общинското предприятие \"Организация и контрол на транспорта\" обявиха временната схема за движение. Тя ще влезе в сила от 27 декември т.г. до 17 януари догодина. Грандиозният спектакъл ще се състои на огромна сцена и кула, разположени на булеварда. Затова в отсечката от кръстовището с ул. \"Цанко Дюстабанов\" до ул. \"Граф Игнатиев\" до Тунела участъкът ще е напълно затворен. Идващите от север по булевард \"Цар Борис Трети Обединител\" ще имат достъп до Стария Пловдив, но не и през тунела. От другата страна на затворения участък преминаването ще става до Патологична бременност. Кръстовището ул. „Капитан Райчо\" - ул. „Леонардо да Винчи\" в посока бул. „Цар Борис III Обединител\" ще се затвори с бариери, като ул. „Леонардо да Винчи\" в посока север към ул. „Света Петка\" временно ще бъде двупосочна - със забрана за спиране и паркиране.В посока юг няма промяна в организацията на движението. Променят се маршрутите на 11 автобуса. От картата е видно, че на практика ограничението засяга доста голям участък от широкия център на града и пловдивчани отсега се чудят как ще пътуват. При всички положения до центъра ще се стига пеша от поне километър. За Откриващото събитие се очаква голям брой зрители- цифрите, цитирани от общината, са между 50 и 80 000. Все още не е ясно откъде ще минават тези хора, тъй като вече са обявени строги мерки за сигурност, а подстъпите откъм пл. Централен и сега са силно ограничени заради ремонтните работи там. ", "date": "2018.12.18", "title": "Транспортна блокада на Пловдив заради откриващата се Европейска столица на културата"}
{"url": "http://www.cross.bg/ohrana-korab-koraba-1591929.html", "text": "/КРОСС/  Спасителните кораби помагат на руски товарен кораб, след като заседна в югозападна Англия, съобщава британската брегова охрана, цитирана от \"Ройтерс\".180-метровият кораб с 18 души екипажа на борда, който британските медии описват с името \"Кузма Минин\", пуска котва в силни ветрове но се оказва притиснат между плажовете Суонпул и Гилингвейс близо до Фолмаут в Корнуол.\"На борда няма товар ... няма информация и за замърсяване\", коментира бреговата охрана.\"Влекачи са на път към кораба и една спасителна лодка е на мястото. Спасителният екип от бреговата охрана на Фолмаут е изолирал района около кораба\", допълват те. Бреговата охрана обяснява, че планът е корабът да бъде освободен и избутан, при покачване на прилива.Снимка Туитър", "date": "2018.12.18", "title": "Руски 180-метров товарен кораб заседна до Корнуол"}
{"url": "http://www.cross.bg/krim-rysiya-more-1591928.html", "text": "/КРОСС/  Русия не е съгласна с приетата от Общото събрание на ООН резолюция, която осъжда \"милитаризацията\" на Крим, Черно море и Азовско море, информират руски медии.\"Можем да изразим нашето несъгласие с тази позиция и съжаление\", подчерта говорителят на Кремъл Дмитрий Песков. Той подчерта, че Крим е част от Русия по волята на жителите на полуострова, което се осъществи в съответствие с украинското законодателство.Резолюцията беше подкрепена от 66 държави, 19 гласуваха против, а 72 се въздържаха. В резолюцията се подчертава, че Крим е неразделна част от Украйна. ", "date": "2018.12.18", "title": "Русия отхвърли резолюцията на ООН за „милитаризацията” на Крим"}
{"url": "http://www.cross.bg/mesta-snyag-kraya-1591917.html", "text": "/КРОСС/  След валежите и захлаждането в последните дни ще последва затопляне. Това показват средносрочните модели за времето, представени в \"Дарик кафе\" тази сутрин.Покачването на температурите ще започне още в края на тази седмица и ще продължи и през следващата, в края на която ще посрещнем Коледа. Възможно е температурите на места в страната да надхвърлят дори 10 градуса. Снегът, там където в последните дни се образува снежна покривка, бързо ще се стопи и ще се превърне в киша.В петък е възможно да има слаби превалявания на места, след това и в началото на следващата седмица, но те няма да променят характера на времето.В събота и неделя от запад на изток отново ще превали. Валежите ще са предимно от дъжд, в планините и планинските райони - от сняг. Но и затоплянето ще продължи. В началото на следващата седмица вятърът ще отслабне, в Източна България ще стане северен. Ще има още валежи, но ще са предимно слаби и на места, като в североизточните райони дъждът ще премине в сняг.Меко време се очертава и в дните около Нова година, показват метеорологичните модели. В периода след 27 декември е възможно да има валежи, но още не може да се прогнозира дали ще са от дъжд или сняг. След коледните празници, до края на годината, по-често ще преобладава облачно време, макар че ще има и временни разкъсвания и намаления на облачността. На места ще има и слаби превалявания от сняг. Температурите ще бъдат близки до обичайните.Снимки: pixabay.com", "date": "2018.12.18", "title": "Пролет по Коледа: Снегът се топи, градусите тръгват нагоре "}
{"url": "http://www.cross.bg/simeonov-purvan-bitki-1591912.html", "text": "/КРОСС/  2018-а беше година на скандала и протеста, каза в предаването „Преди всички\" Първан Симеонов - изпълнителен директор на „Галъп интернешънъл\".„Доста се протестираше през годината в най-различни посоки. Може би това е добре. Ако има нещо, което не е добре - това е, че след всеки един протест, добър или лош, портфейлът се развързва. Това означава, че властта не е способна да търпи и отстоява политики и да настоява за това, което смята за добро\".Със системен граждански натиск рано или късно нещата се получават, констатира Симеонов и добави:„Като че ли се научаваме да отстояваме правата си, при това без да сме докрай наивни, за да очакваме някакъв бърз бунт и мигновено решение. Като че ли лека полека помъдряваме като общество и знаем, че постоянен натиск му е майката\".Ако погледнем „жълтите жилетки\" във Франция, има много неща, които могат да ни уплашат в перспектива, отбеляза Симеонов и добави:„Трябва да свикваме - това е новото нормално. Искахме народовластие, получаваме го с всички екстри. Обратната страна на народовластието се нарича популизъм. Когато една група по-добре сдружена, по-мобилна и активна и по-лесно мобилизируема по улиците може да наложи своя тясно групов интерес над мнозина други и да си присвои обществения интерес. Когато една група, несъгласна с непопулярни мерки, в общи линии се опитва да ги отложи в ущърб на кого - на собствените си деца. Обикновено непопулярните мерки означават „да затегнем колана сега, за да е хубаво за поколенията\". „Жълтите жилетки\" имат сива към черна подплата\".„Градската среда става онова място, за което все по-често ще се сещаме, когато става дума за качеството на живота, който водим. ... Ситуацията е качествено нова. Последните Фейсбук битки на тема „Градска среда\" всъщност се оказаха централен политически сюжет в страната\", коментира още Първан Симеонов.Тази вечер Институт „Иван Хаджийски\" е домакин на семинар на тема „Глобалната улица. Новите битки за пространството\". Автор на анализа е социологът Светлана Христова. ", "date": "2018.12.18", "title": "Първан Симеонов: 2018-а беше година на скандала и протеста "}
{"url": "http://www.cross.bg/patrylka-bolnitza-avtomobil-1591915.html", "text": "/КРОСС/  Катастрофа между полицейски автомобил и лека кола изпрати двама души в болница. Инцидентът станал в понеделник вечер на пътя София-Варна, в близост до Търговище, съобщава Дарик радио.Сблъскали се кола с добричка регистрация и патрулка на Областната дирекция на МВР в Търговище.По първоначални данни, поради движение с несъобразена със заснежения участък скорост, водачът на лекия автомобил изгубил контрол над управлението. Колата навлязла в насрещното и ударила патрулката със задната си част.Мъж на 39 и жена на 36 години са настанени в многопрофилната болница за активно лечение в Търговище без опасност за живота.Нанесени за значителни материални щети и на двата автомобила. По случая е образувано следствено дело. ", "date": "2018.12.18", "title": "Двама ранени при катастрофа с патрулка на пътя София - Варна"}
{"url": "http://www.cross.bg/zaplata-evro-yvelichenie-1591911.html", "text": "/КРОСС/  Краят на годината е период, през който често се задава въпросът „Къде сме ние в региона и света?\", включително и по отношение на доходите. Обзорът на заплатите и пенсиите в съседните ни страни дава представа както за целите на сравнението, така и за общата възходяща, но бавна и неравномерна тенденция на доходите в Югоизточна Европа.Минималната работна заплата в Гърция в момента официално е 586 евро, но в действителност по данни на Евростат е 684 евро, защото работещите в Гърция продължават да получават 14 заплати годишно.Тази стойност обаче е далеч от предкризисното равнище от 751 евро и едно от исканията на националната обща стачка в Гърция в края на ноември беше връщането на минималната заплата отпреди финансовата криза. Още по-драматичен спад в годините на кризата отбеляза средната заплата в Гърция - от 1450 евро през 2010 г. до 1120 евро тази година.Повече вълнения в гръцкото обществено мнение предизвикаха в края на тази година пенсиите, защото в рамките на ангажиментите, които пое за успешното приключване на спасителните програми, страната се задължи да намали размера на пенсиите от 1 януари 2019 г. Преразглеждането на този ангажимент се превърна в една от основните цели на гръцкия кабинет в хода на разговорите с международните институции през последните месеци и в крайна сметка правителството на Алексис Ципрас успя да убеди европейските си партньори, че запазването на размера на пенсиите не застрашава финансовите цели пред страната.В момента средната основна пенсия в Гърция е малко над 720 евро, а средната допълнителна пенсия - около 170 евро, макар че размерът на пенсиите варира значително между различните възрастови групи в зависимост от времето, когато са се пенсионирали. Пенсионната възраст в Гърция се определя по сложна формула в зависимост от възрастта и трудовия стаж, но право на пенсия се придобива най-късно на 67-годишна възраст.Брутната средна заплата в Кипър през второто тримесечие на тази година е била 1827 евро месечно или с 1,4 процента повече в сравнение със същия период миналата година. Средната нетна заплата през 2017 г. е била 1658 евро. Общо взето от миналата година средната заплата е достигнала предкризисните равнища.В Кипър няма общовалидна минимална заплата. Подобно минимално заплащане е определено само за 9 групи професии и то е 870 евро за новопостъпили работници, като сумата скача на 974 евро след 6 месеца работа.Според скорошни публикации средната пенсия е малко под 750 евро, като за последните десетина години се е увеличила с над 200 евро. Пенсионната възраст в Кипър е 65 години.Същественият спад в стойността на турската лира в резултат на преживяната валутна криза оказа сериозно въздействие и върху възнагражденията за труда. В началото на 2018 г. турците получаваха минимална нетна работна заплата в размер на 1404 турски лири, която през годината бе увеличена на 1603 турски лири. Преобразувано в евро обаче минималното възнаграждение не бележи ръст, а спад. Докато заплата от 1404 турски лири през януари т.г. се е равнявала на 377 евро, днес възнаграждение от 1603 лири е спаднало до около 263 евро. Още по-фрапиращо е сравнението с 2016 г., когато месечната брутна минимална заплата се е равнявала на 518 евро. Простата сметка показва, че днес трудещите се в Турция би трябвало да получават минимално възнаграждение от 3159 турски лири, за да се изравнят със заплатите си от преди две-три години, изчислени в европейска валута.Размерът на минималната заплата за следващата година все още не е окончателно договорен, но се очаква да има съществено повишаване на заплащането на труда. Работещите настояват минималната заплата да бъде увеличена до около 2400 турски лири (393 евро) нето, като се отчетат годишната инфлация и икономическият растеж, докато работодателите предлагат минимална нетна заплата от около 1860 турски лири (305 евро).Турските пенсионери също очакват увеличения на пенсиите, които според предварителните разчети ще са от около 10-11 процента. Това означава, че пенсионерите, които сега получават най-ниските пенсии от 1021 турски лири (166 евро), вече ще взимат по 1130 турски лири (184 евро). Най-високите пенсии от около 4800 турски лири (782 евро) се очаква да се увеличат до над 5300 турски лири, т.е. 864 евро.След като отчете най-високия икономически растеж в рамките на Европейския съюз през 2017 г. (7 процента), Румъния започна 2018 г. с увеличение на минималната брутна работна заплата до 1900 леи (408 евро) спрямо 1450 леи (312 евро), колкото беше в края на миналата година.През ноември тази година лявото правителство на Социалдемократическата партия и Алианса на либералите и демократите обяви нова мярка: диференцирано увеличение на минималната заплата от началото на 2019 г. Така от следващата година гарантираната минимална месечна заплата ще бъде 2080 леи (447 евро) в общия случай и 2350 леи (505 евро) за служителите с висше образование и най-малко една година трудов стаж по специалността.Правителството обаче се отказа от обявения преди това по-амбициозен план да гарантира брутна минимална заплата от 2350 леи за всички, които имат трудов стаж от най-малко 15 години.По данни от март 44,2 процента от работещите на безсрочен трудов договор в Румъния, тоест над 2 775 500 души, получават минимална работна залата според трудовия си договор.Пенсиите в страната също отчетоха растеж тази година, като от 1 юли пенсионният пункт, въз основа на който се изчисляват пенсиите, бе увеличен до 1100 леи (236 евро) спрямо предишните 1000 леи (215 евро). От 1 октомври пък влезе в сила служебно преизчисление, което увеличи пенсиите на близо 100 000 души, основно бивши миньори, металурзи, железничари, строители и други, с около една трета.Средната пенсия в момента достига 1122 леи (241 евро) на месец и е една от най-ниските в рамките на ЕС, а правителството обяви планове за удвояването й до 2022 г.Хърватският премиер Андрей Пленкович обяви увеличение с 9 процента от следващата година на нетната минимална заплата от 2752 куни (371 евро) на 3000 куни (404 евро). Брутната заплата, която сега възлиза на 3440 куни (464 евро), ще бъде 3750 куни (505 евро). Премиерът изтъкна, че това е най-голямото еднократно увеличение на минималната заплата от 2008 г. насам.По време на мандата си коалиционното правителство, водено от Хърватската демократична общност, увеличи поетапно минималната заплата с 13,6 процента от 2016 г., а с новото увеличение нетната минимална заплата ще отчете растеж от 23,9 процента.Пленкович отбеляза, че според данни на министерството на труда и пенсионната система около 37 000 души в Хърватия получават минимална заплата в момента.През януари влезе в сила увеличение на брутната минимална работна заплата в Словения с 4,7 процента до 842,79 евро. Министърът на труда Аня Копач Мрак заяви, че увеличението отразява икономическия растеж на страната, който през 2017 г. беше 4,4 процента.Търговско-индустриалната камара обаче предупреди, че подобно увеличение би било „шок за системата\", като отбеляза, че минималната заплата би трябвало да нарасне с не повече от 2,6 процента, колкото е бил растежът на средната заплата миналата година.Камарата също така подчерта, че подобен ръст на минималната заплата ще увеличи разходите на компаниите с 5,3 процента за служител, което ще се отрази негативно на конкурентноспособнсотта.По данни на Търговско-индустриалната камара 33 000 служители в Словения получават минимална заплата.Същевременно управляващата лява коалиция през ноември предложи проектозакон, предвиждащ увеличение на нетната минимална заплата от 638,42 евро, колкото е в момента, до 667 евро през 2019 г. и 700 евро през 2020 г.Сръбският президент Александър Вучич се похвали през юли, че Сърбия е изпреварила България по заплати. „Днешната средна заплата е около 424 евро. Намаляваме разликата с други държави в региона не само пропорционално, а и абсолютно\", каза той, но не поясни откъде са тези данни.В този период средната заплата в България бе с около 20 евро по-висока от тази в Сърбия, но вярното в неговото твърдение е, че заплатите в западната ни съседка нарастват двойно по-бързо в сравнение с тези у нас.Но ако се направи сравнение със Словения например, където минималната нето заплата от догодина ще бъде 700 евро, това е почти двойно повече от сегашната средна заплата в Сърбия - между 379 и 400 евро по официални данни. Минималната заплата в Сърбия е 213 евро.Вучич обеща края на годината да има още едно увеличение на заплати и пенсии от около 10 процента. Правителството предложи на представителите на МВФ заплатите в държавния сектор да бъдат увеличени с осем до 10 на сто, като увеличение на заплатите с 10 процента биха получили лекарите, полицаите, учителите, а останалите в държавния и обществен сектор биха получили увеличение с около осем на сто. МВФ предложи по-малко увеличение - от шест до седем на сто.Вучич се мотивира, че икономическият растеж се увеличава, безработицата продължава да спада, а в Белград е достигнала рекордно ниско равнище. „Брутният вътрешен продукт расте по-бързо отвсякога, имаме излишък в бюджета три години поред, преките чуждестранни инвестиции са най-големи в региона. Това личи от потреблението, от продажбата на жилища и автомобили\", каза той.Според работодателите обаче такова увеличение е нереалистично. „Всички увеличения на заплатите трябва да бъдат равни на годишното увеличение на БВП и инфлацията. За тази година това е общо шест на сто и искането на профсъюзите за увеличение от 10 на сто не е реалистично\", каза председателят на Съюза на работодателите на Сърбия Небойша Атанацкович.От 1 януари 2019 г. в сила в Сърбия влизат нови класове на заплащане, предстои увеличение на заплатите в здравеопазването, просветата и администрацията. Министърът на образованието Младен Шарчевич обяви, че най-високи заплати ще имат учителите на село, които работят в най-тежки условия.Новите заплати в здравеопазването предвиждат най-високо увеличение на коефициентите за лекарите в психиатриите, главните сестри в здравните заведения и шофьорите в Бърза помощ.Фискалният съвет предложи президентът, премиерът и министрите да имат три пъти по-високи заплати, а ножицата между най-ниската и най-високата заплата в държавния сектор да бъде 1:12.Средната заплата в Република Македония е около 380 евро, като бюджетът за догодина предвижда растежът на БВП да бъде 3,2 процента и да има увеличение на заплатите в здравеопазването, образованието и отбраната, както и в публичната администрация. Минималната заплата в Република Македония е 196 евро и е сред най-ниските в региона.През април лидерът на опозиционната ВМРО-ДПМНЕ Християн Мицкоски напомни за неизпълнените обещания на правителството на Зоран Заев към гражданите като това за заплати от 500 евро. „Заев може да се сравни с комарджия, който тъне в дългове и концесии, който понякога получава хилядарка-две на ротативка\", каза Мицкоски.През май премиерът Заев призова работодателите да увеличат заплатите и обеща държавата да осигури пряка финансова подкрепа в размер на 30 процента от ръста на брутните заплати на работниците в трудоинтензивните дейности. Той посочи, че условията за тази помощ изпълняват около 15 000 компании с 50 000 работници. „Целта е една - да растат заплатите и гражданите да имат повече пари\", каза Заев, като покани работодателите да кандидатстват за държавните субсидии.Преди началото на учебната година македонското правителство взе решение за увеличаване на заплатите на учителите в основното и средното образование с пет процента от септември.Средната месечна заплата в Босна и Херцеговина е 888 конвертируеми марки или 444 евро /две КМ се разменят за едно евро/, а минималната - 208 евро. Двете съставни части на страната, силно зависима от международно финансиране, предизвикаха загриженост в Международния валутен фонд /МВФ/, тъй като преди общите избори през октомври парламентите им приеха поотделно закони за увеличение на доходите, нарушавайки споразумението с фонда.Парламентът на Република Сръбска прие закон, с който заплатите се увеличават с до 12,5 процента, нарушавайки договорените с фонда условия. Финансовият министър Зоран Тегелтия отрече условията на МВФ да са били нарушени, като заяви, че заплатите са били променени само за служителите, които получават най-ниски заплати и които са 1,1 процента от общата работна сила в областта.Ако аз трябва да избирам между МВФ и тези работници, е ясно кого ще избера, заяви Тегелтия пред парламента.Другата съставна част на Босна - Мюсюлманско-хърватската федерация, също предизвика загриженост в МВФ, тъй като прие закон за увеличение на доходите на ветераните от войната през деветдесетте години, което също не е било договорено с МВФ.Косово е сред страните с най-ниски заплати на Балканите, но директорите на големите държавни компании имат доходи, по-високи от тези на президента, премиера и председателя на парламента. Някои от тях взимат заплати от по няколко хиляди евро. Държавните ръководители имат по-ниски възнаграждения от тях.Това накара премиера Рамуш Харадинай през декември миналата година да вземе решение да удвои собствената си заплата и заплатите на министрите. Решението бе дадено от опозицията за оценка от Конституционния съд, който постанови, че няма нищо спорно в решението. Така Харадинай си повиши заплатата от 1400 на 2950 евро и удвои заплатите на министрите, които досега бяха около 1200-1300 евро.Социалният съвет на Косово прие предложението от догодина минималната заплата да бъде около 250 евро.Средната нетна заплата в Черна гора през октомври е била 510 евро, а средната брутна заплата е възлизала на 766 евро. В шест общини заплатите са по-високи от средната за страната. Най-ниски са заплатите в Биело поле - 405 евро.Минималната заплата в Черна гора е 193 евро и е най-ниската в региона. Профсъюзите се опитват да договорят в рамките на Социалния съюз увеличение на минималните заплати с до 50 процента от средната заплата в страната. Генералният секретар на Съюза на синдикатите на Черна гора Душко Зарубица заяви, че увеличението на минималната заплата е един от приоритетите на работата на двете синдикални централи. Сега минималната заплата е 37 процента от средната заплата, докато в страните в региона тя е от 47 до 53 процента от средната.Генералният секретар на Съюза на свободните синдикати Сърджа Кекович съобщи, че 193 евро месечно в Черна гора получават 9849 работещи.„Минималната заплата трябва да възлиза на сума, която да позволи на работещия да възстанови работната си сила, за да създаде нов продукт и да осигури печалба на работодателя\", напомни Кекович. Той запита какво може да направи един получаващ 193 евро работник, когато потребителската кошница е 637 евро и в нея не е включен например наемът за жилище.Правителството се вслуша в аргументите на синдикатите и обяви, че от догодина минималната заплата ще бъде увеличена. Говори се за минимална заплата от 250 евро, но разчетите на финансовото министерство засега не потвърждават това.Източник БТА", "date": "2018.12.18", "title": "Какви са пенсиите и заплатите при съседите"}
{"url": "http://www.cross.bg/borisov-ministur-predsedatelyat-zayavi-1591918.html", "text": "/КРОСС/  „До 2022 година Европейската комисия трябва да осигури 43 млрд. евро по фонд „Африка\". Това заяви министър-председателят Бойко Борисов пред журналисти във Виена. „Досега Европа се отнасяше подценявайки Африка - главно колко пари ще дадем за нея и колко мигранти има. Това не е печеливш процес. Това, което се говори на днешната среща, е да насърчим преди всичко частния сектор да инвестира в Африка и да се повиши нивото на образование\", добави премиерът Борисов след участието си на форума на високо равнище в австрийската столица.По отношение на глобата, наложена от ЕК на БЕХ, министър-председателят отбеляза, че сумата ще бъде платена не от гражданите, а от печалбата на дружествата. Премиерът Борисов изтъкна, че преговори са се водили три години, като първоначалната сума е била 300 млн. евро, която в последствие е намалена на 77 млн. „Това беше минималната сума, която договорихме, всичко останало беше приватизация на газопреносната система\", заяви министър-председателят. По думите му би било предателство, ако газопреносната система не е собственост на българските граждани и на държавата.Премиерът Бойко Борисов заяви още, че България ще поиска допълнителни средства от Европейската комисия, за да продължи да охранява успешно външната граница на ЕС. „Искаме още по-добре да се справяме през следващите години\", допълни министър-председателят във Виена.  ", "date": "2018.12.18", "title": "Борисов във Виена: БЕХ ще плати глобата си от печалбата на дружеството"}
{"url": "http://www.cross.bg/grazhdani-zayavi-pravitelstvoto-1591959.html", "text": "/КРОСС/ \"В навечерието на ски сезона всички бяхме изненадани, че ски-шампионът Марк Жирардели се оказа собственик на дружеството- концесионер на най-големия ни ски курорт. Mиналата година по това време, Гинка Върбакова се оказа купувач на ЧЕЗ. Само може да се питаме- какво ще се случи оттук нататък. Може би лятото концесионирането на Черноморието ще отиде при Майкъл Фелпс\". Това заяви на пресконференция в централата на БСП Крум Зарков, член на ИБ на НС на БСП и зам.-председател на ПГ на левицата. По думите му това е абсурд, а подигравката с българските граждани е достигнала своя апогей. \"Настояваме за пълна информация относно собственика на \"Юлен\" - кога го е придобил, срещу колко пари, какво е отношението му към концесията, към евентуални нарушения по нея, за които се говори. Всичко трябва да се постави на масата, защото въпросът е много важен\", заяви социалистът. По думите му това, че българската икономика  последователно и сигурно минава в ръцете на подставени лица е очевиден за всички факт, освен за правителството. Той подчерта, че български граждани се изправят едни срещу други - протести за втори лифт на Банско и протести за запазване на планината, като и двете групи имат легитимни искания и те могат да бъдат съчетани - може да се развива зимният туризъм, при спазване и запазване на природните ни паркове. \"За това трябва честност от страна на държавата и на концесионерите. Докато истинските контрагенти се крият зад подставени лица и държавата се прави, че не вижда, нито ще имаме лифтове, а скоро няма да имаме и планина\", категоричен бе Крум Зарков. към правителството: Българските граждани не се движат само по магистрали\"Нека напомним на правителството, че българските граждани не се движат само по магистралите\". Това заяви Валери Жаблянов, член на ИБ на НС на БСП. Той обясни, че обстановката по пътищата у нас е резултат от ниската степен на организация, която беше призната и от представители на правителството, и от АПИ, лошата степен на координация, отсъствието на техника и лошо проведените търгове за поддръжка на пътната инфраструктура през зимата. По думите му това може би щеше да остане само като пример за най-негативните елементи на политиката на сегашното управление по повод на пътищата в България. Жаблянов обаче подчерта, че това засяга живота и безопасността на десетки и стотици хиляди български граждани, които са се озовали в необичайни пътни условия. \"Оправданието на АПИ беше, че при  подобни климатични условия се затварят пътищата в Европа и в САЩ. Това по никакъв начин не може да даде отговор на въпроса за липсата на техника, координация, ред по време на почистването на пътните участъци, които бяха засегнати\", каза той. Жаблянов напомни, че пътищата са важни за доставка на жизнено важни стоки и услуги, а състоянието на междуселските пътища 2,3,4-та категория е трагично. \"Призоваваме правителството, АПИ, контролните органи трябва да предприемат всичко необходимо, за да се чувстват българските граждани сигурни по пътищата на републиката\", каза още той. Всеки, който намери смелостта да каже истината за управляващите, бива смачкван\"Вчера сигнализирахме за палежите в с. Галиче. Миналата вечер в Добрич са горели автомобили на свидетели по делото срещу бивш депутат от ГЕРБ, известен като \"Суджукгейт\". Явно за МВР тази седмица е Сирни Заговезни. До тогава трябва да изчакаме, има още 3 месеца. Какво стига до хората - всеки, който намери смелостта  да каже истината срещу управляващите, бива буквално смачкван\". Това заяви зам.-председателят на БСП Кирил Добрев. Той заяви, че продължава да вярва, че за сигурността на българските граждани отговаря МВР, особено за свидетели и хора с изразени политически позиции. Той обясни, че министър Маринов е казал, че за шефа на МВР-Бяла Слатина няма данни, че не си върши работата. \"Има ли данни обаче, че си върши работата? И г-н Маринов като редови служител на МВР навремето е оценяван по критерий, който се нарича разкриваемост. Какъв е този критерий за шефа на районното управление. Днес мога да дам данни, че не си върши работата, защото вместо да е под домашен арест, Ценко Чоков си пие в авери в кръчма. Има ли нужда от друг сигнал?\", заключи Кирил Добрев.", "date": "2018.12.18", "title": "Крум Зарков: Жирардели- собственик на \"Юлен\", какво следва?"}
{"url": "http://www.cross.bg/apple-iphone-delo-1591906.html", "text": "/КРОСС/  В края на миналата седмица в САЩ е заведено ново дело срещу Apple от страна на потребители. Ищците твърдят, че компанията от Купертино умишлено мами своите клиенти за размерите на дисплеите на iPhone X, XS и XS Max, както и за броя на пикселите, които могат да бъдат изобразени от панелите на тези устройства.В исковата молба, която ще бъде разгледана от съда в Северна Каролина, се твърди, че Apple лъжат за реалните размери на дисплеите на своите телефони, като включват в тях и елементи като прореза и ъглите, предава CNET, цитиран от Mobile Bulgaria.Така например ищците са измерили, че реалният диагонал на дисплея на iPhone X е 5.6875 инча вместо рекламираните 5.8 инча. Друга част от иска касае анонсираната от страна на Apple резолюция, която би трябвало да е 2436 x 1125 пиксела. В исковата молба се твърди, че това не отговаря на действителността, защото продуктът не съдържа пиксели, които имат червен, зелен и син подпиксел. Дисплеите на iPhone X са с по два подпиксела, което според ищците води и до по-ниска от анонсираната разделителна способност.Заведеното дело далеч не е единственото, което потребители в момента водят срещу Apple. След скандала с умишленото забавяне по софтуерен път на стари модели iPhone със захабени батерии бяха заведени цели 59 различни дела срещу компанията от Купертино. През юни пък хората на Тим Кук се сблъскаха с дело за Apple Watch и неговата чупливост. ", "date": "2018.12.18", "title": "Съдят Apple за измама"}
{"url": "http://www.cross.bg/zhyrnalisti-reporteri-godina-1591913.html", "text": "/КРОСС/  След три години на нисходяща тенденция случаите на насилие срещу журналисти са се увеличили тази година, заяви \"Репортери без граници\" в публикувания си днес годишен доклад, цитиран от Франс прес.80 журналисти са убити тази година в света заради професионалната си дейност. За сравнение: убитите миналата година са 65. Сред жертвите тази година 63-ма са професионални журналисти, 13 са непрофесионални журналисти, а четирима - сътрудници на медии.През последните 10 години общият брой на убитите професионални журналисти е над 700 души.Особено силен отзвук получиха убийствата на саудитския журналист Джамал Хашоги и на словашкия разследващ журналист Ян Куциак. Сред журналистите, чиито убийства са получили голям отзвук, е посочена и Виктория Маринова.Разпалваната от политици, религиозни водачи и бизнесмени омраза срещу журналистите има сериозни последици и води до тревожно увеличаване на случаите на насилие срещу тях, заяви генералният секретар на \"Репортери без граници\" Кристоф Делоар.Убитите тази години журналисти са предимно мъже (77 от общо 80). Страната с най-голям брой убити журналисти е Афганистан (15 убити), на второ място е Сирия с 11. \"Репортери без граници\" отбелязва, че близо половината от тазгодишните жертви са в страни, където няма военни действия, като например Мексико с 9 убити журналисти. ", "date": "2018.12.18", "title": " \"Репортери без граници\": Случаите на насилие срещу журналисти са се увеличили "}
{"url": "http://www.cross.bg/lynata-aparat-apolo-1591903.html", "text": "/КРОСС/  Инженери монтираха последния елемент - капсула на времето, на израелски космически апарат за изследване на Луната, който ще бъде изстрелян догодина, съобщи Ройтерс. Целта е космическият апарат да се спусне меко на Луната между местата, където кацнаха \"Аполо 15\" и \"Аполо 17\".Това ще е първата подобна мисия от 2013 г. Ако тя бъде успешна, Израел ще стане едва четвъртата държава, извършила контролирано \"меко\" кацане на непилотиран кораб на Луната. От 1966 г. САЩ и бившият СССР са направили около дузина такива кацания. Последното постижение е на Китай - от 2013 г.\"Космическият апарат е напълно построен и тестван. Той е готов да отпътува за Кейп Канаверал до няколко седмици\", каза Идо Антеби, директор на компания \"Спейс Ай Ел\" (SpaceIL), ръководеща проекта. .Апаратът се нарича \"Берешит\" (\"Генезис\" на иврит). Той е с форма на кръгла маса с четири крака от карбонови влакна. Висок е около 1,5 м и тежи 585 кг. Две трети от теглото е гориво. Той ще бъде изстрелян от Флорида с ракета Falcon-9 на SpaceX през февруари.Капсулата на времето е диск с файлове с детски рисунки, снимки, информация за израелската култура и историята на човечеството. Тя ще остане на Луната. Освен нея на космическия апарат има уред за измерване на лунното магнитно поле.Снимка: SpaceIL", "date": "2018.12.18", "title": " Израел изстрелва сонда към Луната "}
{"url": "http://www.cross.bg/natzionalnata-karti-biblioteka-1591907.html", "text": "/КРОСС/  И тази година Националната библиотека \"Св. Св. Кирил и Методий\" (НБКМ) реши да направи коледен жест към четящите българи.Коледната кампания за издаване на безплатни читателски карти започна на 12 декември  и ще продължи до 21 декември 2018 г.Всеки, навършил 14 години, може да получи коледния ни подарък срещу лична карта между в рамките на обичайното работно време на гише \"Регистрация\" - от 8:30 до 19:00 часа, съобщават от институцията.Подобна кампания бе проведена за пръв път през 2017 г. Интересът беше голям, до последните минути на обявения срок пред гишетата се виеха опашки с кандидати за едногодишен безплатен достъп до богатите фондове на културната институция. С карти се сдобиха 3595 читатели на различна възраст, като най-многобройна бе групата на редовните студенти - 1074 човека. Затова ръководството на Националната библиотека реши и тази година да направи коледен подарък на всички, които имат желание да се възползват от безплатната услуга. ", "date": "2018.12.18", "title": " Националната библиотека подарява читателски карти за Коледа "}
{"url": "http://www.cross.bg/pochivka-sportove-bulgari-1591908.html", "text": "/КРОСС/  12% или над 650 хиляди са пълнолетните българи, планиращи почивка в планината през тази зима с цел туризъм. Това сочат данните от редовното проучване на изследователски център „Тренд\". 79% са тези, които не планират. Близо всеки десети (9%) декларира, че все още не е решил. Логично, най-младите възрастови групи между 18-29 г. и 30-39 г. в по-голяма степен планират почивка в планината тази зима.Основната причина сред посочилите, че не планират да ходят на почивка тази зима, е липсата на финансови възможности (69%), като тук се регистрира и динамика спрямо образователния статус - тези с висше образование и живеещи в Столицата и областните центрове в по-малка степен изтъкват финансовия аргумент. 16% от не планиращите почивка тази зима, споделят, че не са ходили на почивка в планината повече от 10 години. Малко над една пета (23%) са тези, които не са ходили на почивка в планината повече от 20 години, като делът при хората над 60 години е осезаемо по-висок.83% от българите, които планират почивка тази зима, декларират, че ще отидат на планина в България. Един на всеки десет (11%) от пълнолетните българи планира така почивка в чужбина.Банско е най-предпочитаната дестинация за зимен туризъм за над една трета (34%) от българите планиращи почивка, следван от Боровец (17%) и Пампорово (12%). В демографските разбивки, прави впечатление, че младите между 18 и 29 г. в най-голяма степен предпочитат Банско. Над половината от пълнолетните българи (54%), оценяват като добри условията за зимен туризъм в България, а едва 3% като лоши.Водещият мотив за избор е цената на нощувките - 22%, а курортът е определящ за избора при 13% от българите. Цената на нощувките е в най-малка степен фактор за живеещите в София, което е обяснимо с оглед на по-високите доходи в Столицата. Всеки десети (10%), споделя, че се води от това да е „тихо и спокойно\", като това се отчита в по-висока степен при по-възрастните групи, за сметка на по-младите.Повече от една трета (37%) от пълнолетните българи споделят мнението, че през последните години България става по-добро място за зимен туризъм, а едва 2% са на противоположното мнение. Близо една четвърт (24%) са на мнение, че няма промяна.Малко над една четвърт (26%) от българите са на мнение, че са еднакво обслужвани и получават същото качество като чуждестранните туристи, докато по-голям дял (35%) са тези, които са на противоположното мнение. Голям е делът (38%) на тези, които не могат да преценят.12% са и пълнолетните българи, които декларират, че практикуват зимни спортове. Прави впечатление, че зимните спортове са най-популярни сред възрастовите групи между 18-29 г. и 30-39 г. Зимните спортове са разпространени най-вече сред живеещите в Столицата, което може да бъде обяснено отново с доходите на живеещите в София, тъй като практикуването на зимни спортове изисква повече финансови средства. Голям е делът (81%) на практикуващите зимни спортове, които оценяват условията зимни спортове в България като добри, а отново едва 3% са тези, които ги смятат за лоши. ", "date": "2018.12.18", "title": "Две трети от българите не могат да си позволят почивка в планина през зимата"}
{"url": "http://www.cross.bg/voiina-federalnoto-ryskata-1591898.html", "text": "/КРОСС/ Изложба, посветена на 140-годишнината от края на Руско-турската война беше открита във Федералното събрание на Русия. Експозицията включва репродукции на  руски художници, отразявали освободителната за България война (1877-1878 г). Експозицията е организирана от Национално движение  \"Русофили\", със съдействието на Комисията по международните въпроси на Съвета на Федерацията на Федералното Събрание на Руската федерация.От българска страна присъстват председателя на НД \"Русофили\" Николай Малинов, зам.- председателят на Народното събрание на РБ Емил Христов и Красимир Велчев - съпредседател на групата за приятелство с Русия в българския парламент. Гости от руска страна бяха Константин Косачев, председател на Комисията по международните въпроси на Федералното Събрание на Руската Федерация, Василий Иконников - ръководител на групата на Съвета на федерацията за сътрудничество с Народното събрание на Република България, и други руски сенатори.Сред гостите бе и  народният артист на Руската федерация Бедрос Киркоров.«Сигурен съм, че събитията, които отразяват тези 39 платна, ще ни позволят да преживеем трагизма и героизма на тази война и още един път да се обърнем към съвременното състояние и бъдеще на руско-българските отношения», -каза при откриването на изложбата депутатът от руската Дума Константин Косачев.", "date": "2018.12.18", "title": "В Моска беше открита изложба, посветена на 140-годишнината от Руско-турската война (снимки)"}
{"url": "http://www.cross.bg/avtomobili-zimni-ysloviya-1591897.html", "text": "/КРОСС/  Над 600 машини обработват пътните настилки, за да се осигури безопасността на пътуване при зимни условия. Шофьорите трябва да тръгват на път с автомобили, подготвени за зимни условия. Националният институт по метеорология и хидрология определи жълт код в областите Габрово, Велико Търново, Търговище, Шумен и Смолян, в които се очакват снеговалежи и образуване на снежна покривка между 5-10 см. В областите Бургас, Ямбол, Хасково и Кърджали се очакват валежи от дъжд, които в края на деня ще преминат в сняг и ще се образува снежна покривка до 7 см.  Агенция „Пътна инфраструктура\" апелира шофьорите на тежкотоварни превозни средства и на леки автомобили да тръгват на път само с подходящи гуми, да спазват дистанция и указанията на контролните органи. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори. При необходимост е възможно да  се спира движението за извършване на снегопочистване и превантивна обработка на пътните участъци, за да се избегне възникването на пътни инциденти. 27-те областни пътни управления и снегопочистващите фирми работят на 24-часов режим и са в готовност за поддържане на републиканската пътна мрежа.Всички граждани и транспортни фирми могат да получават информация за актуалната пътна обстановка от интернет страницата на АПИ - , и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.  ", "date": "2018.12.18", "title": "АПИ: Над 600 машини обработват пътните настилки"}
{"url": "http://www.cross.bg/zhena-doma-byrgas-1591904.html", "text": "/КРОСС/  Жена на 68 години е загинала при пожар в дома си в Бургас. Сигнал за инцидента е подаден в 21,05 часа вечерта, съобщиха от полицията.На място са пристигнали два противопожарни екипа. Наложило се е да бъде счупен външен прозорец, за да се влезе в жилището, което било заключено. В една от стаите е открит 69-годишен бургазлия, който живее на адреса. Изведен е от помещението без опасност за живота.В съседната стая обаче е открита съпругата му без видими признаци на живот с частични обгаряния от лявата страна на тялото, както и в областта на главата. В близост е имало изгорял фотьойл и частично обгорял модул на секция. По първоначални данни вероятна причина за пожара е от незагасена цигара. ", "date": "2018.12.18", "title": "Жена загина при пожар в дома си в Бургас"}
{"url": "http://www.cross.bg/georgi-kartini-leva-1591899.html", "text": "/КРОСС/  Сумата от 6000 лева беше събрана в рамките на благотворителен търг с картини, който се проведе в сградата на Медицински университет-Пловдив.В него се включиха десет от най-изявените пловдивски художници. Събраните средства ще бъдат предоставени на Клиниката по Детска хирургия в УМБАЛ \"Св. Георги\" за закупуване на инфузомат - високотехнологичен уред за вливания на разтвори. В рамките на търга бяха продадени 20 от всички 22 творби.„Миналата година беше събрана сумата от 2400 лева за Отделението по Онкохематология в университетската болница. Надеждите ни, че тази година акцията ще бъде още по-успешна, се оправдаха\", заяви младият лекар д-р Любомир Паунов, който беше един от организаторите на благородната инициатива.Картини закупиха представители на лекарското съсловие, политиката и медиите. С пет закупени картини си тръгна представител на почетния консул на Русия у нас Георги Гергов. На събитието присъстваше и народният представител Георги Търновалийски. Произведенията на Стефано Поповски, Моника Роменска, Милен Сиромашки, Лили Кичукова, Геракси Гераксиев, Георги Терзиев, Васил Стоев, Кирил Иванов и доайена на Дружеството на пловдивските художници Иван Поповски - Джовани бяха емоционално представени от художничката Вихра Григорова, която също участва със свои картини. ", "date": "2018.12.18", "title": "Благотворителен търг събра 6000 лева за Клиниката по Детска хирургия на МУ-Пловдив"}
{"url": "http://www.cross.bg/levski-leva-dulg-1591901.html", "text": "/КРОСС/  Серията с неприятни новини около Левски продължи и днес.След като стана ясно, че фирма \"Титан 77\" иска клубът да бъде обявен в несъстоятелност, а пък Черно море застрашава евролиценза на \"сините\" заради неизплатени 200 000 лева, днес \"Тема Спорт\" съобщи за тревожен дълг към НАП.Той е в размер на 2 милиона лева, а от \"Герена\" трябва да се издължат в кратки срокове.Ако това не се случи, то Левски ще наруши правилата за финансов феърплей на УЕФА и рискува изхвърляне от евротурнирите за поне една година. ", "date": "2018.12.18", "title": "Левски трябва спешно да погасява дълг към НАП"}
{"url": "http://www.cross.bg/zlaten-globys-dzhef-1591902.html", "text": "/КРОСС/  Джеф Бриджис ще получи наградата \"Сесил Б. Демил\" на церемонията за отличията \"Златен глобус\" през януари.Председателят на Асоциацията на чуждестранната преса в Холивуд Мехър Татна нарече кариерата и благотворителната дейност на 69-годишния актьор \"забележителни\".Наградата \"Сесил Б. Демил\" се присъжда на \"човек с невероятен принос в света на развлекателната индустрия\".Джеф Бриджис е известен от филмите \"Големият Лебовски\", \"Непреклонните\", \"Лудо сърце\", \"На всяка цена\".Миналата година с почетната награда \"Златен глобус\" беше удостоена Опра Уинфри, припомнят от БТА. Сред предишните й носители са Мерил Стрийп, Морган Фрийман, Джоуди Фостър, Барбра Стрейзънд, Сидни Поатие. Наградите \"Златен глобус\" ще бъдат връчени на 6 януари догодина в Лос Анджелис. ", "date": "2018.12.18", "title": "Джеф Бриджис ще получи почетен \"Златен глобус\""}
{"url": "http://www.cross.bg/hora-znae-zhena-1591950.html", "text": "/КРОСС/ Самотна старица в казанлъшко село едва не загина в студа и калта. Историята разказа във фейсбук Надежда Монева.Ето ий: Покъртителната история продължава с детайли около живота на самотната жена, която няма никого. Само сестра в Казанлък, която ще се погрижи за нея.Какъв живот?!! Обезлюдяха селата ни, много възрастни хора така си отиват от този свят сами. Тази жена е прескочила трапа снощи. Сигурно Бог я обича. Старицата живее в село Остра Могила, община Стара Загора. Грижата за старите хора е дълг на обществото, на роднините и децата, на всички нас! Очевидно не е дълг на държавата... ", "date": "2018.12.18", "title": "Самотна старица оцеля благодарение на хора с добри сърца"}
{"url": "http://www.cross.bg/prezhdevremenna-dvoiikite-smurt-1591905.html", "text": "/КРОСС/  Караниците със съпругата са полезни за здравето на мъжа, тъй като удължават живота му, установиха американски учени.Екипът на Кайли Бураса от университета в Аризона установил, че двойките, при които редовно избухват скандали, са с по-нисък риск от преждевременна смърт. Но това се отнасяло само за двойките, които се карат с еднаква интензивност. Ако единият от партньорите излива чувствата си с крясъци, а другият сдържа яда си, тогава рискът от преждевременна смърт се удвоява, цитирани от в. \"Дейли мейл\", цитиран от БТА.Екипът на Кайли Бураса изследвали поведението на 192 двойки в продължение на 32 години. Проучването се фокусирало върху това колко чести били семейните разпри и как те се отразяват на продължителността на живота им.Когато двойките се карат с различна интензивност, тогава конфликтът трудно бива решен и следват нови всекидневни стресови ситуации, констатирали учените. Те от своя страна водят до риск от преждевременна смърт. ", "date": "2018.12.18", "title": " Караниците със съпругата удължават живота "}
{"url": "http://www.cross.bg/godina-spryamo-ivanov-1591909.html", "text": "/КРОСС/  Цената на потребителската кошница за празниците намалява с 2 лв. спрямо миналата година. Това каза Владимир Иванов, председател на Държавната комисия по стоковите борси и тържищата, цитиран от \"Фокус\". Той уточни, че тя включва 28 основни хранителни продукти, чиято обща стойност е 68 лева.Намалението се дължи на добрите цени на месните продукти, задържането на цените на млечните продукти и малко поевтините олио и захар спрямо последните 10 години.\"Пазарът е много висококонкурентен, с превес на предлагането, състоянието му е близко до перфектната конкуренция. От гледна точка на търговията с храни може би сме достигнали заветната развита пазарна икономика. Хората трябва да бъдат обнадеждени - спрямо нивата от 2007-2008 година в момента имаме с 4-5 до 10 пъти поголямо въздействие на контролните органи върху сектора. За пример мога да дам многото проби относно безопасността на храните, некоректни действия, неплащане на данъци. Неслучайно секторът бележи развитие в сектора - с недостатъчен темп, но тенденцията е трайна през последните 4 години\", обясни Владимир Иванов.Той призова да се пазарува разумно и информирано както покрай празниците, така и през следващата година, и да не се толерират некоректни практики. С добра потребителска култура ще се решат редица проблеми в сектора, уточни Иванов. ", "date": "2018.12.18", "title": "Празничната трапеза излиза с 2 лева по-евтино тази година, според проучване"}
{"url": "http://www.cross.bg/bulgariya-suveta-repyblika-1591900.html", "text": "/КРОСС/  Председателят на Комитета на Федералния съвет на Русия Константин Косачев се срещна със заместник-председателя на Народното събрание на Република България Емил Христов и съпредседателя на групата за приятелство България-Русия в Народното събрание на Република България Красимир Велчев.\"Имаме удоволствието да заявим, че тази година руско-българският диалог се възобнови на най-високо ниво. Междупарламентарният диалог също е активиран. Радваме се, че българските представители взеха участие в събитията, организирани от Съвета на федерацията. Виждаме това като добра перспектива за възобновяване на парламентарното сътрудничество \", каза Константин Косачев.В срещата взеха участие: от българската страна - извънредният и пълномощен посланик на България в Руската Федерация  Атанас Кристин; представителите  на НД \"Русофили\" Николай Малинов - председател, Юлиян Гошев - зам. председател и Бойко Митов - член на ИБ. От руска страна в разговорите участваха първия заместник-председател на Съвета на Федерацията на Комисия по международни отношения Сергей Кисляк и член на Съвета на Федерацията от Комисията по бюджет и финансови пазари, ръководител на Групата за сътрудничество на Съвета на федерацията с Народното събрание на Република България Василий Икононик.", "date": "2018.12.18", "title": "Руски парламентарист: Радостно е, че руско-българският диалог се възобнови на най-високо ниво"}
{"url": "http://www.cross.bg/gyma-slyzhiteli-avtomobil-1591910.html", "text": "/КРОСС/  Над 10 кг хероин в резервна гума на лек автомобил откриха митническите служители на Митнически пункт Капитан Андреево. Стойността на наркотика по цени на съдебната система е 931 050 лв.Хероинът е открит при митническа проверка на влизащ в страната от Турция на 17.12.2018 г. лек автомобил с турска регистрация. Колата е управлявал сръбски гражданин, който е пътувал сам. На българския митнически пункт той е обявил, че не внася нищо за деклариране.Митническите служители селектират автомобила за щателна митническа проверка, при която откриват вътре в резервната гума в багажника на колата 20 полиетиленови плика, съдържащи  бежово на цвят прахообразно вещество. При извършения полеви наркотест, веществото реагира на хероин. Иззетото общо бруто количество наркотик е 10,345 кг. По случая е образувано досъдебно производство по описа на Митница Бургас, което се провежда от разследващ митнически инспектор, под надзора на Окръжна прокуратура Хасково.Снимки Агенция Митници", "date": "2018.12.18", "title": "Хероин за близо 1 млн. лева откриха в резервна гума на \"Капитан Андреево\""}
{"url": "http://www.cross.bg/politzai-stara-avtobys-1591887.html", "text": "/КРОСС/  Очаква се да бъде направена психиатрична експертиза на 25-годишния мъж, който рани трима полицаи край Стара Загора.До нападението се стигна, след като мъжът започнал да буйства в автобус по линията Стара Загора - Сливен. Той опитал да счупи стъкло и да скочи от превозното средство. Тогава шофьорът се обадил на 112.Пристигналите на място полицаи опитали да го озаптят и арестуват, но той ги ранил с нож. Нараняванията на униформените са леки.Агресивният мъж е задържан с мярка 24 часа, като вероятно ще бъде преместен в психиатрията в Раднево.", "date": "2018.12.18", "title": "Правят психоекспертиза на мъжа, ранил полицаи в автобус "}
{"url": "http://www.cross.bg/protest-nedovolstvoto-peti-1591890.html", "text": "/КРОСС/  Няколко хиляди унгарци излязоха и снощи за пети пореден ден на протест срещу премиера Виктор Орбан. Недоволството бе провокирано от нов трудов закон, но исканията на протестиращите постепенно се разширяват. Протестите ще продължат, докато не бъде позволено на представители на опозицията да прочетат исканията си по държавната телевизия. Това бе декларирано по време на вчерашния пети поред протест в Будапеща, който този път бе пред сградата на Унгарската държавна медийна компания. Въпреки минусовите температури. Недоволството вече не е само срещу закон, който на практика позволява възстановяването на шестдневната работна седмица, ако служителят се съгласи. Исканията включват още премахване на корупцията, създаване на независима съдебна власт и гарантиране на неутралитета на държавните медии.", "date": "2018.12.18", "title": "Хиляди унгарци излязоха отново на протест срещу Орбан "}
{"url": "http://www.cross.bg/avtomobili-trafika-tyrtziya-1591892.html", "text": "/КРОСС/  От днес турските гранични власти въвеждат промени в трафика на тежкотоварни автомобили през граничните пунктове с нашата страна.Камионите, превозващи стоки за износ от или през Турция с крайна дестинация България ще бъдат пренасочвани от пункта \"Капъкуле\" към \"Хамзабейли\".През първия пункт ще бъдат допускани единствено тежкотоварните автомобили, подлежащи на ветеринарен контрол. Мярката се обяснява с необходимостта от облекчаване на трафика и ограничаване на опашките от ТИР-ове на гранично пропускателния пункт \"Капъкуле\" - \"Капитан Андреево\". ", "date": "2018.12.18", "title": "Турция въвежда промяна в трафика на тежкотоварни автомобили по границата "}
{"url": "http://www.cross.bg/beshe-chernev-kudeto-1591895.html", "text": "/КРОСС/  Състоянието на 39-годишния полицай, който беше прегазен от криминално проявен в София, остава тежко. Това съобщиха наблюдаващите го лекари от болница „Св. Анна\", където беше настанен униформеният на 15 декември през нощта. Той все още е в реанимация с опасност за живота, каза д-р Димитър Николаков.Днес му предстои операция на едното бедро, която е сложна и е свързана с много кръвозагуба, уточни д-р Веселин Велчев.Вчера беше задържан мъжът, който блъсна полицая - 23-годишният Захари Чернев, който има условна присъда за продажба на наркотици.Той е от тези младежи, които са гледали много криминални филми, тренират, пият анаболи и си мисли, че вече е един завършен гагнгстер, коментира в предаването „Тази сутрин\" комисар Ангел Бадънков, началникът на отдел „Криминална полиция\" в СДВР.23-годишният Чернев карал без книжка, а номерата на автомобила били на друга кола. Затова избягал. В изоставения автомобил са открити брадви, секири и бухалки. Бадънков каза още, че издирваният два дни младеж е открит в лятна вила, където го укривал него приятел.  ", "date": "2018.12.18", "title": "Остава тежко състоянието на полицая, прегазен от криминално проявен в София"}
{"url": "http://www.cross.bg/ivancheva-petrova-podkypi-1591888.html", "text": "/КРОСС/  Подсъдимите за получаване на подкуп бивши кметица и заместник-кметица на столичния район „Младост\" - Десислава Иванчева и Биляна Петрова, дадоха специално интервю за NOVA. Те разговаряха с водещия на „Здравей, България\" Виктор Николаев в една от залите на Специализирания съд.„Ние наистина сме болни. Психичното ни състояние е на критичния минимум. Прокуратурата ни смазва и ние ставаме безмозъчни. Но коя е прокуратурата, че ще ме обрича да остана без деца? Какъв е проблемът да ме пуснат под домашен арест, за да си направя ин витро?\", запита риторично Иванчева.Петрова пък определи ареста, в който подсъдимите очакват присъда, като „съвременен концлагер\". Като конкретен пример в подкрепа на това свое твърдение, тя посочи, че мъже надзиратели наблюдават жените, докато ползват откритата тоалетна.Според бившата вече заместник-кметица атаката срещу нея и Иванчева вече се извършва „под всякакви форми\". Дори защитничката й Ирен Савова била заплашвана.Петрова заяви, че именно те са се оказали на мушката, защото само те повели „борба с имотните измами и вероятно там сме настъпили интереси за милиони\".Иванчева и Петрова отказаха да коментират публикуваните от „Правен свят\" записи от СРС-та, за да не „улесняваме прокуратурата\". Но подчертаха, че много от изнесените до момента данни от държавното обвинение не са верни. Екскметицата бе категорична, че подкупи за лична облага никога от никого не е искала.„Имало е разговори за дарения, доброволни, но не и за подкупи. Ние не взимаме пари, пари не минават през общината. Те си строят площадките, оградите\", обясни Иванчева.Тя каза още, че допуска, че третият арестуван по случая - бившия кмет на „Младост\" Петко Дюлгеров, може да е искал подкупи от нейно име.„В България няма да имаме справедливо решение на делото\", каза още Иванчева. ", "date": "2018.12.18", "title": "Ексклузивно от съда: Десислава Иванчева и Биляна Петрова не вярват на справедлив процес у нас"}
{"url": "http://www.cross.bg/poleta-google-dali-1591891.html", "text": "/КРОСС/  Летенето по време на празниците е изнервящо в най-добрия случай, но когато пътуваш от или към място, където вали сняг нещата става още по-лоши. Но на помощ, за да облекчи стреса, идва новата функция на Google Assistant, която предвижда дали полета ви може да закъснее, или да бъде отменен, за това съобщават от сайта за наука и технология Гизмодо.Със започването на празничния сезон можете да попитате Google Assistant дали полета ви ще е навреме и да получите в отговор статуса на полета, и закъснението, ако има такова, както и причината за него.В следващите няколко седмици\" от Google казват, че предсказателят на закъснения ще започне да известява в случай, че системата е сигурна поне на 85%, че ще полета ще има закъснение.Но от къде може да знае? Системата използва данни от предишни полетни записи и ги комбинира със софтуер с изкуствен интелект, който да разбере дали полета ви ще закъснее.Разбира се и тук има място за грешки и дори и Google да ви съобщи, че полета ви ще закъснее, все пак е добре да отидете навреме на летището. ", "date": "2018.12.18", "title": "Приложение на Google предсказва закъснения на полети "}
{"url": "http://www.cross.bg/evro-prevod-taksite-1591896.html", "text": "/КРОСС/  „Днес окончателно договорихме регламента за намаляване на таксите за парични преводи в евро. Всеки българин, който превежда пари от или в друга държава на ЕС, ще спестява най-малко 30 лева на трансакция. Като основен докладчик и главен преговарящ за Европарламента, съм щастлива, че успяхме да премахнем един двоен стандарт в Европа. От декември 2019 г. всички европейци ще плащат за трансграничен превод в евро толкова, колкото плащат за вътрешен превод в националната им валута. Постигнатото е съпоставимо с намаляването на роуминга за мобилните разговори, само че успяхме да го постигнем за по-малко от година.\"  Това заяви българският евродепутат от ГЕРБ/ЕНП Ева Майдел на 18 декември 2018г. след приключването на преговорите между Европейския парламент и Съвета на ЕС по Регламента за презграничните плащания.„Друго важно постижение на регламента е че засилваме прозрачността при плащане с карта или теглене на пари от банкомат в чужбина. Потребителите ще имат повече информация при какъв курс се обменят парите им и колко са таксите за превалутиране, за да могат да изберат най-изгодната алтернатива. В момента тази информация е много трудно достъпна и често осъзнаваме, че сме платили високи такси, чак когато видим банковото си извлечение.\" Това допълни Ева Майдел.Според проучване на международната компания Делойт банките в България поддържат най-високите такси в ЕС за получен превод в евро - между 30 и 50 лева за превод от 10 евро, докато гражданите от Еврозоната превеждат евро срещу минимални или нулеви такси. Предстои договореният текст да бъде официално приет от Европейския  парламент в началото на 2019г. като предвижда след няколко години Европейската комисия да представи проучване дали е уместно изравняването на таксите да се отнася за всички валути в ЕС.", "date": "2018.12.18", "title": " Ева Майдел: От 2019 г. таксите при преводи в евро намаляват драстично"}
{"url": "http://www.cross.bg/ignatiev-metodieva-nyakolko-1591894.html", "text": "/КРОСС/  Като цяло е постигнат желания ефект, има дребни недостатъци, но има достатъчно време да се коригират. Това обяви в сутрешния блок на БТВ „Тази сутрин\" арх. Радомира Методиева, един от проектантите на ремонта на ул. „Граф Игнатиев\" в София. Новият облик на централната за столицата улица предизвика полемика и много критики. Част то тях бяха за колчетата, които се поставят като ограничител между пешеходната зона и трамвайното трасе. Решено беше да се сложат малки ограничители. Те бяха монтирани миналия петък и изкараха няколко дни, без да им се посегне - няколко бяха откъртени или повредени.Не може случайно да са бутнати, те са здраво закрепени. Целенасочено е, но с каква цел - не зная. Опасно е, ако ограничителите попаднат на релсовия път, коментира арх. Методиева. До Коледа трябва да бъде пуснато и движението на трамваите по ремонтираната улица, а цялостният ремонт на ул. „Граф Игнатиев\" трябва да приключи до март. ", "date": "2018.12.18", "title": "Арх. Радомира Методиева: По ремонта на ул. „Граф Игнатиев” има дребни недостатъци"}
{"url": "http://www.cross.bg/gradysa-minys-bulgariya-1591889.html", "text": "/КРОСС/  Облачността във вторник ще бъде плътна над цялата страна. Валежи от сняг ще има в Северна и много райони на Западна България. В най-източните райони и Горнотракийската низина ще вали дъжд. Привечер и през нощта срещу сряда дъждът на изток ще преминава в сняг.В областите Габрово, Велико Търново, Търговище и Шумен новата снежна покривка до края на деня ще достигне 5-10 см. В Южна България - областите Бургас, Ямбол, Хасково и Кърджали, ще вали повече дъжд с количества до 25-30 литра на квадратен метър. Навсякъде има опасност от образуване на поледици.Температурите ще тръгнат надолу. През целия ден на север и на запад ще е около 0 градуса. Изключение правят само Черноморието и крайните югозападни райони, където живакът в термометрите ще се колебае около 5-6 градуса.В планините ще вали сняг, който ще спира привечер и в нощта срещу сряда. Ще бъде студено, с вятър със скорост до 20-30 км/ч. Температурите по високите върхове ще бъдат около минус 6 - минус 7 градуса, а в ниското - около 2-3 градуса.Активният в момента средиземноморски циклон преминава над Гърция, но бързо се отправя към Централна Турция. Затова и валежите у нас спират. В сряда от запад на изток ще започне разкъсване на облачността. Ще превалява слабо само в Източна България. Температурите обаче ще продължат да падат и в края на работната седмица ще бъдат около минус 5 - минус 6 градуса. ", "date": "2018.12.18", "title": "Сняг и опасност от поледици в 9 области"}
{"url": "http://www.cross.bg/glasyvane-distantzionno-ypravlenie-1591893.html", "text": "/КРОСС/  Сдружение „Мрежа за инициативи решения\" внесе сигнал до Омбудсмана заради законодателни промени, които ощетяват граждани и фирми.В сигнала се посочва, че промените направени в Изборния кодекс през декември отлагат въвеждането на електронното дистанционно гласуване. С промените  се нарушава правото на Европейския съюз и Закона за управление на средствата от европейските структурни и инвестиционни фондове, отбелязват от гражданското сдружение. Става дума за  усвоените европейски средства по проект „Изграждане и внедряване на пилотна система за дистанционно електронно гласуване\" по оперативна програма „Добро управление\", приоритетна ос „Административно обслужване и е-управление\", който има за цел изграждането на пилотна система за дистанционно електронно гласуване. Бенефициент по проекта е Държавна агенция „Електронно управление\",  неговата стойност е 1 499 959.00 лв. със срок 21 месеца. \"...Министерски съвет, чрез подвластната му Държавна агенция „Електронно управление\", неправомерно и нецелесъобразно усвояват европейски и национални средства, които няма да намерят ефективното си предназначение да спомогнат изграждането на пилотна система за дистанционно електронно гласуване. Разходваното напразно на национално съфинансиране ощетява държавния бюджет, с това и  българските данъкоплатци\", се казва още в сигнала.От Сдружение „Мрежа за инициативи и решения\" алармират и за други два проблема. Единият е свързан с влезлите в сила на 30.12.2016г. законодателни промени в Закона за особените залози. Според организацията с нея се дава господстващо положение на определени субекти, които без особени основания могат да пристъпят към изпълнение на заложени в тяхна полза търговски предприятия, да управляват тези предприятия чрез назначения от тях управител без да имат значение мнението и решенията на съдружниците и акционерите на дружествата залогодатели.Другият проблем е свързан със законопроект за изменение на Закона за противодействие на корупцията и за отнемане на незаконно придобитото имущество, с който се дава възможност Комисията за противодействие на корупцията и за отнемане на незаконно придобито имущество да предявява осъдителни искове срещу лица, за които не е установено със съдебен акт, че са извършили престъпление в следствие на което са придобили имущество. „Считаме, че тези законодателни промени уронват института на гражданската конфискация, като превръщат закона, който би трябвало да урежда практическата й реализация в инструмент за контролиране имуществото на българските граждани\", пишат от организацията в сигнала.  ", "date": "2018.12.18", "title": "Мрежа за инициативи и решения внесе сигнал до Омбудсмана"}
{"url": "http://www.cross.bg/partnyori-tryd-leva-1591885.html", "text": "/КРОСС/ Националният съвет за тристранно сътрудничество ще обсъжда нивата на пенсиите и осигурителния стаж.На срещата социалните партньори ще разглеждат и минималната работна заплата за 2019 г. Очаква се тя да скочи от 510 на 560 лв. Асоциацията на индустриалния капитал в България обаче предлага увеличението да се отложи за 15 сектора, сред които пчеларство, производство на хранителни продукти и облекло, туризъм и ресторантьорство, както и редица персонални услуги. Според бизнеса това компромисно решение би дало глътка въздух на изброените икономически дейности.Социалните партньори ще обсъждат също предложение на КТ \"Подкрепа\" за повишаване заплащането за нощен труд, който сега се оценява на 25 стотинки за един час. Това прави 2,55 лева при сегашното ѝ ниво от 510 лева. От синдиката предлагат и ограничаване на полагането му, тъй като вреди на здравето. Президентът Димитър Манолов с аргументите за инициативата:\"Всички институции признаха, че нощният труд е проблем. От една страна, повече от ясно е, че 25 ст. на час са подигравателно ниво, от друга страна, отсъства регламент за неговото полагане\".Заседанието на Съвета за тристранно сътрудничество ще председателства вицепремиерът по икономическата и демографска политика Марияна Николова. ", "date": "2018.12.18", "title": " Тристранката обсъжда пенсиите и заплатите за 2019 г."}
{"url": "http://www.cross.bg/izplashtane-tzena-stoki-1591883.html", "text": "/КРОСС/ През тази година се наблюдава устойчива тенденция на продължаващ ръст на стандарта на живот на българите. Доходите на хората са стабилни и те могат да си позволят по-големи кредити. Това показва новото издание \"Топ 10 на изплащане\" за 2018 г. на БНП Париба Лични Финанси. Пет от десетте най-търсени стоки на изплащане в класацията през тази година са по-скъпи в сравнение с 2017 г.Смартфонът е най-търсената стока на изплащане през тази година. Моделът, за който са подавани най-много молби за кредит, е на по-слабо популярна компания на средна цена 900-950 лв. Параметрите на смартфона са: 5.3\" IPS Capacitive тъчскрийн с Ultra HD резолюция 1080x2244; 2 процесора - 2.36GHZ Quad + 1.8GHZ Quad-Core; 128 GB памет; двойна задна камера - 20MP + 12 MP; 24 MP предна камера и т.н. Година по-рано българите купуваха на изплащане смартфони на средна цена 1250-1300 лв. на един от безспорните лидери на пазара.На второ място се нарежда телевизорът, като най-търсеният на изплащане е по-голям с 6 инча и с 250 лв. по-скъп в сравнение с 2017 г. Победителят през тази година се предлага на цена 1050 - 1100 лв., а цената на най-търсеният телевизор през 2017 г. беше 800-850 лв. Търсенето на големи телевизори бе стимулирано и от Световното първенство по футбол и желанието на феновете да гледат мачовете на по-големи екрани.Третата позиция е за перални на стойност 700-750 лв. След тях се нареждат дивани за 1070-1120 лв. Лаптопите са на пета позиция, а най-търсеният е на цена 600-650 лв. Шестото място е за климатици на цена 850-900 лв., следвани от матраци за 200-250 лв. Топ 10 се допълва от мебели за спалня (750-800 лв.), хладилници (550-600 лв.) и готварски печки (670-720 лв.).Най-голям ръст на цените на най-търсените стоки на изплащани се наблюдава при готварските печки. Победителят при тях тази година се е на цена 670-720 лв., или ръст от 350 лв. спрямо 2017 г. При диваните също се отчита ръст. Най-търсеният модел през 2018 г. струва 1070-1120 лв., а през 2017 г. средната цена е 800-850 лв.Новото издание на класацията е базирано на търсенето на над 330 хил. стоки, за които клиентите кандидатстват за покупка на изплащане. Резултатите показват, че холът е най-важната част от дома за българите. През тази година потребителските кредити за покупка на стоки на изплащане на дневните са на средна стойност 3000 лв. За своите спални потребителите отделиха през 2018 г. средно 1000 лв.Най-много молби за стоки на изплащане са подали хора на възраст 20-39 г. (50% от заявленията), а  на второ място са 40-49 годишните с около 22% от заявленията. Най-младите са кандидатствали за смартфони и лаптопи. Хората на 30-39 години са кандидатствали за покупка на телевизори, обзавеждане на спалня и дивани. 40-49 годишните са подавали най-много молби за климатици, перални и готварски печки. ", "date": "2018.12.18", "title": "Най-търсените стоки на изплащане през 2018 г."}
{"url": "http://www.cross.bg/iioncheva-vodata-levitzata-1591884.html", "text": "/КРОСС/ Във връзка с протеста срещу повишаването на цената на водата и присъствието там на хора от БСП Елена Йончева каза, че нормално те да бъдат подкрепени от левицата. \"Вдигането на шум означава поставяне на конкретни въпроси, поставяне на конкретни проблеми и даване на отговор защо всичко това се случва. В момента, когато има граждански протест за високите цени на водата, да, левицата - най-голямата опозиционна лява партия подкрепя тези протести... Цената на водата трябва да се съобразява със социалните възможности на хората.\" Йончева отбеляза, че 10% повишение на цената на водата в София, Бургас и още 13 населени места би било социално непоносимо за българските граждани. Необходими са законодателни промени, както в други европейски страни, които да защитят хората с ниски доходи. Макар и временно, сега би трябвало да се отпуснат водни помощи, подобно на енергийните. Решаването на този проблем минава през законодателство. Що се отнася до увеличението, хората не усещат подобрение в качеството на водоснабдяването. Йончева е убедена, че това ще стане възможно, след като левицата дойде на власт. Според нея, сега левицата трябва да подкрепя протестите и да обявява какво ще прави по всеки един определен проблем. По отношение на битката, която Йончева води за стандартите и качеството на пътните строителство, тя каза, че протестите на строителите преди няколко дни не представляват строителния бранш. Участниците, излезли с 1000 строителни камиона, са били няколко фирми от Строителната камара, а нейните фирми - членове са общо 5100. Според Йончева всъщност това не е било протест, а манифестация в подкрепа на правителството срещу исканата от опозицията проверка. \"Какво иска опозицията? Ние искаме да бъде направена техническа експертиза на тези части от магистралите, които са строени или ремонтирани в последните 5 години.\" Тук Йончева се позова на думи на министър Петя Аврамова, че експертизата на трябва да бъде в европейска лаборатория - независима, лицензирана, а в българска лаборатория и тя щяла да настоява за това.", "date": "2018.12.18", "title": " Елена Йончева: Когато хората протестират, нормално е БСП да ги подкрепи"}
{"url": "http://www.cross.bg/dolara-beshe-armstrong-1591882.html", "text": "/КРОСС/ Обувка от лунната екипировка на Нийл Армстронг беше продадена за 49 000 долара на търг в Бостън, съобщи в. \"Дейли мейл\".Прототипът на обувките \"Аполо А7L\" е използван от Армстронг за тренировки и не е стъпвал на Луната. От вътрешната страна на езика е изписано името на астронавта.Снимка с автограф от Нийл Армстронг беше продадена за 4200 долара на същия търг на \"Ар Ар окшънс\". Копие от книгата \"Аполо: Десет години след базата \"Спокойствие\" с автограф беше продадено за 3900 долара.Нийл Армстронг е първият човек, стъпил на Луната на 20 юли 1969 г. с мисията \"Аполо 11\".Колекция от 52 медальона на НАСА, посветени на космическите совалки и експедиции, беше продадена за 19 500 долара. Те са изработени за астронавтите и са пътували с тях на мисиите.Оригинален съветски космически костюм \"Сокол-К\" от 70-те години на миналия век беше продаден за 9800 долара.", "date": "2018.12.18", "title": "Продадоха на търг обувка от лунната екипировка на Нийл Армстронг "}
{"url": "http://www.cross.bg/zashtoto-zhirardeli-godini-1591886.html", "text": "/КРОСС/  „Придобрих мажоритарния дял на фирмата „Юлен\" от 2016 г. Не съм го казал още тогава, защото никой не ме е питал\". Това заяви в ефира на „Здравей, България\" легендата на ски спорта Марк Жирардели. Той поясни, че е купил фирмата от „един фонд\", чието име нямал право да оповестява, защото е подписал декларация за конфиденциалност. Въпросният фонд искал да си запази дяловете, но не го направил заради създаденото напрежение.„С Цеко Минев ни свързват общи хобита - караме ски, обичаме природата и планината\", каза още Жирардели.Той обясни, че процедурата по изкупуването на „Юлен\" е продължила дълго време.„Още през 2012 г. си мислех, че би било една прекрасна възможност да инвестирам в тази фирма. Но цялото проучване на правните и икономическите показатели се извършва няколко години. В крайна сметка успяхме. Цената беше интересна за мен\", коментира скиорът.Той бе категоричен, че в Бнаско не е построено абсолютно нищо без разрешително. Но втори лифт трябвало да бъде изграден. „Срам ме е да казвам, че 10 години не може да се направи и не можем добре да си обслужваме клиентите, защото те висят по 2 часа на опашка, за да се качат на лифта. Искаме Банско да стане известен на целия свят\", коментира Жирардели.Той не изключи възможността да инвестира и в други големи проекти у нас. ", "date": "2018.12.18", "title": "Жирардели: Не съм обявил, че притежавам „Юлен”, защото никой не ме е питал"}
{"url": "http://www.cross.bg/chasa-provede-sofiyaot-1591877.html", "text": "/КРОСС/ София.От 09.30 часа в Бизнес Център Хемус ще се състои национална конференция на тема „Наказателната политика в България: динамика и предизвикателства\", на която ще бъде представен анализ на прилагането на Наказателния кодекс в България и на ефективността на наказателната политика. Конференцията ще бъде открита от заместник-министърът на правосъдието Евгени Стоянов.***София.От 11.00 часа в Националния пресклуб на БТА ще се състои пресконференция на тема „Иванчева, Петрова, обвинението и Младост - осем месеца по-късно\". Участници в събитието ще са адвокат Ирен Савова, Евгения Каменова, бивш началник отдел „Управление на общинската собственост и жилищния фонд\" в Община „Младост\" архитект Николай Веселинов и др.***София.От 11.00 часа в Министерски съвет ще се проведе заседание на Националния съвет за тристранно сътрудничество.***София.От 11.00 часа във II САГБАЛ „Шейново\" ще се състои пресконференция, на която ще бъдат представени за постигнатите резултати през годината по проект, насочен към семейства с преждевременно и рисково родени (недоносени) деца.***София.От 12.00 часа в Американския център на Столична библиотека, пл. „Славейков\" 4А, ще се състоят петите „Годишни награди\" на Столична библиотека 2018. На събитието ще присъства заместник-кметът на Столична община доц. д-р Тодор Чобанов.***София.От 15.00 до17.00 часа в постоянната приемна на БСП - София на ул. „Леге\" 10, етаж 1, народният представител от „БСП за България\" Николай Цонков и общинският съветник Иван Таков ще проведат приемна за граждани.***София.От 16.30 часа пред храм „Св. Неделя\" правителството на Москва ще дари коледна елха за град София. В тържеството ще вземат участие ученици от училището към Посолството и СОУ № 33 „А. Пушкин\", както и Посланикът на Русия в България Анатолий Макаров и представители наСтоличната община.***София.В 18.00 часа в галерия „Сан Стефано\" Вежди Рашидов ще открие изложба „Скулптури и акварели\". Темата на експозицията е „Пейзажът в акварела и главата в скулптурата\".***София.От 20.00 часа в зала 1 на НДК ще бъде представен филмът „Тихият ангел\".***Благоевград.От 19.00 часа в зала „Скаптопара\" ще се проведе официална церемония по награждаване за 10-те най-добри спортисти.***БургасОт 09.00 часа в залата на Културен дом на Нефтохимика НХК ще се проведе Общински съвет.***БургасВ 10.30 часа в храм \" Св. Св. Кирил и Методий\" Негово Високопреосвещенство Сливенският митрополит Йоаникий ще отправи РОЖДЕСТВЕНСКОТО си ПОСЛАНИЕ до клира и православните християни.***Видин.Омбудсманът Мая Манолова организира приемни за граждани във всички общини на област Видин.***Добрич.От 11.00 часа в сградата на ОДМВР - Добрич ще се проведе брифинг.***Пловдив.От 09.00 часа ще се състои заседание на Общинския съвет.***Стара Загора.От 14.15 часа в офиса на Областен информационен център - Стара Загора ще се състои последната за годината работна среща на тема: „Изпълнение на оперативните програми в Югоизточен район за планиране към декември 2018\".*** Шумен.От 9.00 часа в зала 304 ще се проведе заседание на ПК „Младежки дейности и спорт\".*** Шумен.От 10.00 часа в стая 203 на общината ще се проведе брифинг.***Шумен.От 13.30 часа в зала 203 на общината ще се проведе заседание на ПК „Европейски проекти, международно сътрудничество и взаимодействие с НПО\"***Ямбол.От 11.00 часа в Градския парк (пространството след обновения централен мост) ще се проведе съвместно събитие: „Туристически обекти в Одринския регион\" от представители на Община Одрин. ", "date": "2018.12.18", "title": "Предстоящи събития в страната на 18 декември"}
{"url": "http://www.cross.bg/google-slyzhitelite-kompaniyata-1591878.html", "text": "/КРОСС/ Интернет гигантът Google е лидер в класацията на най-желаните работни места в света. Освен високите доходи на служителите, една от причините да бъде най-добър работодател е политиката на Google по отношение на персонала. Значителна част от приходите на компанията отиват в създаването на комфортни условия на труд.Основният офис на компанията е базиран в Маунтин Вю (Mountain View), Калифорния, САЩ. Google разполага с хиляди сървъри по света, които ежедневно обработват милиони заявки за търсене, както и потребителски данни.Компанията непрекъснато се разраства чрез разработване на нови продукти, придобивания и партньорства с други компании. Интернет гигантът има постоянно наети около 50 000 служители, за които се грижи денонощно.Работните места в Google са едни от най-търсените в технологичната индустрия. Служителите на Google остават щастливи и здрави във всички аспекти на живота си. Google осигурява редица удобства за своите работници, давайки им достъп до безплатни коли под наем, безплатен фитнес, а в някои офиси се предлагат и грижи за децата им.Служителите на Google всеки ден имат осигурена безплатна закуска, обяд, вечеря, кафе и напитки. Компанията има и устойчива политика за насърчаване на работниците към по-здравословно хранене и намаляване на отпадъците. За целта Google въведе специализирани терминали за проследяване на отпадъците от храни.В някои кампуси, като Mountain View campus, служителите имат осигурено безплатно пътуване до работа и не им се налага да използват обществения транспорт в Сан Франциско. Те могат да водят дори домашните си любимци на работа.Компанията дава бонуси на майки, малко след като бебето се роди, за да им помогне с разходите за новороденото им дете. В случай на смърт на служител, роднините му получават половината от заплатата му през следващите 10 години. Също така всеки петък работещите в Google могат да се отпуснат, наслаждавайки се на безплатна бира и вино.И това не е всичко. Основен фокус в политката на компанията е образованието.„Когато мислите как да стимулирате служителите си, първото нещо, което ми идва наум, е обучение. Google фокусира ресурсите и времето си, предлагайки 10 000 безплатни курсове за кодиране на приложения, за обучение не само на собствените си служители, но и на други фирми, които имат възможност да станат експерти в програмирането на изкуствен интелект. Всичко това ще помогне да се овладее нарастващата нужда от хора, които могат да пишат софтуер, който ще завладее компаниите\", разказва Сундар Пичай, главен изпълнителен директор на Google.Google осигурява най-добрите условия за работа в света - от предоставяне на удобни места за кратка дрямка, до това служителите да отделят 20% от работното си време за странични проекти. Проучванията на компанията са ключови в стратегията й за управление на хората.Всички решения идват след допитвания и задълбочен анализ на нуждите и желанията на служителите. Заради прекрасното си отношение към работниците, Google, която тази есен стана на 20 г., години наред е работодател №1 в света.", "date": "2018.12.18", "title": "Google: Служителите са сърцето на всеки успешен бизнес"}
{"url": "http://www.cross.bg/pytin-katerina-tihonova-1591879.html", "text": "/КРОСС/ Тя е родена в Дрезден, но говори руски. Баща й непрекъснато е полезрението на обективите, а майка й почти никога. Родителите й са разведени. Сестра й е още по-непозната от самата нея. Коя би могла да бъде тази блондинка, която се появи в руската държавна телевизия заняколко минути в началото на декември? Това, разбира се, е най-голямата дъщеря на руския президент Владимир Путин, 32-годишната Катерина Тихонова, коментира германското издание \"Билд\".Тихонова, която е ръководителят на високотехнологичния проект \"Иннопрактика\", говори в кратко интервю по руската телевизия за невроинформационните технологии. \"Много е важно невроцентърът да се основава на синергиите на технологиите и търсенето им в икономиката.Човек може да научи за технологичните възможности и да опознае себе си\",казва дъщерята на Путин.Катерина Тихонова носи името на баба си по майчина линия и е родена в Дрезден през 1986 г., точно както сестра си Мария (33). Тя започва да изучава японистика и ориенталистика в Санкт Петербург. Мнозина хораобаче смятат, че тази информация е невярна и цели да отклони вниманието от истинското местонахождение на дъщерята на руския президент.Личният живот на президента е вид държавна тайна. Дори се счита за необичайно, че Путин дори коментира развода си с майката на Катерина Людмила през 2014 г. През 2014 г. Катерина се омъжи за 36-годишния Кирил Шамалов - богатия син на приятеля на Путин Николай Шамалов. През 2017 г.двойката се раздели, дори и кариерата на Кирил Шамалов като икономически съветник на Кремъл приключи.Компанията на Тихонова \"Иннопрактика\" е скъп зследователски център в Московския университет. Преди това тя е била в медиите само заради нейната страст: Катерина е запален танцьор и заместник-председател насветовната конфедерация Rock'n'Roll.\n\t\t\t\t\t", "date": "2018.12.18", "title": "Вижте голямата дъщеря на Путин в телевизионно интервю (Видео)"}
{"url": "http://www.cross.bg/yulen-vodata-zhirardeli-1591880.html", "text": "/КРОСС/Глобата, наложена на България заради газовия монопол е водеща тема за вестниците във вторник.\"Европейската комисия наложи глоба на \"Български енергиен холдинг\" (БЕХ) в размер на над 77 милиона евро. Глобата на ЕК е наложена на БЕХ, неговото дъщерно дружество за доставка на газ \"Булгаргаз\" и друго негово дъщерно дружество за газова инфраструктура - \"Булгартрансгаз\". Причината за глобата - блокиране на достъпа на конкуренти до ключова газова инфраструктура в България в нарушение на антитръстовите правила на ЕС.В решението на ЕК се констатира, че групата БЕХ има господстващо положение както на пазарите за газова инфраструктура, така и на пазарите за доставка на газ в България.Друго заключение на ЕК гласи, че БЕХ и неговите дъщерни дружества са злоупотребили с господстващото си положение, като са възпрепятствали навлизането на пазарите за доставка на газ в България чрез неправомерно ограничаване на достъпа до притежаваната и експлоатираната от тях инфраструктура.Премахването на пречките пред навлизането на конкуренти ще позволи на българския пазар на газ на едро да функционира по-ефективно, с повече купувачи и продавачи, и ще осигури на българските потребители по-добри цени и възможност за избор на доставчици на газ.\" -\"77,068 млн. евро глоба наложи в понеделник Европейската комисия на БЕХ, \"Булгартрансгаз\" и \"Булгаргаз\" по газовото дело по сигнал на Сашо Дончев от \"Овергаз\". Санкцията е заради блокиране на достъпа на конкуренти до ключова газова инфраструктура в България в нарушение на антитръстовите правила на ЕС, се казва в официалното съобщение на комисията. Наказателното производство срещу България започна през 2011 г. В понеделник енергийният министър Теменужка Петкова заяви, че от 2015 г. се водят разговори с ЕК. Българската страна се е надявала да се постигне споразумение. От Брюксел настоявали в \"Булгартрансгаз\" да влезе чуждестранен оператор, тоест дружеството, което държи газовите тръби, да бъде приватизирано. Това за България и за българското правителство е неприемливо, каза Петкова... Очаквало се е глобата да е 330 милиона евро, сега тя е 77 милиона. Така че наложената санкция е по-малка, отколкото сме очаквали, каза Иванов. Как ще се разпределят сумите между трите дружества, ще се решава допълнително. В понеделник комисар Маргрете Вестегер, която отговаря за политиката в областта на конкуренцията, заяви: \"Години наред българските потребители на природен газ са били лишени от възможност за избор на доставчици, тъй като групата БЕХ е отказвала да предостави достъп до своята газова инфраструктура на други доставчици на газ на едро. С днешното решение ще насърчим развитието на отворен и конкурентен енергиен пазар в полза на потребителите в България в съответствие с целите на енергийния съюз.\" Петьо Иванов обаче заяви, че българските потребители не са били ощетени. И не е съгласен, че дружествата в холдинга са злоупотребявали с господстващо положение.\" -\"Очакваме официално да ни бъде връчено решението на ЕК, с което тя налага глоба на БЕХ от над 77 млн. евро, и с нашите правни консултанти ще решим какво да правим, каза пред журналисти министърът на енергетиката Теменужка Петкова, цитирана от БТА. От думите й се разбра, че ангажиментът за плащане на глобата е три месеца. \"През това време ние ще направим всичко да защитим нашите национални и финансови интереси\", посочи тя. Пресконференцията беше по повод решението на Европейската комисия да наложи над 77 милиона евро глоба на Българския енергиен холдинг и на дъщерните му дружества \"Булгаргаз\" и \"Булгартрансгаз\" заради това, че са злоупотребявали с господстващото си положение и са пречили на частни фирми да ползват газопреносната мрежа, за да участват на вътрешния пазар и да ползват газохранилището в Чирен. Делото е по жалба на \"Овергаз\". Делото се води поне осем-девет години. Разговори са водени на различно ниво, включително политическо, и ние искахме споразумение с ЕК, като смятахме, че има всички основания за това. За съжаление споразумение няма, посочи Петкова. Основните причини били становищата на ЕК, че България трябва да създаде възможност \"Булгартрансгаз\" да бъде приватизиран и в него да влезе чужд оператор, каза Петкова. Това обаче за нас е \"червена линия\", която ние не можем да прекрачим - това е инфраструктура, стратегическа за страната и свързана с нашата национална сигурност, посочи министър Петкова. Това е неприемлив вариант, потвърди тя. Ангажиментът за плащане на глобата е три месеца. През това време ние ще направим всичко да защитим нашите национални и финансовите интереси на фирмите. Глобата е за период от четири години и половина, който беше съществено намален от първоначалния период за извършено нарушение от над осем години. Размерът на глобата също е съществено намален от първоначално търсения, уточни Петьо Иванов, директор на БЕХ.\" -.Новината, че ски легендата Мрак Жирардели е собственик на \"Юлен\" също е сред топ темите на всекидневниците.\"Световната ски легенда Марк Жирардели притежава 100% от собствеността на \"Такс сървисиз лимитед\" - компанията, която е мажоритарен собственик на \"Юлен\" АД. Оригинала на документа, който доказва това, Жирардели показа в понеделник на министрите на околната среда и водите Нено Димов, на туризма Николина Ангелкова и на икономиката Емил Караниколов. След срещата на 4-мата новината бе съобщена от пресцентъра на екоминистерството. Въпросът за собствеността на концесионера на \"Ски зона Банско\" е бил поставен от министър Нено Димов заради обществения интерес и във връзка с развитието на курорта Банско. Жирардели е упълномощил изпълнителното ръководство на \"Юлен\" АД да води преговори за изменение на настоящия концесионен договор за ски зоната. Адвокатът на дружеството Петър Петров разказа пред \"24 часа\", че една от целите на срещата всъщност е била Жирардели да се запознае от първа ръка с водените преговори между \"Юлен\" АД и екип на МОСВ за предоговаряне на условията на концесионния договор за \"Ски зона Банско\". \"Миналата седмица ръководството на дружеството - аз и изпълнителният директор Мая Христоскова, имахме само уточняване на рамката на преговорите, но по същество те започват сега. Г-н Жирардели ни упълномощи да ги водим, вероятно до края на настоящия зимен сезон, който е в средата на април, ще сме готови\", уточни Петров. Става въпрос за неяснотите в концесионния договор, подписан още през 2001 г., по отношение на границите на ски зоната, както и за необходимостта от увеличение на концесионното възнаграждение от страна на \"Юлен\" АД...\" -\"На среща с трима министри Марк Жирардели се представи за 100% собственик на \"Такс сървисиз лимитед\", която от своя страна е мажоритарен собственик на \"Юлен\". Това съобщи екоминистерството днес. Петкратният носител на световната купа по ски алпийски дисциплини до онзи ден се представяше само като посланик на Банско по света. Ето съобщението на МОСВ по въпроса: \"Министрите на околната среда и водите Нено Димов, на туризма Николина Ангелкова и на икономиката Емил Караниколов се срещнаха с Марк Жирардели в Министерството на околната среда и водите във връзка с развитието на ски зона Банско. Марк Жирардели беше придружен от адвокатите на \"Юлен\" АД. На срещата бяха обсъдени концесионния договор за ски зона Банско и необходимостта от изграждане на втори кабинков лифт в курорта. Министър Димов обясни на Жирардели, че в момента се водят преговори за изменение и допълнение на договора за предоставяне на концесия с \"Юлен\" АД, за което е упълномощен от Министерския съвет. С промяната се цели да бъдат изчистени неяснотите с границите на концесионната територия на ски зона Банско, както и да се промени и увеличи концесионното възнаграждение. Беше обсъдена също необходимостта от залагане в договора на санкции при нарушение на екологичното законодателство. На срещата беше поставен въпросът за собствеността на \"Юлен\" АД. Във връзка с обществения интерес и в името на развитието на курорта Банско, Марк Жирардели представи пред министрите оригинални документи, удостоверяващи, че притежава 100% от собствеността на \"Такс сървисиз лимитед\", която компания е мажоритарен собственик на \"Юлен\" АД. Той каза, че е упълномощил мениджмънта на \"Юлен\" АД да водят преговори по поставените теми и да се намерят решения с цел бъдещото развитие на Банско. Всички участници в срещата категорично заявиха, че зимният туризъм има бъдеще в България и трябва да се развива\". В събота, на откриването на зимния сезон в Банско Жирардели поиска \"спешна среща с Бойко Борисов и ресорните министри\" за развитието на Банско. 55-годишният австриец заяви, че е крайно време курортът да се сдобие с втори лифт. \"И в навечерието на новия сезон много мои приятели от чужбина не спират да ме питат защо все още в Банско няма втора кабина\", каза той. Скиорът е почетен гражданин на Банско и посланик на града, а една от пистите в курорта носи неговото име. Новината, че Жирардели е собственик на \"Юлен\" поставя в интересна светлина изявлението на главния прокурор Сотир Цацаров, че знае кой е собственик на фирмата, но не може да си спомни името. \"Знаем кой е реалният собственик на \"Юлен\". Не мога по памет да кажа, но щом искате, ще го обявим\", каза Цацаров в края на ноември в шоуто на Слави. Миналата седмица \"Сега\" отново попита прокуратурата и екоминистерство кой е собственик на \"Юлен\", но нито едно от двете ведомства не отговори. В същия контекст в началото на годината премиерът Бойко Борисов обяви, че всеки в държавата знае, че Цеко Минев е собственик на \"Юлен\", но самият Минев го опроверга.\" -.Цената на водата също е сред тематичните акценти.\"Да не се повишава цената на водата поискаха омбудсманът Мая Манолова, потребителски и граждански организации на днешното обществено обсъждане на поредното увеличение на ВиК услугите от 1 януари. Мотивът - лошото качеството на питейната вода, големите загуби и неремонтираната мрежа. Недоволни граждани се опитаха да щурмуват входа на КЕВР с искане техни представители да бъдат допуснати до заседанието. Протест посрещна участниците в общественото обсъждане на подготвяните нови, по-високи цени на водата. Недоволните поискаха среща с председателя на КЕВР Иван Иванов. След като това не стана, се опитаха да нахлуят със сила на заседанието, но бяха спрени от полицията Представители на 13 водни дружества участваха в обсъждането на новите ВиК цени, предвиждащи поскъпване на услугата в 27 града, най-драстично в Добрич, Враца и Варна. Омбудсманът Мая Mанолова се обяви против. Мая Манолова, омбудсман: \"Това увеличение на цената на водата не е справедливо заради липсата на социална поносимост. Липсва подобрение на качеството на водата, липсват подобрение по показателите на загуби на вода, липсва реално извършени инвестиции на качеството на услугата.\" Омбудсманът призова за преразглеждане на бизнесплановете на ВиК дружествата и определяне на нова социално поносима цена. От Федерацията на потребителите поискаха и ВиК дружествата да минат на лицензионен режим, за да има по-ефективен контрол на сектора. Емил Георгиев, Федерация на потребителите: \"Като основният показател ще бъде качеството на водата, отговорност за течовете, отговорност за кражбите, а не само разходите, които те правят.\" Областният управител на Шумен беше категоричен, че не може да се повишават цените, след като в региона водата за бита била непречистена. Стефан Желев, областен управител на Шумен: \"През последните 15 месеца цената на услугата се повиши драматично, без потребителите на \"питейна\" вода да получават по-добра и качествена услуга, тъй като водата, която се подава към потребителите, е поливна.\" От ВиК дружествата поискаха допълнително увеличение в цената на водната услуга, оправдавайки се с инфлацията и повишаване на работната заплата от 1 януари. Валентин Вълканов - ВиК-Варна: \"Хората искат да се повишава стандартът, да се повишават нивата на услугите. Това не би могло да стане без увеличаване на цените.\" От КЕВР заявиха, че не могат да замразят цените, тъй като те вече са утвърдени с бизнесплановете на ВиК дружествата и са получили одобрение от общините и областните управи...\" - .\"На 28 декември Комисията за енергийно и водно регулиране на закрито заседание ще вземе решение за цената на водата, валидна от 1 януари. Най-голямо поскъпване е предвидено в Бургас и в София - с 10 на сто. Единствено в Кърджали се очаква да има поевтиняване - с около 1.5 процента. Днес бе проведено обществено обсъждане на предлаганите по-високи цени. Според предложенията от Нова година най-много за вода ще плащат жителите на Шумен, Добрич, Силистра, Варна и Враца, където кубик вода ще струва над 3 лева. За Видин скокът може да стигне до 22 процента, но това ще стане само ако бъде въведена новата услуга \"пречистване на вода\". Поскъпването на водата е необосновано и цените трябва да бъдат замразени - около тази теза се обединиха неправителствените организации, които участваха в обсъждането, съобщи БНР. Омбудсманът Мая Манолова поиска да бъдат преразгледани бизнес плановете на компаниите и да бъдат изготвени ясни критерии за социална поносимост на цените на водата. На противоположната позиция застанаха ВиК дружествата, които подкрепиха предстоящото поскъпване. Само от ВиК - Шумен, поискаха цените да останат непроменени, докато в града не заработи пречиствателната станция. Час преди комисията да започне заседанието си, пред сградата й се събраха на протест двадесетина граждани, предимно в пенсионна възраст. Членове на регулатора отново настояха да се въведат помощи за социално слаби заради поскъпването на водата. \"Това е практика в целия Европейски съюз. Във всяка една държава има механизми за подпомагане на бедните слоеве, тъй като достъпът до вода е основно човешко право\", обяви Ивайло Касчиев, директор на Дирекция \"Водоснабдителни и канализационни услуги\" в комисията. В същото време в края на седмицата той обяви, че анализ на комисията показва, че течовете във ВиК мрежата продължават да растат, но дружествата не могат да бъдат глобявани за ненаправените инвестиции, с които те мотивират искането си за поскъпване на водата.\" - \".\"През годините ВиК мрежите не са поддържани адекватно, в следствие на което не работят качествено и често аварират. Това налага и повече инвестиции от страната на ВиК операторите. Това заяви по БНТ Ивайло Касчиев, директор на Дирекция ВиК в КЕВР, по повод поскъпването на водата от 1 януари. \"Тези цени са одобрени с решения на КЕВР за петгодишните бизнес планове на ВиК операторите. КЕВР няма право едностранно да преразгледа вече одобрен бизнес план. Това, че хората не приемат за справедливи тези цени, не е основание да спре одобрението на тези бизнес планове\", каза Касчиев. На въпрос дали държавният регулатор защитава интересите на потребителите, Касчиевм се аргументира с това, че КЕВР следи в тези бизнес планове да не се включват необосновани разходи. \"Над 60% общо за сектора са загубите на вода в България, при някои оператори стига и до 80%. За да се предотврати това, трябва ноу хау, ново оборудване, подмяна на водопроводи\"... Цените са такива, каквито са, те са одобрени в бизнес плановете, заяви в заключение представителят на КЕВР.\" -  ", "date": "2018.12.18", "title": "Преглед на вестниците"}
{"url": "http://www.cross.bg/magistrala-obstanovka-ministur-1591881.html", "text": "/КРОСС/ Фирмата, която не се е справила с почистването на магистрала \"Струма\" в неделя ще бъде глобена, обяви днес регионалният министър Петя Аврамова след заседание на щаба на институциите днес по повод тежката обстановка в страната.Изпуснахме момента за навременното уведомяването на всички пътуващи за това, което се случва по пътищата като обстановка и като почистване, посочи Аврамова. Тя допълни, че при усложнена обстановка ще се спират тировете. В четвъртък ще има предварителна пресконференция, за да може хората да са наясно преди празниците как да пътуват и какви ще са зимните условия.Вътрешният министър Младен Маринов обобщи, че вчера били изкарани всички възможни снегопочистващи машини и полицейски патрули. Направеният анализ показал, че обстановката е била изключително тежка, с обилен снеговалеж, на места придружен със силен вятър.„Имаше и проблемни участъци, те са в следствие основно на водачи на тирове, които не са се съобразили със забраните, които са наложени в зимни условия с пътни знаци и са навлезли в участъци, които са забранени за движение при снеговалеж. Вследствие на това са аварирали\", обясни вътрешният министър. Наложени са административни наказания и принудителни административни мерки на 30 водачи на такива превозни средства.Глобите са в размер до 300 лв., 1 месец лишаване от правоуправление на водача, и до 3 месеца, принудителна административна мярка, моторното превозно средство се спира от движение, посочи Маринов.Именно заради шофьор на тежкотоварен автомобил, неспазил правилата, десетки коли попаднаха в задръстване на магистрала \"Хемус\". Тирът аварирал и затруднил движението в продължение на часове. Част от пътуващите се оказали на километрична опашка в тунел \"Витиня\".От АПИ обобщиха, че след обилен снеговалеж са нужни два часа, за да бъде изчистена една магистрала. А когато има блокирали коли и камиони, няма как почистващата техника да стигне до тях. ", "date": "2018.12.18", "title": "Глобяват фирма и тирове заради проблемите със снега по пътищата"}
{"url": "http://www.cross.bg/onzi-nikoga-greshil-1591872.html", "text": "/КРОСС/ Онзи, който никога не е грешил, не е опитвал нищо ново.\" - Алберт Айнщайн", "date": "2018.12.18", "title": "Онзи, който никога не е грешил"}
{"url": "http://www.cross.bg/modest-patriarh-bili-1591873.html", "text": "/КРОСС/  Св.Модест e известен като покровител на земеделците и овчарите. Името на св.Модест рядко може да се види и чуе в цялата българска етническа територия, но в района на Странджа той е особено популярен. Почита се като защитник на добитъка - едър и дребен и вероятно затова е обичан в Странджа, където скотовъдството е основен поминък.Празникът се чества с колоритни обредни практики. На този ден впрегатните животни - биволи, коне, волове, не бива да се впрягат. Жените месят и раздават специални обредни хлябове и пити, задължително намазани с много олио, \"за да е мазен вратът на добитъка\". Ако в някой дом добитъкът често умира, домакините слагат на този ден пред иконата на светеца малко яремче или рогца от алуминий, а понякога и от сребро.Светителят Модест, архиепископ Йерусалимски, се родил в Севастия Кападокийска (в Мала Азия, на границата с Армения; виж Кападокия) в християнско семейство и от ранни години почувствувал влечение към строгия иночески живот.Св. Модест приел монашески постриг и по-късно бил настоятел на създадената през IV век обител на преподобния Теодосий Велики - основателя на общежитийното монашество в Палестина.В това време (614 г.) персийският цар Хозрой се обедининил с юдеите да изтреби християните и предприел опустошително нашествие в Сирия и Палестина. Десетки хиляди християни били убити, християнските храмове били разрушени, Йерусалимският патриарх Захарий и много други християни били взети в плен заедно със Светия Кръст Господен.В това смутно време на св. Модест било възложено временно да управлява Йерусалимската църква като местоблюдител на патриаршеската катедра. Той грижливо събрал останките на убитите монаси от обителта на св. Сава Освещени и с почет ги погребал. С помощта на св. александрийски патриарх Йоан Милостиви, той прекратил разрушаването на Йерусалимския храм на Гроба Господен, на Храма във Витлеем и на други християнски светини. Четиринадесет години по-късно патриарх Захарий се върнал от плена с Господния Кръст. След неговата смърт св. Модест бил поставен за патриарх на Йерусалим (632 г.).Св. Модест починал на 18 декември 634 година на 97 годишна възраст.", "date": "2018.12.18", "title": "Св. Модест, патр. Йерусалимски. Св. мчк Севастиан и дружината му  "}
{"url": "http://www.cross.bg/tema-bulgariya-nova-1591875.html", "text": "/КРОСС/ Тема:    Между живота и смъртта - проф. Никола Владов за силата на донорството;Тема:    За какво ще има пари в новия бюджет на столицата?Тема:    Пазарно сравнение: колко струват продуктите за празниците в София и Пирот?Тема:    По пистата на живота - между спорта и каузите - гост Ивет Лалова;Тема:    Пейзажът в акварела и главата в скулптурата - нова изложба на Вежди Рашидов;\"Тема:  Ще останат ли българските шофьори без \"Зелена карта\" в чужбина и в криза ли е застрахователният бизнес?Тема:  На живо - как продължава ремонтът на ул. „Граф Игнатиев\" и защо бяха съборени новите ограничители, броени дни след поставянето им?Тема:  Защо Европейската комисия наложи глоба от 77 млн. евро на България? Коментар на експертите проф. Атанас Тасев и Георги Ганев;Тема:  Какво е състоянието на прегазения полицай и как беше заловен заподозреният в убийството на 24-годишна жена в столицата? Разговор с шефа на столичните криминалисти, комисар Ангел Бадъмков;Тема:  В колапс ли е психиатричната помощ у нас и колко пари са нужни за модернизирането й?Тема:  Как историята на Дядо Добри от Байлово беше разказана в документалния филм „Тихият Ангел\". Гост - режисьорът на филма, Неди Джон Крос;Тема:  Марк Жирардели - мажоритарен собственик на фирмата-концесионер на ски зоната в Банско - ексклузивно през Зрваей България.Тема:  Поверително от съдебната зала - Десислава Иванчева и нейната заместничка Биляна ПетроваТема: Дръжте крадеца на дизел - кой източна гориво от резервоари на коли в Своге?Тема: Нова година - нови цени на водата. Ще продължат ли протестите заради готвеното увеличение?  ", "date": "2018.12.18", "title": "Теми и гости в сутрешните блокове на телевизиите"}
{"url": "http://www.cross.bg/voiina-soyuz-nova-1591874.html", "text": "/КРОСС/  218 пр.н.е. - Втора пуническа война: Картагенският военачалник Ханибал разбива римляните в битка при Требия.1398 г. - Тюркският предводител Тамерлан покорява Делхи.1408 г. - Основан е град Чачак, Сърбия.1642 г. - Експедицията на Абел Тасман акостира в Нова Зеландия.1787 г. - Ню Джърси става 3-я щат на САЩ.1860 г. - В Цариград се подписва акт за възстановяване на българската автономна църква под върховенството на папата.1865 г. - Приета 13-тата поправка в Конституцията на САЩ.1890 г. - В Лондон е открита първата електрифицирана линия на метрото.1916 г. - Първата световна война: Завършва най-кървавото сражение в историята на войната - битката при Вердюн, взела 950 000 жертви.1940 г. - Втората световна война: Хитлер одобрява плановете за Операция Барбароса - внезапно нападение над СССР.1956 г. - Япония е приета за член на ООН.1961 г. - Армията на Индонезия извършва нашествие в Нидерландска Нова Гвинея.1966 г. - Астрономът Ричард Уокър открива Епиметей - естествен спътник на Сатурн.1969 г. - Във Великобритания е отменено изпълнението на смъртно наказание.1973 г. - Съветска космическа програма Союз: От космодрума в Байконур е изстрелян космическия кораб Союз 13.  ", "date": "2018.12.18", "title": "18 декември в историята"}
{"url": "http://www.cross.bg/bulgariya-izpulnitelen-glaven-1591876.html", "text": "/КРОСС/ Александър Арабаджиев, съдия в Съда на европейските общности в Люксембург Атанас Андасаров, художник Акад. Емил Янев, диригент, главен художествен ръководител на хор „Христина Морфова\" Иван Найденов, постоянен представител на България в НАТО Доц. д-р Неделчо Стойчев, ректор на Академията на МВР Нидал Алгафари, режисьор Петър Кънев, депутат от БСП лява България в 43 НС Светослав Гаврийски, финансист, бивш управител на БНБ, сега изпълнителен вицепрезидент на \"Алианц България Холдинг\" АД , главен изпълнителен директор на Алианц Банк България Стефан Кенов, депутат, секретар на ПГ \"Български демократичен център - Народен съюз\" В  43 НС", "date": "2018.12.18", "title": "Рождениците на 18 декември"}
