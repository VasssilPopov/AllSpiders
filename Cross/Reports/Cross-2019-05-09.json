{"url": "http://www.cross.bg/pantalona-politziyata-florida-1603815.html", "text": "/КРОСС/  Пътничка в автомобил, спрян за рутинна проверка от полицията в окръг Шарлът, на западния бряг на щата Флорида, извади от панталона си алигаторче, предаде Франс прес.В раницата на 25-годишната Ариел Мачан-Лакире полицията открила 41 костенурки с три ивици. Когато полицаят я попитал дали има нещо друго за деклариране, тя извадила от панталона си малкия алигатор.Двайсет и две годишният шофьор обяснил, че той и неговата спътничка са намерили животните край пътя и че събират жаби и змии. Проверката е направена в близост до националния парк \"Евърглейдс\". Комисията по рибарство и дивата фауна на Флорида разследва случая.", "date": "2019.05.09", "title": "Хванаха американка с алигатор в панталона "}
{"url": "http://www.cross.bg/direktor-generalen-izbor-1603816.html", "text": "/КРОСС/  Съветът за електронни медии обяви процедурите за избор на генерален директор на Българското национално радио и за избор на генерален директор на Българската национална телевизия, съобщиха от СЕМ.Сроковете за отделните етапи на процедурите са:За генерален директор на БНТ:подаване на документи - до 3 юни 2019 г. оповестяване на кандидатите, които са допуснати до процедурата - до 25 юни 2019 г. оповестяване на кандидатите, които са допуснати до изслушване - до 1 юли 2019 г. изслушвания - 3-4 юли 2019 г.; избор на генерален директор - 5 юли 2019 г.За генерален директор на БНР:подаване на документи - до 27 май 2019 г. оповестяване на кандидатите, които са допуснати до процедурата - до 18 юни 2019 г. оповестяване на кандидатите, които са допуснати до изслушване - до 24 юни 2019 г. изслушвания - 26-27 юни 2019 г. избор на генерален директор - 28 юни 2019 г.На 24 април директорът на БНТ Константин Каменаров подаде оставка пред СЕМ, след като Софийският градски съд потвърди изцяло присъдата му за шофиране след употреба на алкохол. Той бе осъден условно от първоинстанционния съд на 1 година и 3 месеца \"лишаване от свобода\" с 3-годишен изпитателен срок. Каменаров трябва да плати и 600 лева глоба за това, че е седнал зад волана с 1,6 промила алкохол в кръвта.Мандатът на шефа на БНР Александър Велев пък изтича на 29 май. ", "date": "2019.05.09", "title": "СЕМ откри процедурата за избор на нови директори на БНТ и БНР "}
{"url": "http://www.cross.bg/miliona-liri-liri-1603817.html", "text": "/КРОСС/  Композиторът Андрю Лойд Уебър е начело в годишната класация на в. \"Сънди таймс\" за най-състоятелните представители на музикалния бизнес във Великобритания и Ирландия. Първенец по богатство сред младите звезди на музиката е певецът и автор на песни Ед Шийран, съобщават Би Би Си и в. \"Дейли стар\".Със състояние от 820 милиона лири Уебър измества миналогодишния водач в класацията сър Пол Макартни. Бившият бийтъл, чието състояние е намаляло със 70 милиона лири, отстъпва на втора позиция със 750 милиона лири.Третото място остава непроменено спрямо миналата година и се заема от ирландската група U2, с общо състояние в размер на 583 милиона лири.В Топ 10 на най-състоятелните музиканти намират място още певецът Елтън Джон (320 милиона лири), фронтменът на The Rolling Stones Мик Джагър (275 милиона лири), китаристът на The Rolling Stones Кийт Ричардс (260 милиона лири), Оливия и Дани Харисън - вдовицата и синът на бившия бийтъл Джордж Харисън (250 милиона лири), бившият бийтъл сър Ринго Стар (240 милиона лири), хореографът и танцьор Майкъл Флетли (204 милиона лири) и певецът Стинг (200 милиона лири).На първо място сред най-богатите млади звезди на музиката във Великобритания и Ирландия е певецът и автор на песни Ед Шийран, чието състояние се е удвоило и се оценява на 160 милиона лири. Миналата година Шийран заемаше второто място с богатство от 80 милиона лири.Със състояние, увеличило се от 140 милиона на 150 милиона лири, миналогодишната водачка в класацията на младите музиканти Адел отстъпва първенството на Ед Шийран.В общата класация, доминирана от ветерани на британската музика, 28-годишният Шийран и 31-годишната Адел заемат съответно 17-о и 22-ро място.Сред състоятелните млади музиканти се нареждат също петимата бивши изпълнители от групата One Direction - Хари Стайлс, Найл Хоран, Луис Томлинсън, Лиъм Пейн и Зейн Малик, и момичешката формация Little Mix.В класацията на богатите млади звезди на музиката за първи път попада грайм изпълнителят Стормзи, чието състояние се оценява на 16 милиона лири. ", "date": "2019.05.09", "title": "Андрю Лойд Уебър измести Пол Макартни като най-богатия музикант във Великобритания"}
{"url": "http://www.cross.bg/pomosht-yvrezhdaniya-vanya-1603820.html", "text": "/КРОСС/ В деня на Европа хора с увреждания излязоха на протест срещу новата методика за оценка на индивидуалните потребности. Протестиращите се събраха пред социалното министерство, като носеха стикери със затворнически номера, а всеки номер показваше броя на часовете лична помощ, изчислени по методиката.Хората поставиха като проблем и по-ниския коефициент, по който се умножават точките на пълнолетните хора с увреждания, в сравнение с този при децата, и припомниха, че с възрастта потребностите на човек с увреждания нарастват.Часове след протеста социалният министър Бисер Петков обясни, че законът за личната помощ предвижда ограничен брой часове асистентска грижа през първите две години, а дали ще има промени в него, ще се реши в рамките на следващата една година. От началото на април по новата методика е направена оценка на 214 лица с увреждания.Мъждукащо живеене, а не достоен живот - това дава новата методика за оценка на потребностите, от която ще зависи броят на часовете лична помощ от 1-ви септември. Мнението е на Ваня, по образование психолог, по съдба - човек в инвалидна количка, който има нужда от ежедневно съдействие за по-голямата част от дейностите си. Тя дава като пример един от въпросите в методиката, по който се оценяват потребностите й от личен асистент.\"Самостоятелно и осъзнато може да пазарува. Значи аз мога осъзнато да разпределям бюджет, да избирам асистент, да пазарувам, да правя избори, но аз не мога самостоятелно. Там се оценява от 0 до 4, като 0 е нямаш нужда от помощ, а 4 е имаш тежка зависимост и силна нужда от помощ. В такава формулировка аз къде съм?\" пита Ваня.Личните изчисления на Ваня по методиката й носят 114 часа месечно или по 5 часа на ден. По думите й ограниченият брой часове и ниското заплащане на час ще направи доста трудно намирането на асистенти, които да си вършат добре работата. Като отговор на протеста социалният министър Бисер Петков припомни свършената до момента работа с приемането на четири закона, свързани с хората с увреждания. Петков подчерта, че законът за личната помощ не е писан от правителството, а ограниченията в него са временни. ", "date": "2019.05.09", "title": "Хора с увреждания излязоха отново на протест "}
{"url": "http://www.cross.bg/sektzii-andreev-velikobritaniya-1603813.html", "text": "/КРОСС/  Извън страната ще бъдат отворени 191 секции за гласуване в 64 страни. Това каза говорителят на ЦИК Александър Андреев на брифинг на Централна избирателна комисия.В държавите-членки на ЕС секциите са следните:Великобритания - 24 Германия - 24 Испания - 16, Гърция - 13 Франция - 10.„Ако трябва да направим една съпоставка, въпреки че критериите за образуване на избирателни секции бяха различни от тези, предвидени в изборите за членове на ЕС през 2014, тогава имаше възможността да бъдат образувани така наречените \"автоматични секции\" на местата, където български граждани са гласували в предходните избори\", допълни Александър Андреев.„През 2014 година общият брой на избирателните секции са 179 в 35 държави, като във Великобритания те са били 25. В германия - 10, от които в последствие с наше решение са намалени на 8 с оглед не получаване на съгласие от приемащата държава. В Испания са били 46, в Гърция - 11 и във Франция - 12\", каза още Андреев. ", "date": "2019.05.09", "title": " Отварят 191 секции в 64 държави за евроизборите "}
{"url": "http://www.cross.bg/koreya-raketa-severna-1603814.html", "text": "/КРОСС/  Северна Корея изстреля ракета с неуточнени засега параметри, съобщи оперативното командване на въоръжените сили на Южна Корея, цитирано от осведомителните агенции. Тя е полетяла в източна посока. В прессъобщението  не се дават други подробности, но някои наблюдатели твърдят, че ако това е ракета с голям обсег, каквито Пхенян изпробва през 2017 г. и Вашингтон го заплашваше с война, това ще е знак, че комунистическият Север загърбва дипломацията.По късно японското министерство на отбраната съобщи, че нито една от ракетите, изстреляни от Северна Корея , не е стигнала близо до бреговете на Япония\"Засега нямаме сведения за някаква ситуация, която би представлявала заплаха за националната сигурност на Япония\", се казва в съобщението.Според АП Япония омаловажава севернокорейските ракетни тестове от събота и от 9 май, тъй като японският премиер Шиндзо Абе се опитва да си уреди среща с лидера на КНДР Ким Чен-ун.В края на миналата седмица КНДР изстреля от източното си крайбрежие няколко ракети с малък обсег, които прелетели между 70 и 200 км и паднали в Японско море.", "date": "2019.05.09", "title": "Северна Корея изстреля ракета с неуточнени засега параметри"}
{"url": "http://www.cross.bg/zhena-bloka-asenovgrad-1603819.html", "text": "/КРОСС/  Питбул нападна и жестоко нахапа жена в жилищен блок на улица \"Васил Левски\" в Асеновград. Пострадалата е в шок, а заради усложняване на раната от ухапването и влошаване на състоянието и се е наложила и операция, съобщи Радио Пловдив.Агресивното куче се нахвърлило върху 47-годишната Елена Кръстева, която е касиер в блока и в деня на инцидента се качила да направи оглед на общите части, след поредното оплакване от съседи заради домашния питбул. По време на размяна на реплики между живущите в блока кучето я нападнало и я захапало за крака.След сигнал на телефон 112 пострадалата жена е откарана по спешност в болницата. Хората от блока твърдят, че кучето от години се отглежда от собствениците на общата покривна тераса, разхожда се свободно и никой не смее да се качи горе. Преди време питбулът нападнал и друг човек в сградата.Живущите в кооперацията са инициирали подписка, която ще внесат в община Асеновград и Районната прокуратура в града. Сигнал за инцидента е подаден и в Районното полицейско управление. ", "date": "2019.05.09", "title": " Бунт в Асеновград, след като питбул нахапа жестоко жена "}
{"url": "http://www.cross.bg/finansirane-oblasti-yasno-1603818.html", "text": "/КРОСС/  Още шест области в страната ще могат да разработят Регионални прединвестиционни проучвания /РПИП/, за да дефинират ВиК обектите, които ще реконструират или изградят с европейско финансиране. Това стана ясно  в рамките на форума „Проектни предложения на ВиК оператори за финансиране по ОПОС 2014-2020 г.\", организиран от МРРБ. Областите Велико Търново, Габрово, Плевен, Търговище, Хасково и Софийска област ще могат да получат безвъзмездна европейска помощ за ВиК проекти през следващия програмен период 2021-2027 г. Така още близо 1 милион жители ще имат достъп до нови и модерни системи за доставка на питейна вода, отвеждане и пречистване на отпадъчни води.14 ВиК дружества, които са бенефициенти по ОПОС 2014-2020 г. подадоха предсрочно проекти за финансиране по процедурата \"Изграждане на ВиК инфраструктурата\". ВиК - Смолян е сключило договор с оперативната програма, а Столична община разработва РПИП, стана ясно още на срещата. В консолидираните области в страната ще се работи на над 400 обекта - водопроводи, канализация, пречиствателни станции за отпадъчни и питейни води, помпени станции и др.  В рамките на проекта са изготвени и анализи за водните баланси за всички региони, както и за промените в климата, свързани с намаляване на водоизточниците. Определени са места за изграждане на нови водоизточници, както и мерки за отвеждане на водите от интензивни валежи.  ", "date": "2019.05.09", "title": "Още шест области с достъп до европейско финансиране за модернизация на ВиК мрежите"}
{"url": "http://www.cross.bg/plovdiv-chasa-festival-1603808.html", "text": "/КРОСС/  Първият Национален фестивал на пешеходеца ще се проведе на 19 май в Пловдив. Той е организиран от Медицински университет.В събитието са поканени да участват активно студенти и преподаватели на МУ-Пловдив и университетите в града, деца и учители от детските градини и училищата,  граждани и гости.През 2017 година Академичен танцов ансамбъл „Медик\" към МУ-Пловдив взе участие в 48-ия Двудневен фестивал на пешеходците в белгийски град Бланкенберге. По време на своето гостуване в Белгия, МУ-Пловдив получи предложение от организационния комитет на събитието да организира подобен фестивал в Пловдив.Идеята е била прегърната с огромно удоволствие и ентусиазъм за иницииране на подобен форум с подкрепата на Община Пловдив. Събитието е подкрепено и от Академията за музикално, танцово и изобразително изкуство, Пловдивски университет „Паисий Хилендарски\" и Университет по хранителни технологии. Сред инициаторите са Българското посолство в Кралство Белгия и Община Бланкенберге.Събитието ще се проведе на 19 май от 9 до 12,30 часа. Пешеходните маршрути ще са в два лъча. Първият е пълна обиколка на Гребната база с дължина около 5 километра, а вторият лъч е съкратен маршрут през моста над Гребната база с дължина 2,8 километра.Пунктовете за регистрация ще се намират до трибуните на базата, а регистрацията ще се осъществи между 9 и 10 часа на 19 май. От 10 часа е откриването на Първия Национален фестивал на пешеходеца.  Между 10,30 и 12 часа ще се проведе пешеходна обиколка на Гребна база по Маршрут 1 и Маршрут 2. ", "date": "2019.05.09", "title": "Фестивал на пешеходеца провеждат за първи път в Пловдив "}
{"url": "http://www.cross.bg/grypa-prestupna-fiktivni-1603812.html", "text": "/КРОСС/  Служители от Главна дирекция „Гранична полиция\" разкриха и задържаха организирана престъпна група за трафик на хора чрез фиктивни браковеОперацията е проведена под ръководството на Специализираната прокуратура; четиримата участници са привлечени като на обвиняеми и задържани за 72 часаЧетирима членове на организираната престъпна група - две жени и мъж български граждани, както и един индиец, са задържани вчера в хода на предприети действия, осъществени от оперативни служители и разследващи полицаи на ГД „Гранична полиция\" и полицаи от СДВР. Операцията е проведена под ръководството на Специализираната прокуратура. Извършени са претърсвания на адреси в столицата, откъдето са иззети веществени доказателства.Работата по случая започнала в отдел „Противодействие на контрабандата и престъпността през държавната граница\" в ГДГП през 2017 г. и  до момента информацията за организираната престъпна група за трафик на хора продължава да се  придобива, разширява и документира.По първоначални данни четиримата участници в групата набирали жени на територията на София, с които мъже от Индия и Пакистан да сключат фиктивни бракове. Жените били примамвани с обещания за финансова изгода.  Целта на пакистанците и индийците е била нелегална миграция чрез законови разрешителни режими въз основа на сключени бракове с гражданки от Европейския съюз. Сключването на браковете се е извършвало на територията на България, в страни от Западна Европа и в Република Кипър. Впоследствие чуждите граждани се регистрирали на адреси в съответните държави и кандидатствали за продължително пребиваване на територията на страни от Западна Европа, възползвайки се от сключените фиктивни бракове с българските гражданки. Жените, въвлечени в незаконната дейност, били принуждавани да съдействат на индийците и пакистанците пред съответните миграционни власти в различни страни - Австрия, Белгия, Дания и др.Четиримата участници в организираната престъпна група са привлечени в качеството на обвиняеми и задържани за 72 часа с прокурорско разпореждане. Процесуално-следствените действия продължават под ръководство на наблюдаващ прокурор от Специализираната прокуратура. ", "date": "2019.05.09", "title": "Разбиха престъпна група за трафик на хора чрез фиктивни бракове"}
{"url": "http://www.cross.bg/zhelyazkov-predlozheniya-rosen-1603810.html", "text": "/КРОСС/  „Предложенията на участниците в процедурата по концесиониране на летище София показват много сериозно отношение за развитието на летището и превръщането му в достоен авиационен хъб в Европа и извън Европа\". Това заяви министърът на транспорта, информационните технологии и съобщенията Росен Желязков по време на днешното отваряне на офертите на участниците в откритата процедура за концесиониране на летище София.Росен Желязков подчерта, че няма отстранени кандидати и направените от петте участника предложения ще бъдат сериозно и обстойно разгледани.Относно срока за приключване на работата на комисията министърът заяви, че това е дълъг и сложен процес. „След като се види целия обем на документацията, както и детайлите по бизнес модела, техническите и икономическите предложения ще има по-голяма яснота, но трябва да се има предвид, че това не е процедура по Закона за обществените поръчки, а е процес, в който се изследват много елементи от предложенията за дългогодишно публично-частно партньорство, какъвто е Законът за концесиите\", допълни още той.Министърът призова да не се правят спекулации и прибързани заключения, кой ще бъде избраният концесионер. „Предстои не лек и много отговорен процес, при който ще бъдат оценявани финансовите предложения, с относителна тежест от 55% и техническите предложения, с относителна тежест от 45%, като крайната оценка ще бъде комплексна\", уточни Росен Желязков. Той подчерта, че както до сега ще се разчита и на експертната оценка на международните консултанти по процедурата от Международната финансова корпорация (МФК), част от групата на Световната банка, в партньорство с Европейската банка за възстановяване и развитие (ЕБВР). „За нас е важно оценяването на офертите да е професионално и направено по всички международни стандарти за оценяване на подобен тип оферти, защото предложенията са комплексни и се разглежда бизнес модел за изключително дълъг период от време. Вярвам че процедурата ще оправдае очакванията, които обществото има към законосъобразното, целесъобразното и прозрачното ѝ провеждане\", каза министър Желязков.Министърът изтъкна, че това е първата процедура, която е изцяло електронна като поясни, че заявленията и офертите са на електронни носители, а единствено на хартия са обвързващите предложения, които бяха отворени и прочетени публично.Росен Желязков поясни, че е направено максималното, за да се гарантира сигурността и прозрачността на процедурата. По думите му всички документи се съхраняват в защитени сейфове, които са под 24-часово видеонаблюдение като е осигурено и 24-часово видеонаблюдение на сървърите, в които се съхраняват записите от видеонаблюдението. ", "date": "2019.05.09", "title": "Росен Желязков: Концесионните предложения показват сериозен ангажимент за превръщане на летище София в авиационен хъб"}
{"url": "http://www.cross.bg/kostin-dluzhnostno-otstrani-1603811.html", "text": "/КРОСС/  Апелативният специализиран наказателен съд отстрани от длъжност кмета на село Чупрене Ваньо Костин, информираха от прокуратурата. С определението си втората инстанция променя решението на първоинстанционния съд, който остави Костин на поста му.Съдът е мотивирал отстраняването с това, че престъплението, за което Костин е обвинен, е в качеството му на длъжностно лице. Освен това, служебното му положение можело да създаде пречки за разкриването на обективната истина.Костин бе задържан на 9 април и след това привлечен към наказателна отговорност за длъжностно и за документно престъпление - за продажбата на общински земи на фирми на родственици, в т.ч. и на негово недекларирано дружество.При разследването са били открити 20 договора за продажби, повечето от които извършени без законна тържна процедура. ", "date": "2019.05.09", "title": "Съдът отстрани от длъжност кмета на Чупрене "}
{"url": "http://www.cross.bg/popiiordanov-lyubomir-chernomorie-1603799.html", "text": "/КРОСС/  „С такива закони за Черноморското крайбрежие и за планините - това, което прави министерството, е да забива последния пирон в ковчега на българския туризъм\". Това е мнението на Любомир Попйорданов, председател на Българската асоциация за алтернативен туризъм. Според него министърът на туризма Николина Ангелкова и оглавеното от нея министерство искат българските туристи да не ходят на българското Черноморие. По думите му има спад и на чуждите туристи.В мотивите за промени в Закона за устройство на Черноморското крайбрежие не се разбира за кого се прави, подчерта Попйорданов в интервю за предаването „Преди всички\" и обясни:„Не съм сигурен дали българските депутати ходят на българското Черноморие. Г-жа Ангелкова в никакъв случай не почива на българското Черноморие. Те не познават като цяло туризма. Затова се чудя наистина този закон кого обслужва - дали обслужва туризма или обслужва определени лобита, на които трябва да се разчистят едни терени, за да могат да строят. Този закон преследва свободното къмпингуване, свободното плажуване. Как може да превърнем България в привлекателна дестинация с такива послания? Как ще задържим българския турист в България? Ти като турист не си свободен в България, а се движиш в едни рамки, които максимално ограничават твоята възможност да избираш каквото и да било, навсякъде те очакват някакви хора по потници с ланци, които ще ти приберат парите\".Любомир Попйорданов направи аналогия между това, което се иска да се прави по пистите в зимните курорти, и това на Черноморието ни: „Всичко да парцелираме, всичко да концесионираме, всичко да определим нормативно\".Българският туризъм няма нужда от такава рамка за развитие, категоричен е той и посочи заложените високи глоби: „Превръщаме плажуването в обществено опасно деяние. Това е абсурд!\".Неговото обяснение за всичко това е:„Става дума за строителство в защитени територии, строителство върху ландшафт, който изключително трябваше да бъде държавна собственост и който трябваше да бъде кадастрално оформен. Законът се развива в посока на административно-наказателни разпоредби. Това е изкривяване на смисъла на закона, той се отклонява от целите\".Министерството на околната среда не трябва да мълчи за „безобразията в защитените територии по морето\", каза той и добави, че не трябва да мълчи и регионалното ведомство.Любомир Попйорданов бе категоричен, че трябва да се спре строителството на Черноморието ни. Трябва да дадем шанс на българското Черноморие да започне да диша, добави той.Попйорданов прогнозира, че предстоят протести и препоръча на премиера да освободи министър Николина Ангелкова. ", "date": "2019.05.09", "title": "Любомир Попйорданов: Министерството забива последния пирон в ковчега на българския туризъм "}
{"url": "http://www.cross.bg/filma-natfiz-shymen-1603801.html", "text": "/КРОСС/  На 8 май 2019 г. в кино \"Одеон\" - гр. София, бяха връчени четвъртите награди на фестивала \"Кино в длан\" - първият фестивал за филми, заснети с мобилни телефони, организиран в България. Той е обърнат към младите, независими филмови творци, готови да експериментират с модерните технологии. Целта e популяризиране на независимото филмово творчество с помощта на модерните мобилни технологии. Двете условия за участия са техническото устройство, с което е заснет филмът, да е телефон или таблет, и продължителността да е до 5 минути. В тазгодишната селекция на фестивала участваха 79 филма, а авторите на лентите са от България, Турция и Македония. Журито в състав: проф. Валери Чакалов, Детелина Палазова и доц. Юри Дачев под председателството на д-р Александър Донев, присъди 12 награди.Голямата награда на кмета на община Шумен спечели филмът ‚Денят на кървавите венци\" на Димитър Димитров. Двете специални награди, осигурени от Huawei, са за филмите \"Ева беше тук\" на Роберта Колева и \"Жажда\" на Антон Жеков.Наградата за игрален филм получиха Магдалена Тодорова и Иван Алексиев за съвместния си проект \"А good night story\". Надя Пеовска спечели приза за документален филм с \"На гости на баба Ивана\".Журито класира като най-добри анимационни филма \"Караконджул\" и \"Има време\" на Стефан Войводов. Наградата за иновативно използване на видеотехнологиите отиде при Нуркан Нуф, с участието на Алина Пенчева, за филмите \"Петрикор\" и „Нежност\".Наградата на Съюза на народните читалища e за филма \"Незабравените хармоники\" с автор Владимир Лечев, а наградата на Народно читалище „Добри Войников-1856\" - за Ирина Марангозова и филма \"До теб /By Your Side/\". \"Жабата\" на Владимир Великов е изборът на НАТФИЗ „Кръстю Сарафов\".  Авторът на филма печели участие без такса в едноседмичните кандидатстудентски консултации на НАТФИЗ по избрана от него специалност. Наградата на Шуменския университет „Епископ Константин Преславски\" е за филма „Случва се\" на Апостол Фанев. Наградата на публиката спечели Пламен Манчоров за филма „Прераждане\", един метафоричен призив да дадем повече и по-истинско детство на децата. Дипломи за творческо постижение бяха присъдени на Eхлин Аронов за \"Цветята нямат чувства\" и Дмитрий Ковачев за \"Хладилникът на бъдещето\".Фестивалът се организира от Народно читалище \"Добри Войников-1856 г.\" - гр. Шумен, и се провежда под патронажа на Министерството на културата, със съдействието на Община Шумен, Съюза на народните читалища, Huawei, Теленор, НАТФИЗ „Кръстьо Сарафов\" и Шуменски университет „Епископ Константин Преславски\". По традиция община Шумен връчва Голямата награда. Останалите награди - за най-добър анимационен, документален, игрален филм, филм с най-добро използване на видеотехнологиите и др. - са осигурени от партньорите на фестивала - Huаwei, Telenor, Съюза на народните читалища, НАТФИЗ „Кръстьо Сарафов\", ШУ „Епископ Константин Преславски\".", "date": "2019.05.09", "title": "Наградиха участниците в четвъртото издание на Международния фестивал \"Кино в длан\""}
{"url": "http://www.cross.bg/konkyrsa-syhoputnite-voiiski-1603804.html", "text": "/КРОСС/  Допълнителни 164 вакантни длъжности са обявени със заповед на министъра на отбраната към конкурса за Сухопътните войски. Поради повишения интерес към военната професия, има значително по-голям брой желаещи да постъпят в редовете на Българската армия (както е известно за обявените 185 места в конкурса от февруари заявления подадоха 470 кандидати). Във връзка с това командването на Сухопътните войски предприе действия за увеличаване на броя на местата за конкурса и със заповед на министъра на отбраната от 3 май 2019 г. са обявени допълнителните 164 длъжности. Те ще бъдат окомплектовани от кандидатите, подали документи, и успешно преминали всички етапи на конкурса за военните формирования на Сухопътните войски в градовете София, Стара Загора, Карлово, Плевен, Благоевград, Сливен, Асеновград, Смолян, Пловдив и село Мусачево.", "date": "2019.05.09", "title": "Обявени са допълнителни вакантни длъжности поради големия интерес към конкурса за Сухопътните войски"}
{"url": "http://www.cross.bg/sofiya-iii-sofiiisko-1603805.html", "text": "/КРОСС/  РЕГИОНАЛЕН ИСТОРИЧЕСКИ МУЗЕЙ - СОФИЯ открива Петата годишна изложба \"Археология на София и Софийско\". Тя представя резултатите от археологическите проучвания през изминалия сезон 2018. Официалното откриване е на 14 май 2019 г. (вторник) от 18:00 ч. в Музея (пл. \"Бански\" 1).„Археология на София и Софийско\" (14 май - 01 септември 2019 г.) е ежегодна изложба, организирана от Регионалния исторически музей - София. През 2019 г. се реализира за пети пореден път. Основната й цел е представянето на резултатите от проучванията през предходния археологически сезон, както и експонирането на най-значимите находки.Aрхеологически разкопки на територията на София и региона са водени на общо 16 обекта през изминалата 2018 г., сред тях: Раннонеолитно селище Слатина-София (кв. Слатина), обект на пл. „Св. Неделя\" (гр. София - център), обект Кремиковски манастир „Св. вмчк. Георги Победоносец\" (кв. Кремиковци), обект Късноантичен стопански комплекс и средновековно селище (с. Мировяне) и др.Обектите са от различни периоди и предоставят разнообразна информация. Разкриват се части от фортификация, основи на сгради и помещения, останки от улични настилки, водопроводи, както и некрополи с различни типове гробни съоръжения.Конкретни артефакти, като акцент на откритията през изминалия сезон, са: брадва (III хил. пр. Хр.), фигурка на Ерос (III - IV в.), дръжка от поднос с печат (III - IV в.), мастилница (III - IV в.), патера (III - IV в.) и др.В изложбата през годините са показвани материали и резултати от над 50 археологически проучвания. В чест на петата годишнина от нейното организиране се издава каталог. Той съдържа 237 представени пред публика находки", "date": "2019.05.09", "title": "Регионалният исторически музей София открива изложбата \"Археологията на София и Софийско\""}
{"url": "http://www.cross.bg/tiiinovator-startup-sustezanie-1603807.html", "text": "/КРОСС/  Влак с 80 млади стартъпи от словенската програма Ustvarjalnik/USchool и 20 предприемачи и представители на бизнеса в Словения ще пристигне тази вечер на Централна гара София за финалното състезание на участниците в програмата за насърчаване на предприемачеството и стартъп културата в българските училища - „Тийноватор\".По време на двудневното пътуване до София, младежите ще формират екипи, ще участват в уъркшопи и ще подготвят презентациите си за събитието в София.Стартъп състезанието ще бъде открито утре (10-и май) в 09:00 ч. в спортната зала на Централна гара в София. Младежите от България и Словения ще работят с ментори и ще представят стартъп идеите си пред жури от инвеститори. Словенските участници ще се състезават за награди в няколко категории, а българските ученици - за победител в националното състезание.Инициативата е подкрепена от Българските държавни железници (БДЖ), НКЖИ, Словенските железници и Словенския телеком А1.В състезанието от българска страна ще се включат 60 ученици от стартъп клубовете на „Тийноватор\" в столичните училища СМГ „Паисий Хилендарски\", 105 СУ „Атанас Далчев\", 32 СУИУЧЕ „Св. Климент Охридски\" и 19 СУ „Елин Пелин\". Учениците разработваха идеите си в проект за стартъп бизнес заедно с ментори предприемачи, през цялата учебна 2018-2019 година.Наградата за победителя от националното състезание у нас е участие на учениците от спечелилия клуб в специална акселераторска програма в Словения през юни и участие в международното финално състезание, което ще се проведе в президентския дворец в Любляна на 9-и септември. Стартъп клубовете „Тийноватор\" се организират по авторската методика на „Ustvarjalnik\"/Uschool, Словения. Чрез нея от 2011 г. до днес е изградена мрежа от над 200 училищни клуба, с над 5 000 ученици от цял свят.„Тийноватор\" се реализира пилотно в България от началото на учебната 2018-2019 година в столичните училища СМГ „Паисий Хилендарски\", 105 СУ „Атанас Далчев\", 32 СУИУЧЕ „Св. Климент Охридски\" и 19 СУ „Елин Пелин\". Проектът е фокусиран върху стимулиране на креативното мислене на учениците и върху развиване на предприемаческите им умения. Ментори предприемачи от стартиращи и развити компании в България и с опит в различни сфери, помагат на ученици в 10. и 11. клас да открият страстта си и да я превърнат в печеливш стартъп проект. Методиката на обучение на „Тийноватор\" е разработена на базата на успешни практики от Станфордския университет. Програма се прилага в девет държави на три континента, а България е част от нея от учебната 2018-2019 г. ", "date": "2019.05.09", "title": "Стартъп влак с младежи пристига от Словения за състезание на идеи"}
{"url": "http://www.cross.bg/strana-mvtch-predlaganeto-1603809.html", "text": "/КРОСС/  Работодателските организации - АИКБ, БСК, БТПП и КРИБ, излязоха с отворено писмо до премиера Бойко Борисов, вицепремиера Томислав Дончев и енергийния министър Теменужка Петкова заради цените на електроенергията.В него четирите организации обясняват, че „с тревога следят случващото се в рамките на свободния пазар на сегмента „Ден напред\" на електроенергийната борса\".„Нашите производства са изложени на силен конкурентен натиск на европейските и международни пазари. Случващото се с цените на електроенергията допълнително поставя под риск производството, растежа, инвестициите и конкурентоспособността на индустрията\", се казва в писмото.„Липсват каквито и да било усилия за намаляване на разходите на държавните централи в АЕЦ, \"ТЕЦ Марица изток 2\" ЕАД и НЕК ЕАД, както и осигуряване на тяхното поне средносрочно бъдеще. Крайно неефективното управление на държавните централи води, от една страна, до високи цени на свободния пазар на електроенергия, а от друга - до високи загуби на някои от централите. Категорично заявяваме, че комбинацията от това прехвърляне на проблемите на енергетиката към индустрията, от една страна, и свиващото се бизнес потребление, от друга страна, ще е пагубно за икономиката на България\", се посочва още в писмото.Според едрия бизнес „високите цени от последните дни са породени от резки спадове на предлагането на електроенергия от страна на НЕК\".И продължават:„За 07.05.2019 г. предлагането от НЕК е за 13 477 МВтч, цената е 79,41 лв. за МВтч. За 08.05.2019 г. предлагането от НЕК е за САМО 4 309 МВтч, което формира цена от 164,60 лв. За 09.05.2019 г. НЕК отново предлага 4 309 МВтч и цената е 130,56 лв. Какво наложи свиването на предлагането на енергия от страна на НЕК над три пъти? Защо НЕК продължава да предлага количества, които са крайно недостатъчни?\", питат организациите. ", "date": "2019.05.09", "title": "Работодателските организации с писмо до премиера заради цените на тока "}
{"url": "http://www.cross.bg/strani-pytin-vsichki-1603793.html", "text": "/КРОСС/  В някои страни се опитват да изопачат истината за Великата Отечествена война и безсрамно лъжат своите деца. Това заяви президентът на Русия Владимир Путин в eмоционално слово пред участниците в парадa на Червения площад в Москва по случай Деня на Победата. Уроците на войната са актуални както никога, изтъкна държавният глава на Русия по повод 74 г. от Победата.Русия ще продължи да развива своя отбранителен потенциал, но остава отворена за сътрудничество с други страни в борбата с тероризма, екстремизма и неонацизма, каза още президентът Путин в словото си.Поуките от Великата отечествена война все още са актуални и колективният отпор срещу носителите на смъртоносни идеи отново има определящо значение, отбеляза Путин. И продължи: Призоваваме всички страни да осъзнаят общата ни отговорност за създаване на ефективна, равна за всички система за сигурност!Наш свят дълг е да защитим истинските герои от войната. В някои страни безсрамно лъжат своите деца за войната, превръщат в кумири хора, които, забравили за честта и човешкото достойнство, слугуваха на нацистите, заяви още президентът на Русия.Прекланяме се пред всички ветерани от поколенията на победителите - днес те живеят в различни страни, но подвигът им не може да бъде разделен. Винаги ще тачим всички вас, обеща лидерът на Русия. ", "date": "2019.05.09", "title": "Путин: В някои страни безсрамно лъжат за войната"}
{"url": "http://www.cross.bg/porozhanov-zemedelie-fond-1603792.html", "text": "/КРОСС/  Земеделският министър Румен Порожанов декларира, че е готов да подаде оставка. Той обсъдил това с премиера Бойко Борисов вчера. Днес Порожанов бе на разпит в спецпрокуратурата, но отказа да коментира пред журналисти как е преминал.\"В момента, в който премиерът прецени, че по някакъв начин политически влияя, от гледна точка на един или друг казус, ще си подам оставката\", каза Порожанов в коментар за разговора си с министър-председателя.Министърът заяви още, че по отношение на проверките няма притеснения за всяко едно нещо как е правено. И допълни, че личните му доходи и имущество са декларирани и законни.Според Порожанов Държавен фонд \"Земеделие\" (ДФЗ) работи \"сравнително добре\" и работата му не би се подобрила, ако премине към Министерството на финансите.Разпитът на Порожанов е във връзка с разследването срещу осем души, сред които и Миню Стайков, за нарушения с евросредства, отпускани от фонд \"Земеделие\".", "date": "2019.05.09", "title": " Румен Порожанов е готов да подаде оставка "}
{"url": "http://www.cross.bg/gradysa-temperatyri-chasove-1603796.html", "text": "/КРОСС/  През нощта времето над страната ще бъде облачно, на много места - с валежи от дъжд. В Източна България ще духа слаб до умерен южен вятър. Минималните температури ще бъдат между 7 и 12 градуса.В петък все още на много места в страната ще има превалявания, главно в Източна България - и гръмотевици, но от запад ще започне разкъсване и намаление на облачността. Вятърът ще се ориентира от запад-северозапад и ще бъде до умерен. Максималните температури ще бъдат между 17 и 22 градуса, в София - около 17 градуса. Атмосферното налягане ще бъде по-ниско от средното за май. През деня ще започне бавно да се повишава. По Черноморието преди обяд ще бъде предимно облачно, но в следобедните часове, главно по южното крайбрежие, ще се разкъса. Ще има превалявания, възможни са и гръмотевици. Ще духа до умерен юг-югозападен вятър, който през деня ще отслабне и ще се ориентира от северозапад. Максималните температури на въздуха ще са в интервал до 15-19 градуса. Температурата на морската вода е 13-14 градуса. Вълнението на морето ще бъде 2-3 бала.В събота ще има повече слънчеви часове, ще се затопли. Краткотрайни превалявания ще има в следобедните часове в крайните източни райони и планините.В неделя вятърът ще се обърне от изток-югоизток. Облачността ще се увеличи и вплътни и след обяд на места в западните райони ще превали. Дневните температури ще се повишат още малко.", "date": "2019.05.09", "title": "Времето и в петък остава хладно и дъждовно "}
{"url": "http://www.cross.bg/voiinata-vidin-tretyakov-1603795.html", "text": "/КРОСС/  Наследници на участниците в съпротивителното антифашистко движение шестваха във Видин днес, 9 май, когато се отбелязва Денят на победата над фашизма. Те взеха участие в инициативата на фондация \"Безсмъртният полк\", която се провежда в редица български градове. Идеята е да бъде отдадена почит на хората, участвали във Втората световна война, разказа председателят на Руския клуб \"Видин 2002\" Светлана Василева:\"Безсмъртният полк- тази акция се заражда в град Томск преди повече от 5 години. Тогава инициаторите решили, че е хубаво хората да излязат с портретите на своите близки, които са участвали във войната... За мен това е памет, която трябва да предадем на нашите поколения и затова трябва да участват и децата ни...\"Участниците в шествието преминаха с портретите на своите родственици през центъра на Видин от музей \"Конака\" до сградата на Общината.\"Това е дядо ми- Владимир Фомич Третяков. Той е бил сапьор. Не е починал във войната, но е участвал и това са неговите трима братя- Павел Фомич Третяков, Герасим Фомич Третяков и Фьодор Фомич Третяков. Тримата са загинали във войната... Аз съм руска гражданка и всяка година се включвам- това е най-важният празник в Русия... На моя татко, след войната е починал. Подполковник е, Рафаил Петрович Кунц\", разказаха участниците в шествието.Признателните потомци на участниците във войната се отправиха след това към руските военни гробища във Видин, за да отдадат почит към загиналите воини. ", "date": "2019.05.09", "title": " Безсмъртният полк премина и през Видин "}
{"url": "http://www.cross.bg/proektite-godini-nankov-1603797.html", "text": "/КРОСС/ На финалната права сме в подготовката на инвестиция от близо 2 млрд. лв. в отрасъл ВиК, която не само ще подобри качеството на живот на над  2 милиона българи, но ще създаде заетост, нови възможности за бизнес, развитие, растеж. Ще помогне и за създаване на устойчив във финансово и технико-експлоатационно отношение бранш.Това каза зам.-министърът на регионалното развитие и благоустройството Николай Нанков на дискусионен форум за новите инвестиции в отрасъла. Той поясни, че част от средствата са от Оперативна програма „Околна среда 2014-2020\",  други са от националния бюджет. Значителен е и размерът на финансирането, осигурено от ВиК операторите.До момента всички ВиК оператори, които ще бъдат бенефициенти по ОПОС 2014-2020, са подали проектните си предложения преди крайния срок - 23 април 2019 г. Сега проектите са в процес на оценка, а пилотният на ВиК Смолян за модернизация на мрежата в областта на стойност 91 млн. лв. е в изпълнение с обявени обществени поръчки. С обществените поръчки са готови и в Русе, Шумен, Стара Загора. Процедурите ще се обявяват под условие, защото все още няма сключени договори. Очакваме колегите от ОПОС да разгледат бързо проектите, за да може до края на годината да се пристъпи към реалното им изпълнение, каза Нанков.През последните 10 години МРРБ води постоянна и дългосрочна политика в подкрепа на ВиК отрасъла. През първия програмен период по линия на европейската солидарност бяха изградени 51 пречиствателни станции за отпадъчни води и над 2600 км водопроводна и канализационна мрежа. Отделно Министерството на регионалното развитие и благоустройството е инвестирало близо 80 млн. лв. във ВиК инфраструктура, а със заем в размер на 130 млн. лв. от Световната банка за пръв път от 30 години се изграждат язовири за питейни нужди. Над 330 млн. лв. са реинвестирани и от самите ВиК оператори през последните три години и половина.Сега постигнатото ще бъде надградено на база извършените регионални прединвестиционни проучвания в 15 области на страната, а проектите ще се изпълняват от  консолидираните ВиК оператори. Това са и двете съществени разлики с предишния програмен период, когато бенефициент на средствата бяха общините. Зам.-министър Нанков подчерта, че дружествата са доказали своя капацитет за справяне с подобни проекти. Сега предизвикателствата пред тях ще бъдат още по-големи, тъй като ще се изграждат над 400 обекта в 50 населени места. Ще се строят над 800 км водопроводна мрежа, пречиствателни и помпени станции, съоръжения за третиране на утайки и други. Голямо предизвикателство ще бъде не само обемът на инвестициите и сложността на строително-ремонтните работи, но и съчетаването на различни източници на финансиране. Освен БФП и националното съфинансиране по проектите, дружествата ще ползват финансови инструменти от Фонда на фондовете. Те трябва да държат сметка и за фактора време - проектите са със строго фиксиран времеви диапазон и трябва да завършат до края на програмния период.В дискусията взе участие и председателят на парламентарната Комисия по околната среда и водите Ивелина Василева, която оцени високо свършената работа и пожела успех при изпълнението на проектите.„Имаше много спекулации, че Регионалните прединвестиционни проучвания няма да бъдат подготвени в срок, както и че ВиК операторите няма да подадат навреме проектните си предложения. Твърдеше се даже, че ще бъде загубено европейското финансиране. Но фактът е факт. Дотук работата е свършена успешно. Сега се надяваме колегите от Управляващия орган на ОПОС да приключат бързо с оценката на проектите и да започне тяхното изпълнение\", каза Ивелина Василева. Тя подчерта, че постигнатото е резултат от труда на десетки хора, които всеотдайно работиха през изминалите години.„Най-ценният капитал във ВиК отрасъла са хората. Затова нека обединим усилията си инженерните професии да бъдат отново атрактивни за младите хора. Добрата новина е, че специалността хидроинженер е вече защитена\", отбеляза  председателят на Комисията по околната среда и водите в парламента. ", "date": "2019.05.09", "title": "Николай Нанков: С нови инвестиции във ВиК ще подобрим живота на над 2 милиона българи"}
{"url": "http://www.cross.bg/plovdiv-vsichki-godina-1603800.html", "text": "/КРОСС/   Посланикът на Русия у нас Анатолий Макаров се поклони пред паметника на Альоша в Пловдив. Той беше посрещнат от почетния консул на Русия в града Георги Гергов.„Днес празнуваме победата и изразяваме благодарност към братския руски народ, който всички знаем, какво е направил за нас, българите\", каза в отговор на журналистически въпрос Георги Гергов. По думите му без 9 май 1945 година, нямаше да има 9 май 1949 година. Стотици пловдивчани в работния ден успяха да се включат в деветомайските тържествата, организирани от БСП в Пловдив и областта, Български антифашистки съюз и Дружество „Русофили\". Над 150 наследници на фронтоваци от Пловдив участваха в „Безсмъртния полк\" и изкачиха Бунарджика със снимките на своите предци. Дипломати, посланици и военни аташета  от Армения, Беларус, Казахстан положиха венци на паметника „Альоша\". Цветя в знак на признателност поставиха и народните представители от „БСП за България\" в Пловдив и областта - Теодора Халачева, проф. Иво Христов, доц. Георги Йорданов, Манол Генов, кметовете на Асеновград и Садово - д-р Емил Караиванов и Димитър Здравков. След кратка възпоминателна церемония посланик Макаров се обърна към присъстващите. Ето и пълния текст на речта му:Скъпи приятели!Днес ние отбелязваме 74-та годишнина от края на Великата Отечествена война. Война, победата в която зачерта престъпните планове на нацистката Германия и доказа, че светът не може да се изгражда върху угнетяване и поробване на други нации.За нас онези страшни четири години, онези 1418 дни и нощи са само история. Но попитайте живи свидетели - малък брой ветерани, които остават с нас. Те ще ви разкажат за това, колко страшно е да вървиш срещу куршуми, колко непоносимо е да губиш бойни другари. Колко тежко е да не виждаш роднините си по няколко години, колко покрусяващо е да получаваш съобщения за смърт.И все пак нашите бащи и дядовци са издържали. Съветските войници не жаляха своя живот, защото знаеха - такава е цената на свобода. Българските антифашисти не се страхуваха да се противопоставят срещу властта, защото не искаха да станат роби на нацистката Германия. Тяхното мъжество и смелост, героизъм и готовност да жертват живота си нямаха равни. И единственото, с което можем да им платим, е да сведем главите си пред техния подвиг и да пазим грижливо паметта за него.На територията на България се намират над 70 братски могили на съветски войници и издигнати в тяхната чест монументи. Да, не всички от тях са загинали на бойно поле, но всички без изключение са изпълнили воинския си дълг до край и са дали принос за общата Победа. Позволете ми да благодаря на всички, които заедно с нас всяка година в навечерието на 9 май полагат на тези паметници цветя. Нека тази добра традиция, както и истината за Великата Отечествена война, живеят вечно.И още нещо. По време на Великата Отечествена война българските войници не са изстреляли нито един куршум срещу Съветската Армия. Царят Борис III е признавал: «Ако изпратя войската на Източния фронт, то тя ще премине на руската страна заедно с духовата музика». Нека това мъдро изречение напомня на нас, днешното поколение, за важността да сме заедно. И за това, че истинският патриотизъм е по-силен от натиска отвън, както това показа преди 74 години Победата над уж непобедимите нацистки орди.Пожелавам Ви, скъпи приятели, мир и процъфтяване. Честит празник, честит Ден на Победата! ", "date": "2019.05.09", "title": "Посланик Макаров се поклони пред паметника на Альоша в Пловдив"}
{"url": "http://www.cross.bg/evro-strana-ychastie-1603798.html", "text": "/КРОСС/  И петимата кандидати за концесиониране на летище София бяха допуснати да продължат участие в процедурата. В Министерството на транспорта бяха отворени обвързващите оферти. Офертите бяха отворени по реда на тяхното подаване.Консорциум „Витоша\" с водещ член Manchester airport Group предложи близо 20 милиона евро годишно концесионно възнаграждение.24,5 милиона евро e предложението на консорциум SofConnect, в който влиза летище Мюнхен.Консорциумът, в който участва Copenhagen Airport, предложи 26 милиона и 50 000 евроЧетвъртият кандидат, с участие на оператора на летището във Франкфурт, предложи 21 милиона евроПетият, в който влиза Airport de Рaris, предлага 32,824 000 евро годишно концесионно възнаграждениеПредстои оценка на офертите, което, по думите на транспортния министър Росен Желязков, ще продължи поне 10 дни. Срокът на концесията е 35 години.На 11 април бяха подадени заявления от 5-ма кандидати за участие в концесионната процедура за летище \"София\".Икономистът Лъчезар Богданов коментира дали подадените заявления от участниците отговарят на предварителните очаквания за висок интерес към процедурата:„Кандидатите са сериозни компании с опит в управление на летища. Управляват европейски летища, които последните години са по скоро сред лидерите и тези, които се променят динамично. Някои от компаниите имат и сериозен опит в преструктуриране и поставяне на картата на летища, които преди това не са били водещи. От една страна има разноообразие, от друга страна кандидатите до голяма степен си приличат по това, че имат сходен опит в европейския авиационен пазар. От друга страна минималните изисквания за участие, включително финансови, бяха относително високи\".Идеална процедура няма, подчерта икономистът и обясни:„Националният интерес е от една страна летището да служи за фактор за икономическо развитие, т.е. то да генерира или да създава свързаност на България и конкретно на столицата със света, което означава повече полети, повече дестинации и същевременно на достъпни и разумни цени. Трябва да се търси баланс между финансовия интерес на държавата и от друга страна възможността да расте трафикът - да се създават условия за повече пътувания и то на достъпна цена. Мисля, че това би могло да се постигне. Това би следвало да е крайният резултат. Такъв трябва да е резултатът от една обективна оценка на офертите на всички участници\". ", "date": "2019.05.09", "title": "Най-високата предложена концесионна такса за летище \"София\" е почти 33 млн. евро"}
{"url": "http://www.cross.bg/klyb-banka-otkrivateli-1603790.html", "text": "/КРОСС/  През месец май 2019 г. започва петото издание на националното турне на National Geographic Kids Клуб „Малки откриватели\". За четвърта поредна година Банка ДСК е генерален партньор на инициативата, която се провежда под мотото „Учи, забавлявайки се\" и ще премине през големите градове на България през месеците май, юни, август и септември.Основната тема на тазгодишното издание на Клуб „Малки откриватели\" ще бъде опазването на околната среда. Докато играят и се забавляват, малчуганите ще получат ценни съвети и уроци за разделното събиране на отпадъци, екосъобразен начин на живот, как да се грижим за природата, как и защо да рециклираме, и защо е важно да се грижим за природата и планетата.Като част от своята мисия Банка ДСК непрестанно инвестира в образованието на младежите и ранното детско развитие. Превръщайки зелената концепция в устойчив елемент на своята корпоративна политика, финансовата институция внедрява екологични практики и технологии, като подкрепя и граждански инициативи за опазване на околната среда.Екипът на Банка ДСК вярва, че е изключително важно младото поколение да се възпитава в любов и грижа към природата и планетата. „Смятаме, че е личен дълг на всички нас да дадем пример на младежите като полагаме усилия да опазим околната среда, защото по този начин инвестираме в тяхното бъдеще и бъдещето на планетата ни като цяло\", коментират от банката. В специалния кът на Банка ДСК в рамките на Клуб „Малки откриватели\" всяко дете ще може да оцвети саксийка и засади в нея собствена четирилистна детелина.Всички желаещи могат да се включат в турнето на следните дати и локации:Варна - 11.05.2019 г. - площад „Независимост\";Пловдив - 24.05.2019 г. - градина „Цар Симеон\";Бургас - 26.05.2019 г. - площад „Тройката\";София - 01.06.2019 г. - Борисова градина;Варна - 15.08.2019 г. - Приморски парк;Бургас - 17.08.2019 г. - Морска градина;София - 15.09.2019 г. - Южен парк;Велико Търново - 22.09.2019 г. - локацията ще бъде обявена на страниците на банката и NG във Фейсбук. ", "date": "2019.05.09", "title": "Стартира турнето Клуб „Малки откриватели“ на National Geographic Kids"}
{"url": "http://www.cross.bg/club-illyus-barrientos-1603788.html", "text": "/КРОСС/  От началото на годината станахме свидетели на вълнуващата клубна програма на YALTA CLUB, която почти ежеседмично радва публиката с качествена селекция на артисти. Следващата седмица на 17 май предстои поредното парти с участието на шест диджея в двете зали. В Room 1 ще се забавляваме заедно с основателя на Desolat, Loco Dice, с един от артисти на легендарния лейбъл, Yaya, и с резидента на клуба, Liubo Ursiny. По същото време в Room 2 ще чуем най-доброто от съвременната хаус музика с британското дуо Illyus & Barrientos, които ще се качат зад пулта веднага след Juan Alvarez.Eдна от най-ярките звезди на световната клубна сцена се завръща за петъчното парти в YALTA CLUB, за да ни припомни чувството да се изгубиш на дансинга. За последно видяхме Loco Dice в София по време на миналогодишния Solar Easter заедно с Jamie Jones и още куп световни имена. Собственикът на лейбъла Desolat и резидент на топ клубове в Ибиза като DC-10 (Circoloco) и Ushuaïa (Used&Abused) винаги успява да отведе тълпата към неочаквани места с непознаваща граници музика и усет за рефлектиращата и атмосфера.На 17 май той идва с един от артистите на Desolat, a именно Yaya. Младият диджей от Италия грабва вниманието на Loco Dice с едно от парчетата си (Fresca de l'Agua). Малко след това през 2009 г. той става част от семейството на Desolat, което го води до клубове по целия свят като Fabric, Watergate, Cocoricò и много други. Yaya e и изключително продуктивен продуцент, като в последните години траковете му се издават от лейбъли като Cadenza, Be As One и Kina Music. Mладият талант, вдъхновен от афро-латино звуците от 70-те в родния си град, ще чуем в Room 1 на YALTA CLUB.В Room 2 ни предстои да видим за първи път актуалното британско дуо Illyus & Barrientos. Момчетата имат различен произход - Barrientos е роден в Америкa, а родителите му са от Чили, докато Illyus израства във Франкфурт след като е роден в Гласгоу. Въпреки това, съдбата ги среща на дансинга през 2014 г. и двамата започват да споделят любовта си към модерната хаус музика, която от тогава ги тласка към зашеметяващи нива на световната сцена. С убийствени релийзи като Shout, So Serious и M.E.A  за Toolroom Records и класираните в Beatport парчета за Defected Records, Illyus & Barrientos закрепиха статуса си на най-търсените диджеи и продуценти във Великобритания. Графикът им за 2019 година вече е препълен с гигове от Москва до Бангкок и ,разбира се, с гостуването им в YALTA CLUB на 17 май.  ", "date": "2019.05.09", "title": "YALTA CLUB кани Loco Dice, Yaya и Illyus & Barrientos в една вечер"}
{"url": "http://www.cross.bg/sofiya-kaufland-ychenitzi-1603787.html", "text": "/КРОСС/  На 12 май (неделя) от площада пред Народното събрание в София ще започне едно от най-мащабните спортни събития на столицата. То обединява две състезания в едно - \"Kaufland София Полумаратон\" и безплатното бягане за ученици RUN4EU. Двете събития успяха да привлекат голям интерес и до момента в различните им дисциплини са се записали над 1 700 участници, сред които много ученици от цялата страна, както и 250 бегачи от Великобритания.В дните преди старта, по настояване на дирекция „Сигурност\" на Столична община, се наложиха промени в трасето на \"Kaufland София Полумаратон\". От съображения за сигурност е предложен и одобрен алтернативен маршрут, по който ще се движат участниците. С промяната се отменя основна част от трасето, която трябваше да преминава по бул. \"Цариградско шосе\" и да достига до летище София. Новият маршрут на състезанието ще стартира пред Народното събрание в София точно 9:00 ч. сутринта. След това трасето на полумаратона преминава по бул. \"Васил Левски\" и \"Ген. Гурко\" и влиза в Борисовата градина. Оттам участниците ще преминават по булевардите \"Яворов\" и \"Вапцаров\", които ще бъдат затворени, и ще финишират през маратонския вход на национален стадион \"Васил Левски\". Точните маршрути за различните дисциплини (5 км, 10 км, 21,1 км, както и ученически състезания и игри) са публикувани на уебсайта на събитието.Дистанциите, на които ще стартират всички участници в \"Kaufland София Полумаратон\" точно в 9:00 ч. сутринта на 12 май пред Народното събрание, са: 21,1 км полумаратон, 10 км и 5 км. Ученическите състезания RUN4EU на 5 км, 10 км, 21,1 км, както и училищните щафети, също ще започнат в 9:00 ч. пред Народното събрание. На стадион \"Васил Левски\" от 10:00 ч. ще започнат атлетически игри, а от 11:15 ч. - състезание на 600 метра за ученици. Игрите и състезанията за ученици са част от инициативата RUN4EU, която се провежда в партньорство с Представителството на Европейската комисия в България и Бюрото на Европейския парламент в България. Всички занимания с ученици се водят от сертифицирани инструктори и са с отворен достъп - безплатни за всички деца и ученици след предварителна регистрация на уебсайта.Стартовите пакети за различните дисциплини ще се раздават пред паметника на Съветската армия в петък (10 май) от 15 до 20 часа и събота (11 май) 10 до 20 ч. Там, на площ от 150 кв.м., ще се проведе и традиционният изложбен панаир, на който чрез щандове ще бъдат представени различни продукти и услуги, насочени към активния начин на живот и здравословното хранене. В деня преди състезанието (11 май, събота) пред паметника на Съветската армия основният партньор на събитието Kaufland България организира поредната приятна изненада за участниците - \"Pasta Party\", което ще помогне за зареждането с питателна, богата на въглехидрати храна. Партито ще се проведе между 13 и 17 ч. в съботния ден и е отворено за всички записали се бегачи в различните дисциплини. Освен паста парти, за участниците са предвидени и други комплименти от организаторите. Заедно със стартовите си пакети, регистрираните на 21,1 км, както и учениците ще могат да получат брандирани спортни тениски. Всеки участник, финиширал успешно в контролното време на полумаратон и 10 км, ще получи медал, а всички участници, финиширали на 5 км, ще получат значка. За класиралите се на призови места са предвидени специални плакети и допълнителни награди от организаторите и партньорите на събитието.Полумаратонът на София тази година ще бъде първото мащабно състезание по шосейно, градско бягане в страната, което ограничава използването на пластмаса за еднократна употреба. Сред устойчивите практики са замяна на пластмасовите бутилки за еднократна употреба с рециклируеми картонени чашки, алуминиеви фласки за многократна употреба, разполагане на водни станции в експо зоната и по трасето на полумаратона, използване на дървени прибори и картонена посуда в кетъринг зоната и други. В експо зоната, както и на всяка станция по трасето, ще има разположени контейнери за събиране на отпадъци от опаковки.Регистрацията за \"Kaufland София Полумаратон\" и \"RUN4EU\" продължава до запълване на определената за състезанието квота. За \"Kaufland София Полумаратон\" таксите са 14 лв. за 5 км, 39 лв. за 10 км и 49 лв. за полумаратон (21,1 км). За всички ученици, участващи в \"RUN4EU\", както и за хората над 60-годишна възраст, участието е безплатно и се изисква предварителна регистрация. Записването е на уебсайта https://sofiahalfmarathon.com/.\"Kaufland София Полумаратон\" и състезанието за ученици RUN4EU се организират от Спортен клуб \"Бегач\", Kaufland България и Представителството на Европейската комисия в България в партньорство със Столична община, Бюрото на Европейския парламент в България, клуб \"Приорити Спорт\" и Екопак България. Състезанията са включени в календара със спортни събития на кмета на София Йорданка Фандъкова. ", "date": "2019.05.09", "title": " Над 1 700 участници се очакват в полумаратона на София  тази неделя"}
{"url": "http://www.cross.bg/pobedata-denyat-godini-1603785.html", "text": "/КРОСС/ Когато социолозите питат руснаците с какво от историята на страната си се гордеят най-много, най-популярният отговор си остава един и същ вече повече от 20 години: \"Победата във Великата Отечествена война през 1941-1945 г.\". Не е изненадващо, че Денят на Победата над нацистка Германия на 9 май е един от най-народните празници в Русия, който обединява хора с най-различни възгледи. През 2016 г. в тържествата, посветени на победата, участваха около 24 млн. души или почти всеки шести жител на страната анализира в сайта си Един от най-разпознаваемите образи на празника, наред с вечерната заря и карамфилите, които подаряват на ветераните - е московският Парад на Победата. Всяка година по паветата на Червения площад маршируват хиляди войници, показва се най-новата военна техника - като танка \"Армата\" през 2015 г. например, а парадът се приема лично от министъра на отбраната (в момента тази длъжност заема Сергей Шойгу). През юбилейната 2015 г. за парада бяха похарчени 810 млн. рубли ($14,2 млн.), а година по-късно - 295 млн. рубли ($5,1 млн.).Мащабът на руските паради е уникално явление. В Западна Европа и САЩ краят на Втората световна война не се отбелязва с големи военни шествия. Китай организира голям преглед на своята войска през септември 2015 г. в чест на 70-годишнината от края на Втората световна война, но това бе еднократна акция. В Русия обаче многохилядният парад е ежегодно събитие. Защо?Колкото и да е странно във времената на СССР, който е и победителят във Великата Отечествена война, парадите са далеч по-скромни, отколкото в съвременна Русия. И се организират далеч по-рядко. След като през юни 1945 г. по Червения площад преминава първият Парад на Победата, в който съветски войници хвърлят пред Мавзолея на Ленин пленените нацистки знамена, парадът прекъсва за период от цели 20 години.Както отбелязва историкът Денис Бабиченко, и Йосиф Сталин, и Никита Хрушчов, който застава начело на СССР след него, се боят, че военачалниците от Великата Отечествена война могат да придобият силни политически позиции и затова не акцентират внимание върху заслугите им и тези на останалите ветерани. До 1965 г. Денят на Победата дори не е официален почивен ден.Първият съветски управник, при когото Денят на Победата започва да се отбелязва масово - на държавно ниво и по цялата страна - е Леонид Брежнев (държавен секретар - висша длъжност в СССР - от 1966 до 1982 г.). Но и при него паради се провеждат само в юбилейни години. Последният съветски парад е през 1990 г., а през първите няколко години на новата Русия шествия изобщо няма. Те се възобновяват от 1995 г., а сегашният им мащаб започва да набира сила чак през 2000-те години.Историкът Дмитрий Андреев споделя пред \"Руски дневник\", че за днешна Русия Денят на Победата е важен като една от малкото наистина работещи \"укрепващи брънки\", които обединяват страната. \"Денят на Победата и пространството на памет около него създават импулс за националното единство и съгласие\", казва Андреев.Парадът, зарята, шествието \"Безсмъртния полк\" - всички тези ритуали въплъщават идеята за единство около общата памет. Властта се старае максимално да използва тези ритуали, за да се съхрани националната идентичност. Оттам и широкият размах при празнуването на Деня на Победата, част от което е и военният парад.Московчани понякога се оплакват, че е неудобно да гледат парада на живо. \"Не може да се приближиш, нищо не се вижда\", отбелязва блогърът Иля Варламов. \"Това (парадът - бел. ред.) се прави не за хората, а за телевизиите. Защо, например, не организират трибуни за обикновените хора?\". Варламов критикува властите и затова, че смесват Деня на Победата - празник, свързан с паметта и скръбта, с \"демонстрация на военна мощ\".Но на огромното мнозинство от руснаците (96% според анкета на \"Левада център\") парадът все пак им харесва. \"Още от дете с родителите ми всяка година гледахме парада\", спомня си 24-годишната московчанка Юлия Ковальова. \"Приятно е да видиш как момчетата маршируват в такъв синхрон, мощната техника, да чуеш виковете \"Ура!\". Усещаш гордост и чувство, че си защитен. Хубава традиция, която си струва да се продължи\". ", "date": "2019.05.09", "title": "Защо руснаците всяка година честват Деня на победата с парад?"}
{"url": "http://www.cross.bg/tzurkva-patriarh-ykraiina-1603786.html", "text": "/КРОСС/  На 6 май се навършват четири месеца от подписването на „томоса\" на автокефалната „Православна църква на Украйна\" от Константинополския патриарх Вартоломей, съгласно който „томос\" за глава на новосъздадената структура, е назначен Епифаний Думенко, титулован като „митрополит Киевски и на цяла Украйна\". От страна на Патриарх Вартоломей бе разпратено писмо до Предстоятелите на Поместните православни църкви с искане същите да признаят тази структура за канонична православна църква на Украйна вместо Украйнската Православна църква, оглавявана от Блаженейшия Киевски и на цяла Украйна митрополит Онуфрий.По време на изминалите четири месеца нито една поместна Православна църква не призна действието на патриарх Вартоломей, извършено в явно нарушение на църковните канони. Редица църкви официално обявяват несъгласие с този акт, свързано с непризнаване на легализацията на разколниците и с подкрепа на каноничната Украинска православна църква, начело с митрополит Онуфрий. Други църкви отделиха време за проучване на ситуацията. Но нито една от църквите по подкрепя извършеното беззаконие. Защо?На първо място, на всички е известно, че Украинската православна цъква обединява болшинството православно вярващи в Украйна. Тя включва в себе си почти 13 000 енории, повече от 200 манастира, нейни членове са милиони вярващи. Именно те, а не групата разколници, получили легитимация от страна на Патриарх Вартоломей, се явява единствената канонична църква в Украйна, за което не веднъж и публично е заявявал самият Патриарх Вартоломй, като за последен път това е през януали 2016 г., на Синаксиса на Предстоятелите на Поместните църкви.На второ място, именно Украинската православна църква, начело с Блаженейшия митрополит Онуфрий се явява национална Православна църква на Украйна. Това не е „Руска църква\", както се опитва я нарече бившият президент П.А. Порошенко. Нейните членове са граждани на Украйна, родени и израстнали в своята страна, притежаващи украински паспорт и обичащи родината си. Нейният административен център се намира не в Москва, а в Киев. Противно на твърденията на Порошенко, молитвите в украйнската Църква се издигат не за руската власт и не за руската армия, а за украинската власт и за украинската армия. Самоуправляващата се Украинска православна църква има всички права, позволяващи й да бъде национална Църква на своята страна. С Московската патриаршия я свързват духовно и историческо единство, отнасящо се към времето на Киевска Рус, но административна, финансова или каквато и да било зависимост от Москва няма.На трето място, на всички е известно, че схизматичната общност, сега легализирана от Патриарх Вартоломей е конгломерат от две групи, като нито едната от тях не притежава канонична йерархия в момента на признаването им от Константинопол. Едната група - така наречената „Киевска патриаршия\" е възглавявана от човек, чието отлъчване от Църквата е общопризнато от всички Поместни православни църкви, включително - Константинополската. Другата група принадлежи към запретеният в служение епископ на Руската православна църква и лице, което никога не е имало не само епископско, но дори свещеническо ръкоположение. В народа такива хора се наричат „самосвяти\". Признаването на тази лъже-йерархия се извършва без необходимото изследване на нейния произход и дори без формалното повторно ръкоположение. То е  единствено въз основа на едноличната воля на Патриарх Вартоломей.На Четвърто място, дори след получаването на „томоса\", разколническата общност продължава да демонстрира пълен канонически хаос, нарушаване на всички църковни правила. Тази общност, назоваваща сама себе си „Православна църква на Украйна\" има двама глави с почти еднакви титули. Единият се нарича „митрополит Киевски и на цяла Украйна\", а другият „Патриарх Киевски и на цяла Русия-Украйна\". Първият съществува за външна употреба, а вторият - за вътрешна употреба. Именно вторият, а не първият управлява „Киевска митрополия\". Ето едно негово неотдавнашно изявление: „ПЦУ е призната официално от Вселенския патриарх. Но в Украйна съществува Киевска патриаршия. Защото ние не сме удовлетворени от статута на митрополия. Ние съществуваме повече от 25 години като патриаршия. Патриарсите ни са избирани от народа. Аз съм третият от тях. Преди мен са патриарх Владимир и патриарх Мстислав. Ние сме имали патриарси и поради това по отношение на самата Украйна, ние сме патриаршия. А за външния свят, т.е. - за православния свят ние сме Киевска митрополия\". Може ли такава двуглава хидра да бъде призната поне от една Поместна православна църква?На Пето място, разколът демонстрира пълна духовна и канонична несъстоятелност. Клаузите на „томоса\" подлежат на двусмислено тълкуване и са неизпълняеми. Например, в „томоса\" е прието, че „Православната църква на Украйна\" не включва в себе си енории извън пределите на Украйна. Обаче, от гледва точка на лъже-патриарха Филарет Денисенко, тези енории не могат да напускат така наречената „Киевска патриаршия\": „Ние не можем да ги заставим, но не можем и да ги отхвърлим. Доколкото те не искат да се отделят от нас, ние ги приемаме за свои\". Двуглавата хидра не може да няма и двойно счетоводтво. За вътрешно потребление остава „Киевска патриаршия\" с мрежа от чуждестранни енории, а за външно потребление - „Киевска митрополия\" без енории.На шесто място, при подкрепата на властта, позорно загубила изборите, е инициирана и все още не е преустановена кампания по превземане на храмове на каноничната Украинска православна църква от поддръжниците на разкола. Това завземане се осъществява чрез силови методи: хора в маски проникват в храмовете, бият вярващите, гонят свещениците от храмовете, провъзгласяват се за техни законни собственици. Как трябва да реагира на това беззаконие световното Православние? Именно така, както вече то отговори в лицето на Александрийския патриарх Теодор, Антиохийския патриарх Йоан, Йерусалимския патриарх Теофил, които се събират в Кипър и заедно с Кипърския архиепископ Хризостом „призовават всички страни да сътрудничат за постигането от една страна на евхаристийно единство, съставляващо пълнотата на Църквата в Иисуса Христа, а от друга страна - с цел защита на вярващите, храмовете и манастирите от нападения и всякакъв род насилие, откъдето и да идват те и предизвикани от каквито и да било причини и мотиви\" Приемайки безпрецедентното решение за легализиране на украинския разкол, Патриарх Вартоломей разчита на това, в създадената от тях структура да бъдат привлечени архиереи на каноничната Църква и че тази структура ще бъде призната от Поместните православни църкви. Не се случват обаче нито едното, нито другото. „Блицкрикъг\" се проваля. Вместо лечение на разкола, Патриарх Вартоломей само го задълбочава, предизвиквайки справедливо отхвърляне на собствените си действия от страна на световното Православие. И ако преди това, бивайки „пръв между равни\", той има ръководеща и обединяваща роля в семейството на Поместните православни църкви, то сега, обявявайки себе си като „пръв без равни\", той се самоунищожава като ръководещ център.И следователно съвсем естествено е Предстоятелите на Поместните православни църкви да търсят нови форми за взаимодействие. И първата лястовица е срещата на четиримата Предстоятеля в Кипър. В заключителния документ на срещата се заявява: „След съобщението на Блаженейшия кипърски архиепископ Хризостом за посредническата инициатива, която той лично е предприел, тримата Предстоятеля се съгласяват с нея, така, че Негово блаженство продължава това занимание в полза на единството в Христа на Православната църква\" Какво означава това? Това, че при отсъствие на ръководен център в лицето на „първия между равните\", Православните църкви ще се опитат да създадат друг център на взаимодействие. В условия, при които първия според диптиха фактически се самоотстранява и самоизобира, ръководещ на общоправославните усилия за преодоляването на разкола и безредието, може да стане и вторият, и третият, и четвъртият, и десетият - този на когото Поместните православни църкви възложат тази мисия, като притежаващ необходимата за длъжността мъдрост и смирение, без да претендира за първенство и господство.Когато в V век Константинополският патриарх Несторий пада в ерес, на III Вселенски събор, Александрийският патриарх Кирил изиграва решаваща роля в осъждането на тази ерес. Когато в XV век Константинополският патриарх поддържа унията с Рим, другите Източни патриарси не признават този акт. Сега, когато Константинополският патриарх Вартоломей застава на страната на разкола, световното Православие не се оказва в никакъв случай обезглавено. Глава на Вселенската църква никога не е бил Константинополският патриарх. Глава на Църквата винаги е бил и си остава Сам Господ Иисус Христос. И ако в католическата традиция се е наложила представа за Римския папа като викарии на Христа, Негов земен представител, то в православната традиция такова разбиране никога не е имало.„Тъй като човекът е смъртен и не може да бъде постоянен глава на Църквата, то нашият Господ Иисус Христос Сам като глава, държи кормилото на управлението на Църквата и я управлява посредством Светите Отци\". Под тези думи през 1723 година се подписват четиримата Източни патриарха - Константинополският, Александрийският, Антиохийският и Йерусалимският. А през 1895 година, в отговор на призива на Римския папа Лъв XIII, Синодът на  Константинополската църква заявява: „...Обръщайки се към отците на Вселенските събори на Църквата от първите девет века, ние се уверяваме, че никога римски епископ не е считан за висш началник и непогрешим глава на Църквата, и че всеки епископ е глава и предстоятел на своята частна Църква и се подчинява само на съборните постановления и решенията на католичната Църква като единствени непогрешими, и по никакъв начин, както свидетелства църковната история, римският епископ не е съставлявал изключение от това правило. Единственият вечен Началник и безсмъртен Глава на Църквата е нашият Господ Иисус Христос\".Настоящият Константинополски патриарх фактически се отрича от общоправославното учение, недвусмислено изразено в цитираните текстове и си счита себе си като единственият непогрешим глава на Православната църква, който има право да приема жалби от всяка една от Поместните православни църкви, намествайки се в техния живот, съдейки и организирайки техните дела по свое усмотрение и произволение. Но тъжният опит от неговата доброволческа намеса в украинската ситуация показва, че при пълно уважение към съществуващите институции, произтичащата от първенството чест според диптиха, Пълнотата на световното Православие отхвърля подобно превишение от страна на Константинополския патриарх на неговите правомощия. Както и в миналото тя последователно отхвърля опитите на едни или други йерарси да си присвояват непринадлежащи им прерогативи.Разколът си остава разкол, а Православието само укрепва от претърпените изпитания. Това показва примерът на Украинската православна църква, която днес върви по пътя на изповедничеството, спокойно и мъжествено отговаряйки на външните и на вътрешните предизвикателства. В своя подвиг в отстояването на правдата, тя има мощна подкрепа от страна на Поместните православни църкви, а именно тази обединена подкрепа в крайна сметка ще излекува украинския разкол.  ", "date": "2019.05.09", "title": "Двуглавата хидра на украинския разкол и световното Православиe"}
{"url": "http://www.cross.bg/evropa-dnes-kaloyan-1603789.html", "text": "/КРОСС/  Датата 9 май 1945-а отвори нова страница в развитието на Европа. Така лидерът на БСП - София Калоян Паргов коментира важността на днешния ден, в който преди 74 години е подписана капитулацията на Германия и е сложен край на Втората световна война. В нея, освен СССР, участват още 60 страни като пряко е засегнато 80% от населението на Земята. Военните действия се водят на териториите на 40 държави. Загиват приблизително 57 милиона души, а над 20 милиона от тях са съветски граждани.\"Честитя празника на всички българи! Нека да помним, че без Ден на Победата нямаше днес да има Ден на Европа, каза Калоян Паргов. - Съветската армия и антихитлеристката коалиция спасиха Европа от фашизма и това доведе до европейското обединение и до мира на Стария континент днес. Пред паметника на Незнайния воин днес поздравихме група ветерани, чиито деца и внуци не познават ужаса на войната. Именно това е най-голямото достижение на обединена Европа - мирът на Стария континент. С изкореняването на хитлерофашизма, тази смъртоносна идеология, беше отворена нова страница в историята на Европа. И днес трябва да се борим с всички сили и средства дори срещу най-малкия опит за възраждането на \"кафявата чума\". Честит Ден на Победата, честит Ден на Европа\". ", "date": "2019.05.09", "title": "Калоян Паргов: 9 май 1945 г. отвори нова страница в развитието на Европа   "}
{"url": "http://www.cross.bg/ako-za-vseki-zaginal-1603780.html", "text": "/КРОСС/  Ако за всеки загинал във Втората световна война се обяви по 1 минута мълчание, светът би мълчал 50 години. Помнете цената на мира!", "date": "2019.05.09", "title": " Ако за всеки загинал ..."}
{"url": "http://www.cross.bg/vina-festival-mezhdynaroden-1603779.html", "text": "/КРОСС/  Осмото издание на Балкански международен фестивал на виното ще предложи три наситени с емоции дни в началото на юни, в които близо 1000 вина от 100 изби oт Балканите ще бъдат дегустирани от софиянци и гости на града от цял свят. Луксозните шатри на събитието ще бъдат разположени на откритото пространство пред Националния дворец на културата (НДК) между 7 и 9 юни 2019 г.Докато приготовленията за фестивалната част текат с пълна сила, записването за конкурса, който ще избере най-добрите вина от целия балкански регион, продължава. Той ще се проведе в периода 5-7 юни, а отличията ще бъдат присъдени от международно жури, в чийто състав влизат четирима носители на званието Master of Wine (MW), най-престижното сред винените експерти. За председател на журито е определен първият MW на Балканите - Константинос Лазаракис.Всеки изискан вкус ще бъде провокиран от невиждано разнообразие от вина. Сред участниците в изложението са най-добрите 100 изби от България, Гърция, Румъния, Турция, Хърватска, Словения, Северна Македония, Босна и Херцеговина, Албания и Грузия. Техните вина ще могат да бъдат дегустирани от всеки посетител, закупил билет. А за тези, които не искат да пропуснат шанса да повторят удоволствието и в домашна обстановка или пък желаят да направят уникален подарък на свой близък човек, вината ще се предлагат на преференциални цени.Престижният формат Sofia Restaurant Week ще се погрижи вкусовете на деликатесните вина да бъдат придружени от великолепна храна. На разположение на гостите на фестивала ще бъдат редица ресторанти, които ще предлагат тематична кухня - гръцка, турска, сръбска, тайландска, българска, италианска, френска и други.За атмосферата на събитието ще допринесе и подборът на музикални изпълнители. Част от тях са Виво Монтана, Мерудия и Ангел Заберски. Разбира се, организаторите са подготвили и много изненади, които ще бъдат разкрити по време на дългия фестивален уикенд.Фестивалът ще бъде гостоприемен за максимално широка аудитория. За целта шатрите ще бъдат оборудвани с детски и фотокът; зона, свободна за домашни любимци; сцена с музикални изпълнения и тематична стендъп програма; кът за продажба на артикули; фестивална книжарница; топ ресторанти (етно и гурме) и места за хранене; демонстрации на победителите от MasterChef; златна шатра с наградените вина в конкурса; място за рисуване с вино... и още куп изненади, които ще изпълнят сетивата ви с много емоции и приятни спомени!Осмото издание на Балканския международен винен конкурс и фестивал 2019 се осъществява с подкрепата на Столична община и Българска търговско-промишлена палата, ", "date": "2019.05.09", "title": "Близо 1000 вина пристигат в София за Балкански международен фестивал и конкурс на виното 2019"}
{"url": "http://www.cross.bg/severin-obzhalva-krasimirov-1603781.html", "text": "/КРОСС/  Северин Красимиров, който беше осъден на първа инстанция за убийството на журналистката Виктория Маринова в Русе, няма да обжалва присъдата си, предаде БНТ.До изтичането на законоустановения срок защитата му не е внесла във Великотърновския апелативен съд жалба или протест по постановената присъда, която е 30 години затвор при първоначален строг режим за трите престъпления - умишлено убийство, изнасилване и блудство.Адвокатът му Иван Дойнов каза, че Северин Красимиров е отказал да обжалва присъдата, тъй като я смята за справедлива.", "date": "2019.05.09", "title": "Северин Красимиров няма да обжалва 30-годишната си присъда "}
{"url": "http://www.cross.bg/chovechestvoto-denyat-evropa-1603783.html", "text": "/КРОСС/  Да ни е честит Денят на победата над хитлерофашизма. Прекланяме се пред паметта на милионите, загинали във Втората световна война. Поклон пред героите, дали живота си за свободата. Да е честит и Денят на Европа. Двата празника са свързани. Победата даде възможност за обединена и мирна Европа. Нека споменът ни прави бдителни и непримирими към съвременните прояви на фашизъм. Да пазим мира като най-висше благо за човечеството.   ", "date": "2019.05.09", "title": "Корнелия Нинова на 9 май: Да пазим мира като най-висше благо за човечеството "}
{"url": "http://www.cross.bg/horata-vreme-listhayg-1603784.html", "text": "/КРОСС/  Министърката на здравеопазването на Норвегия Силви Листхауг заяви, че на хората трябва да им бъде позволено да пият, да пушат и да ядат месо колкото си искат, предаде телевизионният канал NRK.Листхауг оглави здравното ведомство на страната на 3 май. Тя изтъкна, че не възнамерява да се изживява като духовен наставник на гражданите и да определя как да живеят. \"Мисля, че на хората трябва да им бъде разрешено да пушат, да пият и да ядат месо на воля. Властите са длъжни единствено да ги информират за последствията от вредните навици. Аз считам, че моите съграждани добре знаят какво е полезно за тях и какво не е!\", сподели Листхауг. Телевизионният канал илюстрира думите на министърката с нейни снимки с цигара. Като отбеляза, че засега Листхауг е отказала тютюнопушенето, но от време на време запалвала по време на партита.", "date": "2019.05.09", "title": "Здравен министър: Оставете хората да пият, да пушат и да ядат месо колкото си искат "}
{"url": "http://www.cross.bg/borisov-evropa-boiiko-1603802.html", "text": "/КРОСС/  „Само една обединена и силна Европа може да гарантира мира и справедливостта\". Това заяви министър-председателят Бойко Борисов в изказването си по време на работния обяд на държавните и правителствени ръководители на страните-членки на ЕС. Европейските лидери участват в Среща на върха в румънския град Сибиу.  Премиерът Борисов призова Европа да запази единството си чрез спазването на европейските ценности и декларирането на отговорност спрямо бъдещето на гражданите. Българският министър-председател изброи пред лидерите предизвикателствата, пред които е изправена Общността - глобални миграционни потоци, заплахите върху сигурността, темпото на демографските и технологичните промени и все по-тежки екологични опасности. „Предвид тези предизвикателства трябва да зададем стратегическата рамка, така че ЕС да запази лидерството си в многостранни подход на търсене на решения. Затова от ключово значение е утвърждаването на Европа, която обединява, Европа, която защитава, Eвропа - лидер в световен мащаб и Европа на иновациите\", изтъкна Бойко Борисов в изказването си.Пред лидерите в Сибиу българският премиер Борисов отбеляза, че  насърчаването на икономическото, социалното и териториалното сближаване, както и на солидарността между държавите-членки на ЕС следва да останат водещи принципи. Фокус в изявлението на министър-председателя Бойко Борисов беше и обединяването на европейските усилия в борбата с тероризма, нелегалната миграция, кибератаките и дезинформацията, както и гарантирането на сигурността на външните граници. В тази връзка българският премиер акцентира пред участниците в срещата, че Европейската политика за съседство и политиката за разширяване на ЕС със Западните Балкани имат важна роля. „Ускоряването на процеса на реформи в тези страни е от съществено значение за постигането на устойчива стабилност, просперитет и сигурност за региона и за Европа като цяло\", подчерта още Бойко Борисов. Той заяви, че България ще продължи да подкрепя шестте държави от Западните Балкани по пътя им към ЕС, въз основа на собствените им заслуги и при изпълнение на критериите за разширяване и допълни, че страната ни подкрепя започването на преговори с Република Северна Македония и Албания през юни 2019 г. за присъединяване към Европейския съюз. Пред участниците в срещата българският премиер Бойко Борисов подчерта, че ефективното управление на миграцията и борбата с тероризма изискват засилване на контрола по всички граници на общоевропейско ниво, както и подобрено сътрудничеството между компетентните органи. „Ще продължим да отстояваме категоричната си позиция, че е необходимо солидарно разпределение на тежестта и че никоя държава-членка не трябва да бъде оставена сама да се справя с предизвикателствата на миграцията\", изтъкна още министър-председателят. Българският премиер заяви, че въпреки вътрешните и външните предизвикателства, Европейският съюз продължава да осигурява мир и просперитет. „Но мирът не е даденост и неговото съхранение изисква толерантност и сплотеност\", подчерта Бойко Борисов пред европейските лидери и завърши изказването си с посланието, което Негово Светейшество Папа Франциск отправи в София - „Мир на земята\".", "date": "2019.05.09", "title": "Борисов в Сибиу: Само една обединена и силна Европа може да гарантира мира и справедливостта"}
{"url": "http://www.cross.bg/experian-bulgariya-slyzhiteli-1603803.html", "text": "/КРОСС/  Experian е компания, която задава стандарт за предоставянето на технологични решения, базирани на анализ на данни, а сега го прави и с новия си офис, който официално отвори врати. Сградата се нарича Space Tower и се откроява със своята модерна обстановка, площ от близо 12 000 кв. м., но най-вече със сертификата за „Лидер в енергийния и екологичния дизайн\". Новият офис в София е израз на целенасочените усилия на  Experian да инвестира и преобразява ключови региони по света. \"Ние помагаме на много организации, включително на големи банки, бързо да вземат правилните решения, използвайки нашия софтуер и бази данни. Непрестанно инвестираме в технологичната архитектура и в нашите служители, в техните знания и умения. Същевременно внедряваме иновации и допринасяме за налагането на нови стандарти в индустрията в условия на бързо променяща се бизнес среда,\" съобщи Джим Фик, изпълнителен директор „Global Operations\" в Experian.Space Tower се намира на бул. „Цариградско шосе\" 86, София, и е част от бързо развиващия се клъстер от офис сгради, търговски и експозиционни площи в района. Тя е проектирана така, че да бъде удобно и модерно бизнес пространство за всичките над 1000 служители на Experian, като същевременно покрива най-високите стандарти на пазара.За целенасочените си усилия към създаването на отлична работна обстановка, изграждането на единна корпоративна култура и утвърдени практики в сферата на човешките ресурси, Experian България беше отличена като \"Top Employer\" за България за 2019г. от Top Employers' Institute. „В стремежа си да развива таланти на местно ниво през 2016 г. Experian заедно със Софийския университет създадохме магистърска програма по „Иконометрия и икономическо моделиране\", каза Петър Бънков, изпълнителен директор на Experian България.В България компанията е добре позната със своята обществена дейност, както и с двата си двугодишни проекта съвместно с Фондацията за социална промяна и включване (ФСПВ), както и с Фондация „Конкордия България\". В тези начинания компанията е не само спонсор, но и активен партньор, чиито служители взимат участие в различни програми за подпомагане и образоване на младежи в неравностойно положение. Experian България отваря врати през 2004 г. Към момента местните екипи отговарят за разработването на част от ключовите продукти, а офисът разполага и с голяма част от глобалния аналитичен капацитет на компанията. \"Екипът в България е изключително важен за развитието на бизнеса ни на глобално ниво. Основен фокус за нас е установяването на среда за непрекъснато усъвършенстване както на работните процеси, така и на уменията и знанията на нашите служители. Що се отнася до високото ниво на обслужване на клиентите - няма по-добър критерий за добре свършена работа от обратната връзка от доволните клиента.\", коментира Дейвид Палмиери, ръководител на \"Global Business Services\" в Experian.", "date": "2019.05.09", "title": "Experian официално откри своя нов офис в България"}
{"url": "http://www.cross.bg/tazi-stoka-chast-1603771.html", "text": "/КРОСС/  Аз бих казал, че тази сутрин на политическата сергия стока имаше, но по-скоро присъствахме на бит пазар - тоест на място, където всичката стока е менте.Това каза в сутрешния блок на БТВ „Тази сутрин\" социологът Кънчо Стойчев по повод проведения дебат на кандидати за евроизборите. Защо тази стока, която днес видяхме е менте? Нека да видим кои бяха участниците - трима от тях са директно въвлечени във властта всекидневно, те са част от властта, от тази конфигурация, а четвъртия е опозиция на опозицията - тоест пак е с властта, АБВ участваше в предишното правителство на ГЕРБ, добави Стойчев. Всичко в един глас пееха как в България имало корупция - абе, господа, вие сте част от тази корупция, вие я подкрепяте. Като има корупция и не ви харесва, излезте от това управление, станете опозиция - коментира още социологът. Видяхме също така, че част от управлението - единия поиска оставка на вицепремиер, който е от същото това управление - ами поискайте го в парламента, какво тук преди избори лъжете, призова Кънчо Стойчев. Демагогия в политиката има навсякъде по света - въпроса е в мярката. Тази сутрин получихме една порция от 100 процента демагогия, заяви още социологът.Аз бих нарекъл днешния дебат, дебатът на патериците - бивши, настоящи и бъдещи вероятно патерици на политическа партия ГЕРБ, която е член на ЕНП. Действително партия „Атака\" и другата „Патриоти за Валери Симеонов\", на което аз по нарцистична формулировка трудно бих могъл да измисля - това са партии, които практически са част от управлението. Партия „Воля- българските родолюбци\", господин Марешки се заяви като алтернатива - ние ще спрем грабежа, в крайна сметка се оказа, че работят много добре в 44-тия парламент с ГЕРБ. И имахме в дебата проф. Дуранкев от АБВ, които бяха маскирани за тези избори като Коалиция за България, което цели да подведе някои заблудени леви избиратели, които носталгират по БСП и така нататък. Това каза от своя страна политологът Петър Чолаков. Темите, които бяха поставени, бяха теми, които ние очаквахме - ужким дебатът беше за Европа, а всъщност всичко мина през България, политиката на доходите, закачки с джендърството и джендър идеологията, с циганизацията и така нататък. ", "date": "2019.05.09", "title": "Кънчо Стойчев: Дебатите за евроизборите - като бит пазар, всичката стока е менте"}
{"url": "http://www.cross.bg/evropa-povod-denya-1603770.html", "text": "/КРОСС/ Днес най-ясно трябва да осъзнаваме, че Европа има нужда от обединение. Празнуваме Деня на Европа, но и Деня на победата, без който и без тези милиони жертви днешна Европа нямаше да е същата. Нека не забравяме, че осъждането на нацизма и фашизма в следвоенна Европа е абсолютен консенсус. Това заяви пред журналисти президентът Румен Радев, който участва в церемонията по полагането на венци и цветя пред паметника на Незнайния войн в столицата по повод 72 години от края на Втората световна война.На събитието присъстваха български ветерани от Втората световна война, представители на военно-патриотични съюзи и организации, стотици граждани, съобщиха от прессекретариата на държавния глава. „Тук съм преди всичко, за да изкажа своята почит към всички загинали в борбата с хитлерофашизма, а сред тях и хиляди българи\", посочи държавният глава, според когото България има своето достойно място и бъдеще в Европа.По-късно по повод Деня на Европа пред сградата на Президентската институция на тържествена церемония беше издигнато знамето на ЕС. Церемонията се състоя в присъствието на държавния глава Румен Радев, председателя на Народното събрание Димитър Главчев, парламентаристи и представители на изпълнителната власт.В отговор на журналистически въпроси по повод предизборната кампания президентът коментира, че не е редно с държавни пари да се води предизборна кампания, визирайки управляващата партия. По думите му опитите скандалите в страната да бъдат заглушени с други мероприятия няма да дадат резултат, защото хората очакват разнищване на тези скандали и реално противодействие на корупцията.Във връзка с упреците на управляващите, че двама души, които са били в президентската администрация, сега са в листата на БСП за евроизборите, Румен Радев каза, че президентството не е феодална институция и всеки е свободен да взима решения. И Елена Йончева и Иво Христов са напуснали президентството преди за започнат кампаниите си за българския и европейския парламент, посочи Радев.Нормално е в предизборна обстановка и при толкова много скандали събитията да се политизират, заяви президентът Румен Радев.По повод думите на премиера Бойко Борисов, че президентът трябва да е равно отдалечен от всички партии, президентът коментира: \"Равноотдалечен съм от всички партии, не мисля, че давам някакъв повод изобщо да се мисли в тази насока\".", "date": "2019.05.09", "title": "Президентът Радев: Празнуваме Деня на Европа, но и Деня на   победата "}
{"url": "http://www.cross.bg/evropa-suyuz-glavi-1603772.html", "text": "/КРОСС/  В навечерието на изборите за национални представители в Европейския парламент 21 държавни глави на страни членки на ЕС отправят призив към европейските граждани да определят със своя глас на вота бъдещия път на Европейския съюз, съобщи прессекретариатът на президента на Република България. В декларацията, подписана от държавните глави на България, Чехия, Германия, Естония, Ирландия, Гърция, Франция, Хърватия, Италия, Република Кипър, Латвия, Литва, Унгария, Малта, Австрия, Полша, Португалия, Румъния, Словения, Словакия, Финландия се подчертава значимостта на съхраняването на Европейския съюз, неговата сила и интеграция. Европейската интеграция и единство са от изключително значение и само една силна общност е способна да се изправи пред съвременните предизвикателства, надхвърлящи националните граници.  Европа ще се справи успешно с глобалните рискове и ще продължи по пътя на икономическото и социално сближаване и развитие единствено при наличието на равнопоставеност в партньорството и съвместни действия, е позицията на президентите. \"Не можем и не трябва да приемаме мира и свободата, просперитета и благосъстоянието за даденост. Необходимо е всички да останем активно ангажирани с голямата идея за мирна и интегрирана Европа\", се казва още в документа. Държавните глави посочват, че през последните месеци повече от всякога, Европейският съюз е изправен пред безпрецедентни рискове и отстъпление от интеграционните процеси. В документа се подчертава, че както  европейските граждани, така и държавите-членки имат нужда от силен Европейски съюз, с общи институции, който е готов да възприема критично резултатите от своята дейност и е способен да се реформира. \"Европа се нуждае от оживен политически дебат за най-добрия път напред към бъдещето, използвайки зададената основа в Римската декларация от 25 март 2017 г.\", подчертават президентите. Според тях Съюзът е способен да възприеме широк обхват от мнения и идеи. \"Определено, обаче, не трябва да има връщане към Европа, в която държавите вече не са равнопоставени партньори, а опоненти\", се казва още в съвместния призив на европейските държавни ръководители.", "date": "2019.05.09", "title": "Държавните глави на 21 страни - членки на ЕС отправиха призив към гражданите за бъдещето на обединена Европа"}
{"url": "http://www.cross.bg/ivancheva-desislava-podkyp-1603773.html", "text": "/КРОСС/  Аз не смятам, че съм невинна - аз съм невинна. Това се разбра и от съдията, който 90 процента от нещата по обвинителния акт каза и той самия, че са несъществени и не са истински. Знаете, че отпадна обвинението за получен подкуп от 500 хиляди евро, за парите, които са намерени в колата останаха 10 процента, които ние с лекота ще оборим- това е, че сме поискали подкуп и че сме поискали подкуп от трето лице. Това каза в сутрешния блок на БТВ „Тази сутрин\" Десислава Иванчева, бивш кмет на район „Младост\", независим кандидат за евродепутат. За мен това е умишлено сплашване на гражданската енергия, на гражданското общество, където да покажат, че не ние сме недостойни, които нямаме право да управляваме и по този начин се опитаха да сплашат обществото и да ни набедят, добави тя. Както вчера каза моя нов адвокат Николай Хаджигенов, този процес е процес на чест - той лично го е приел като кауза и се приема като народа срещу прокуратурата. Кантората на господин Марковски направи каквото може на първа инстанция, за което аз им благодаря, допълни Десислава Иванчева. Ние ще се борим докрай, защото смятаме, че сме абсолютно невинни и нямаме нищо, което да отговаря на нито една част от обвинителния акт, заяви още тя.Реших да се кандидатирам за евродепутат от безсилие. Тъй като мафията на всички вече ни е ясно, че е на всички нива, най-вече законодателната - вече си прокарват закони в тяхна полза, работят законите за малък кръг олигарси, държавата ни загива и трябва външна намеса, за да оцелее. Това коментира още Десислава Иванчева. ", "date": "2019.05.09", "title": "Десислава Иванчева: Кандидатирах се за евродепутат от безсилие"}
{"url": "http://www.cross.bg/bulgariya-gerb-hristov-1603774.html", "text": "/КРОСС/  ГЕРБ взима банкноти от единия ни джоб и ни пуска стотинки в другия джоб. Банкнотите- това са милиардите евро за България, които се материализират в резиденции, вътрешни асансьори и къщи за гости, а стотинките това са обещанията от турнето на премиера - тук за болница, там за детска градина. Ако не се връзваме на тази очевидна манипулация, трудно ще бъдем манипулирани.„Изборите на 26 май са ключови, тъй като ще предопределят политическата ситуация в България. Те съдържат два залога - национален и европейски. Националният е  в това „БСП за България\" да победи ГЕРБ. Без това условие всеки следващ избор в България ще бъде предварително компрометиран\", това каза в Стара Загора пред журналисти кандидатът за евродепутат от листата на \"БСП за България\" Иво Христов.„ ГЕРБ купуват изборите, премиерът Борисов е на промоционално турне из страната и обещава милиони навсякъде откъдето мине. Това не прилича на избори, това са  ориенталски маниери  в правенето на политика\", подчерта Христов. По думите му националният залог е да съхраним правото на българите да избират своите управници  и да им търсят отговорност. Той изрази недоумение  относно бавенето на „оставката на министър Порожанов, тъй като е обект на няколко скандала едновременно - не чувам никакъв коментар нито от него, нито от министър-председателя Борисов\".Според Христов европейският залог на изборите се състои в съставянето на нов европарламент, който да изведе Съюза  от кризата, в която се намира. „Криза, която започва от проблема с Брекзит, който блокира работата по всички останали теми и която се простира върху всички държави от Съюза във вид на  загуба на доверие в европейския проект\", заяви Иво Христов пред препълнена зала с избиратели. Той и  депутатите от „БСП за България\" Драгомир Стойнев и Георги Гьоков се срещнаха с над 200 старозагорци.„Има две нива на дискриминация, едното - финансиране по политически признак, а след това идва  и финансирането на наши хора. Когато влязат пари в една община, те не отиват за благото на всички жители, мисля че това не се нуждае от документи и обяснения след гръмналите серийни скандали през последните месеци\", коментира  кандидатът за евродепутат темата за качеството на живот. „Макар че управляващите и лично министър-председателят започват твърдо да заявяват, че не се интересуват от резултата на тези  избори и ще стоят тук до дупка. До дупка ще рече, докато се избере нов главен прокурор, който да чадъросва всичките злоупотреби на сегашните властници, а те гърмят по една дневно, понякога и по повече, това е причината за тяхното упорство\" - така коментира въпросите на гражданите, свързани с управляващите. Участниците в срещата дискутираха суверенитета, защитата на интересите на България, въпросите на отбраната, транспорта, външната политика. „Силата на БСП е, че сме заедно и защитаваме винаги интересите на гражданите, тези избори ще ги спечелим\", заяви на финала на срещата Драгомир Стойнев. ", "date": "2019.05.09", "title": "Иво Христов: ГЕРБ създаде каста от партийни евромилионери"}
{"url": "http://www.cross.bg/dragnev-meden-kontaktnata-1603782.html", "text": "/КРОСС/  Скъпи машини, използвани за ремонта на бул. \"Захари Стоянов\", изгоряха. Пламнали са при входа на комплекс \"Меден рудник\".Инцидентът е станал около 5.30 часа тази сутрин. От МВР не съобщават какви са причините. Неофициалните данни обаче сочат, че се касае за умишлен палеж. Заради започналия преди месец ремонт на основния булевард в пиковите часове на деня при входа и изхода на \"Меден рудник\" продължават да се образуват сериозни задръствания.Трафикът се регулира само от светофарни уредби, които бяха пренастроени няколко дни след старта на ремонта, за да облекчат ситуацията, което така и не се случи. До този момент екип на Дарик не е виждал патрули на МВР да регулират на място движението след края на работния ден, когато трафик е най-натоварен. Изключение правят обедните часове.Днес шофьорите с интерес наблюдават полицейските екипи, които извършват оглед на подпалената техника на фирмата „G.P. Group\". Една от тях е напълно унищожена. Засегнати са два валяка и една асфалтополагаща машина.Освен тях е пострадала и контактната мрежа на тролейбусите, които са спрени от началото на дейностите. Линиите се обслужват от автобуси, съобщи пред Дарик шефът на общинския превозвач \"Бургасбус\", инж. Петко Драгнев. По думите му, засегнатият от пламъците участък е около 250 метра.\"Ще възстановим мрежата. Все още не знаем колко ще ни струва това, но мога да уверя, че няма да има нарушения в графика на тролейбусите\", каза Драгнев. ", "date": "2019.05.09", "title": "Пожар увреди контактната мрежа на тролеите в Бургас , подозират умисъл"}
{"url": "http://www.cross.bg/sofiya-lokomotiv-bankya-1603775.html", "text": "/КРОСС/  БДЖ организира пътуване с парния локомотив Баба Меца между София и БанкяНа 18-и май (събота) „БДЖ-Пътнически превози\" ЕООД ще предостави възможност за пътуванe с парен локомотив на всички свои клиенти, които проявяват интерес към ретро подвижния състав. Емблематичният локомотив № 46.03 Баба Меца ще се движи между София и Банкя с пътническа композиция, за която всеки любител ще има възможност да закупи билет. Ретро пътуването се организира съвместно със Столична община район „Банкя\" по повод провеждането на фестивала Уличните артисти.Атракционният влак от София до Банкя ще замине от Централна гара София в 09:00 ч., с който ще пътуват и 25-те артисти, участници във фестивала. В обратното направление композицията ще потегли от гара Банкя в 14:30 ч.По време на престоя си в курортното градче всички посетители ще могат да се насладят на първия национален фестивал на уличните артисти. Целта на проекта е представянето и развитието на уличната сцена в рамките на четири основни направления: музика, театър, циркови изкуства и изобразително изкуство.Ретро влакът ще се движи в състав от шест пътнически вагона, като билетите за тях ще се продават предварително и ще бъдат със задължителна резервация на седящи места.Цената на билета за влака с парния локомотив № 46.03 между София и Банкя ще бъде 17.50 лв. за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място. Възрастта на децата ще се удостоверява с акт за раждане или копие от него при закупуване на билети.Националният железопътен превозвач напомня, че децата на възраст до 10 години задължително пътуват с придружител.Продажбата на билети и резервацията на запазени места за пътуване с атракционните влакове ще започне от петък (10-и май). Билети могат да бъдат закупени от билетните каси и железопътните бюра във всички гари в страната.", "date": "2019.05.09", "title": "БДЖ организира пътуване с парния локомотив Баба Меца между София и Банкя"}
{"url": "http://www.cross.bg/liderite-pristigna-sibiy-1603777.html", "text": "/КРОСС/  Премиерът Бойко Борисов пристигна в румънския град Сибиу за участие в Срещата на върха на държавните и правителствени ръководители на страните-членки на ЕС.Срещата на лидерите в Румъния се провежда в Деня на Европа и е основна за ротационното председателство на Съвета на ЕС, което страната пое на 1 януари тази година. Мотото на Румънското председателство е \"Кохезия, обща европейска ценност\".По време на срещата днес лидерите ще обсъдят аспекти на Стратегическия дневен ред 2019-2024 г. Сред темите ще бъдат насърчаването на мира и стабилността, поддържането на европерспективата за другите европейски държави, сътрудничеството в областта на миграцията, следването на балансирана търговска политика, насърчаването на европейските инвестиции в отбраната и ролята на Европа като световен лидер в борбата срещу изменението на климата.Срещата на лидерите ще завърши с приемането на Декларация от Сибиу за общото бъдеще на страните в ЕС, изпращаща послание за единство и доверие в съвместните действия на държавите-членки.", "date": "2019.05.09", "title": "Борисов пристигна в Румъния за Срещата на върха на страните-членки на ЕС"}
{"url": "http://www.cross.bg/voiina-voiinata-pobedata-1603776.html", "text": "/КРОСС/  Слово на Посланика на Русия в България Анатолий Макаров по случай Деня на победата на Паметника на Съветската Армия (София, 9 май 2019 г.)Скъпи приятели!Великата Отечествена война има специално, свещено значение за всеки руски човек. Живите й свидетели с всяка година остават все по-малко. Но не стихва болка от загубите й и не угасва гордост за тези, които в целия си ръст се изправиха срещу развилнелия из Европа нацизъм.Живеейки под мирно небе сложно е дори да си представим, през какви сложности се е наложило да преминат нашите бащи и дядовци. Какво са били принудени да преживеят за да съборят нацистката Германия и да ни дарят с правото за свободно бъдеще.И България не я отминаха ужасите на войната. Българските антифашисти въпреки волята на царя и правителството не приеха съюза с нацистката Германия. Без оръжие и почти без запаси на продоволствието те са отивали в планините, ставали партизани. Налагало им се да се противопоставят срещу свои сънародници, но такава е била цената за истина и свобода.А по това време в Европа бушуваше кафявата чума, която унищожаваше семейство след семейство, без да жали старци и деца. Но имаше и сила, която се оказа по-здрава от войната и смъртта. И тази сила беше патриотизмът, обичта към родния дом и вярата в дългоочакваната Победа.Великата Отечествена война за нас, днешното поколение, е синоним на мъжество и смелост. Това е пример на народното единство и служене на Отечеството, образец на истинското другарство и взаимна помощ.Но също така това е и тъжен исторически опит, струвал на човечеството десетки милиони жертви. От цялото си сърце бих искал да вярвам, че тази поука няма да бъде забравена. Защото прекалено скъпо платихме за доказателството на това, че плановете за световно господство са обречени, особено ако това господство е основано върху угнетяване и унижаване на другите нации.Каня ви да сведем главите пред подвига на нашите бащи и дядовци. Нека никога да не ни се наложи да преминем през това, което е претърпяло поколението на Втората световна война. И нека винаги на планетата царува мир.Честит Ден на мира, скъпи приятели. Честит Ден на Победата! ", "date": "2019.05.09", "title": "Слово на Посланика на Русия Анатолий Макаров по случай Деня на победата"}
{"url": "http://www.cross.bg/plovdiv-tzentura-stolitza-1603778.html", "text": "/КРОСС/  На 9 и 10 май от 21.30 ч. жителите и гостите на Пловдив ще могат да видят как някои от най-красивите фасади в центъра Европейската столица на културата за 2019 г. „оживяват\" под цветните светлини на завладяващо 3D мапинг шоу и пет светлинни инсталации - част от първия в България „Фестивал на светлините\".Кратък 3D филм на тема „Заедно избираме нашето бъдеще\", посветен на едно от изконните права на човека - да избира, ще бъде прожектиран върху емблематична сграда в центъра на Пловдив (на площад „Стефан Стамболов\") в няколко последователни излъчвания от 21.30 ч до полунощ на 9 и 10 май. Продължителността на филма е 15 минути.Триизмерното мапинг шоу ще бъде съпроводено със серия от статични арт проекции в центъра на Пловдив. Най-мощните проектори за статични визии в света ще превърнат фасадата на красивата сграда на Община Пловдив фасадите на ул. „Княз Александър I\" 37 - 39 в художествено платно, представящо визии, посветени на Деня на Европа - 9-и май - и Европейската столица на културата Пловдив 2019. Артистична светлинна инсталация ще превърне Виенския павилион в Цар Симеоновата градина и заобикалящите го дървета в магическа гора. Стълбите на „Каменица\" и водната каскада на ул. „Ангел Букурещлиев\" ще бъдат облети от разноцветна светлина и „гобо\" проекция, а Античният стадион на Филипополис ще бъде преобразен от разнообразни 3D анимации с различни теми.Триизмерното шоу ще може да бъде гледано на живо от 21.30 ч. на 9 май на интернет страницата на Европейския парламент в България www.europarl.bg, както и в профила на ЕП във Facebook чрез Facebook Live. Три от излъчванията във всеки един от дните ще бъдат на английски език за чуждестранните гости на Пловдив. БНТ2 ще излъчи прожекцията на 3D филма днес, 9 май, от 22 ч. ", "date": "2019.05.09", "title": "„Фестивал на светлините“ в Пловдив по повод Деня на Европа"}
{"url": "http://www.cross.bg/leva-tzenite-chetirichlenno-1603791.html", "text": "/КРОСС/  Издръжката на живот за четиричленно домакинство у нас е нараснала с 32 лева през първите три месеца на годината - това показва редовното изследване на КНСБ на потребителските цени и нужните средства за издръжка. Към края на март за едно семейство с двама възрастни и две деца са нужни 2442 лева за посрещане на разходите за храна, облекло, битови сметки, транспорт.За да се осигури нужния доход за нормално посрещане на месечните нужди от храна, разходи за жилището, транспорт, образование, здравеопазване и почивка в четиричленно домакинство всеки от родителите трябва да заработва поне 1221 лева месечно след удръжките при условие, че заплатата е единственият източник на доходи. На фона на това данните на КНСБ показват, че през 2018 г. средната работна заплата у нас е 1135 лева, което съпоставено с инфлацията за годината дава реален ръст от 6,4%. Около 70% от работещите българи получават около или под тази сума месечно.Основните причини за поскъпване на издръжката през първите три месеца на тази година са увеличената цена на природния газ, с пряко отражение върху цените на парното, тока и хранителните продукти. Поскъпването на цените на питейната вода, нарастване на цените на продукцията от селското стопанство, както и динамиката на цените на горивата. ", "date": "2019.05.09", "title": "2442 лева са нужни за нормален живот на четиричленно семейство "}
{"url": "http://www.cross.bg/polk-moskva-bezsmurtniya-1603794.html", "text": "/КРОСС/  Освен грандиозния парад за 9 май, който завърши, в Москва ще се проведе и традиционното шествие на \"Безсмъртния полк\". В челните му редици ще бъде президентът Путин. Участниците в шествието вече се събират на изходните пунктове.По централните улици на града по определен маршрут ще минат колони от стотици хиляди хора с портретите н  техните близки, загинали по време на Втората световна Война. Тази година, съдейки по предварителните заявки, се очаква броят на хората да надвиши един милион. По целия маршрут на \"Бессмъртния полк\" ще звучат песните от Великата Отечествена Война.Идеята за \"Безсмъртния полк\" хрумва през 2012 на група журналисти в сибирския град Томск, работещи за независимия телевизионен канал TV2. Те приканват хората да излязат на Деня на победата, носейки снимки на починали свои роднини, които са участвали във войната - независимо дали са загинали в нея. През следващата година идеята е възприета в цяла Русия и е иззета от Единния граждански фронт, организация, основана от Путин.През 2015 \"Безсмъртният полк\" стана част от официалния парад в Москва.   ", "date": "2019.05.09", "title": "Путин повежда \"Безсмъртния полк\" по улиците на Москва"}
{"url": "http://www.cross.bg/vsichki-prelee-zabelezhki-1603769.html", "text": "/КРОСС/  Поетесата Маргарита Петкова написа гневен статус в социалната мрежа. По нейни думи дъщеря й е била настанена в хоспис към голяма столична частна болница и не е получила нужните грижи. На нея й е било необходимо да се прелее албумин, тъй като има асцит. Той се източва и с него изтича белтъка от организма и веднага трябва да се прелее основния компонент на кръвната плазма. Дъщеря ми е една от многото. Аз говоря от името на всички хора, които се сблъскват с едно не по длъжностна характеристика отношение. Аз нямам забележки към лекарите. Имам забележки към конкретния персонал, който е бил там в този момент, коментира Петкова. Според нея това е система.Към момента при нас няма получен сигнал за случилото се. Част от продуктите, които трябва да се съхраняват в хладилник, са съхранени по този начин. Имаме всички необходими консумативи, обясни Мария Борисова, главна сестра на лечебното заведение. Тя допълни, че проверката не е приключила. ", "date": "2019.05.09", "title": "Близки на онко болна гневни на персонала в частна болница"}
{"url": "http://www.cross.bg/veka-bulgariya-nagrada-1603765.html", "text": "/КРОСС/  Националната литературна награда за български роман на годината \"13 века България\" ще бъде връчена на официална церемония тази вечер в НДК.Конкурсът е организиран от фонд „13 века България\", а номинациите са от жури, в което влизат проф. Амелия Личева, Владимир Зарев, доц. Пламен Дойнов, Марин Бодаков и Светлозар Желев.Тази година за голямата награда претендендират 6 произведения - „Тяло под роклята\" от Галин Никифоров, „Свети Вълк\" с автор Елена Алексиева, „Остайница\" от Рене Карабаш, както и „Ръкавици за студената война\" на Румяна Захариева, „Когато капят кестените\" с автор Стефан Коспартов и „Животът няма втора половина\" на Христо Карастоянов. ", "date": "2019.05.09", "title": "Шест произведения са номинирани за български роман на годината "}
{"url": "http://www.cross.bg/ychiteli-godinata-g-zha-1603767.html", "text": "/КРОСС/  Утре, 10 май 2019 г., от 11 часа в „София Хотел Балкан\" Синдикатът на българските учители ще  проведе двадесет и втория Национален конкурс „Учител на годината\". В заключителния етап тази година са номинирани над 100 учители и директори, като от тях ще бъдат излъчени победители в десет направления.Лидерът на СБУ д.ик.н. Янка Такева ще връчи награди на удостоените със званието „Учител на годината\" и на носителите на специалната награда на Председателя на СБУ.В церемонията са поканени да вземат участие вицепрезидентът на България г-жа Илияна Йотова, министър-председателят г-н Бойко Борисов, кметът на Столична община г-жа Йорданка Фандъкова, министърът на образованието и науката Красимир Вълчев, както и бивши образователни министри, президентът на КНСБ Пламен Димитров, изявени научни работници и социални партньори.  ", "date": "2019.05.09", "title": "Обявяват най-добрите учители на годината"}
{"url": "http://www.cross.bg/evropa-mladite-domakin-1603768.html", "text": "/КРОСС/  За първи път Младежкото обединение в БСП ще бъде домакин на едно от най-мащабните младежки събития в Европа - летен лагер на младите Европейски социалисти.Това лято младите социалисти ще бъдат домакини на над 800 души от цяла Европа. Николай Бериевски, председател на Младежкото обединение в БСП, коментира, че е изключително щастлив и горд, че именно МО в БСП ще бъде домакин на това мащабно събитие.\"За първи път събитието ще се проведе в България. Това е една изключителна възможност, която ще позволи проблемите на младите хора да бъдат върнати в дневния ред на Европа. Очаква се в лагера да се включат над 800 делегати от над 30 държави. В организацията на мероприятието ще участва и другата българска организация, пълноправен член на Младите европейски социалисти - ЕЛМА.\" - заяви Бериевски.", "date": "2019.05.09", "title": "МО в БСП ще бъде домакин на едно от най- мащабните младежки събития в Европа"}
{"url": "http://www.cross.bg/chasa-hitlerofashizma-ryskata-1603764.html", "text": "/КРОСС/  С поклонение и полагане на венци и цветя на паметника „Альоша\" ще бъдат отбелязани 74 години от победата над хитлерофашизма. Поклонението ще се състои от 13.30 часа. По традиция, в 11.30 часа ще бъде отслужена и панихида на гробовете на руските войни в Централния траурен парк.И тази година Фондация „Безсмъртният полк\" ще проведе своето шествие, като желаещите да се включат ще се съберат в 12.30 часа пред Дома на културата „Борис Христов\".В церемониите ще вземат участие представители на Посолството на Руската федерация в София, водени от Н. Пр. Анатолий Макаров - извънреден и пълномощен посланик на Руската федерация, дипломатически представителства, организации и граждани. ", "date": "2019.05.09", "title": "Поклонение пред паметника на Альоша в Пловдив по повод победата над хитлерофашизма "}
{"url": "http://www.cross.bg/pobedata-parada-voiina-1603761.html", "text": "/КРОСС/ Русия и други страни ще отбележат днес 74-ата годишнина от победата във Великата отечествена война, предаде ТАСС.В редица руски градове през деня ще се проведат военни паради, а вечерта ще има празнични салюти. В много държави по света ще има възпоменателни прояви, включително т. нар. шествия \"Безсмъртен полк\".По традиция върховният главнокомандващ на въоръжените сили на Руската федерация, президентът Владимир Путин, ще наблюдава главния парад, на Червения площад в столицата Москва, заедно с редица други представители на държавното ръководство. В парада ще участват повече от 13 000 военни, над 130 единици бойна техника и 74 самолета и хеликоптера.Механизираната колона ще бъде оглавена според традицията от танка Т-34-85. След него ще преминат бойните модули Арбалет и Тигр с противотанковия комплекс Корнет-Д, бойните пехотни машини Курганец, БМП-3, танкът Армата и др.Техниката на противовъздушната отбрана ще бъде представена от зенитните ракетни комплекси Бук-М2 и Тор-М2, ракетно-артилерийските комплекси Панцир-С, комплексите С-400. Зрителите на парада ще видят и модернизирания танк Т-72Б3, бойната машина на въздушно-десантните сили БМД-4М, бронетранспортьора БТР-МДМ, самоходната артилерийска установка Мста-С, комплексите Искандер-М, реактивните системи за залпов огън Смерч, бронетранспортьора Бумеранг и др. Ще бъде представена и техника на военната полиция. Във въздушната част на парада ще участват 74 летателни машини, сред които четири групи хеликоптери (Ми-26, Ми-8, Ми-28Н, Ми-24 и Ка-52) и 12 групи самолети, сред които стратегическият ракетоносец Ту-160, бомбардировачът Ту-22МЗ, стратегическият ракетоносец Ту-95МС, изтребителите МиГ-29СМТ, МиГ-29, Су-35С, Су-30СМ, изтребителите-прехващачи МиГ-31, бомбардировачите Су-24М и Су34 и др.След това Путин ще участва в церемонията по полагането на венец на Паметника на Незнайния воин. Руският президент освен това ще даде традиционния за Деня на победата тържествен прием в Кремъл.Очаква се около 1 милион души да се включат в \"Безсмъртния полк\" в Москва. Те ще носят снимки на свои роднини, сражавали се по фронтовете по време на Втората световна война.   ", "date": "2019.05.09", "title": "Русия отбелязва победата във Великата отечествена война със зрелищен военен парад"}
{"url": "http://www.cross.bg/treva-vultzi-plato-1603755.html", "text": "/КРОСС/  Китайски велосипедист, който си беше поставил за цел да прекоси самостоятелно високопланинско тибетско плато, заседнал в близост до глутница вълци и оцелял 7 дни, хранейки с трева, съобщава .Фън Хао от китайски град Ханчжоу и неговата годеница Лин Си, в компанията на приятеля им Ли Чжинсън, решили да прекосят високпланинското плато Чантган в Тибетския автономен район на Китай. Приключенците възнамерявали да преминат през платото от запад на изток и да се доберат до провинция Цинхай. На десетия ден обаче, Фън Хао обявил, че ще продължи пътешествието си сам и взел провизиите на останалите колоездачи.След няколко дни разтревожените другари на Фън започнали да го издирват, съобщили и в полицията. Спасители дълго издирвали изчезналия велосипедист, най-накрая го открили в изоставен камион край езерото Уланула. Той бил в окаяно състояние, но все пак жив.Фън разказал, че колелото му заседнало в калта, провизиите му свършили и бил обкръжен от глутница вълци. През цялото време се хранел с трева и корени. ", "date": "2019.05.09", "title": "Велосипедист оцеля 7 дни в компанията на вълци, хранейки се с трева "}
{"url": "http://www.cross.bg/gradysa-mars-naklon-1603762.html", "text": "/КРОСС/  Изстрелването на руско-европейската мисия за търсене на следи от живот на Марс \"ExoMars 2020\" на ракетата \"Протон-М\" от Байконур ще се проведе по траектория, която ще заобиколи територията на Китай.\"Понастоящем, в съответствие с договора за руско-казахстанския лизинг за комплекса Байконур, изстрелването на полезни товари от ракетата-носител \"Протон-М\" се извършва по стандартни маршрути с наклон 51,6 градуса и 64,8 градуса. За \"ExoMars 2020\" по маршрута за полет до Марс, партньорите се съгласиха да използват маршрута за изстрелване с наклон от 64,8 градуса\", съобщи за РИА Новости държавната корпорация Roscosmos.В случай на спускане по траектория с наклон от 51,6 градуса, полетът преминава през територията на Китай. При катастрофата на ракетата \"Протон М\" през 2014 г. в северните територии на Китай паднаха останките от космически товар, по-специално сферични балони. След инцидента страните решиха да променят маршрута за изстрелване.\"ExoMars 2020\" е руско-европейски проект, предназначен за изучаване на Марс. Мисията включва платформа с руския амфибиен модул и платформата за кацане \"Казачок\", както и европейския марсоход \"Розалинд Франклин\". Научното оборудване на мисията включва голям брой руски и европейски компоненти.", "date": "2019.05.09", "title": "Русия ще изпрати ракета на Марс по траектория, заобикаляща Китай"}
{"url": "http://www.cross.bg/polk-godina-voiina-1603758.html", "text": "/КРОСС/  За четвърта поредна година \"Безсмъртният полк\" ще марширува и в България. Роднини и близки на участници и загинали във Втората световна война и антифашистката борба ще шестват в София и десетки други български градове, носейки портретите им. По традиция в шествието ще се включат и ветерани от войните.Участниците в марша на „Безсмъртния полк\"  ще се съберат в 9 часа пред паметника на Незнайния воин. Към тях ще се присъедини и президентът Румен Радев, който ще участва в церемонията по полагането на венци и цветя пред паметника по повод 74 години от края на Втората световна война. Участниците в шествието ще носят снимки на свои близки, загинали във Втората световна война и антифашистката съпротива.Подготвени са и 30 табла с имената на 13000 жертви. Освен близки и роднини на загинали и участници във войните, в шествието на „Безсмъртният полк\" ще участват български ветерани и представители на военно-патриотичните съюзи и организации. Традиционно „Безсмъртният полк\" ще премине по бул. „Цар Освободител\", за да стигне до паметника на Съветската армия, където слово ще произнесе посланикът на Русия у нас Анатолий Макаров.Събитието ще продължи с концерт. Тази година  шествия на „Безсмъртния полк\" ще има в 60 български града. Инициативата  тръгва от руския град Томкс през 2012 година. Днес „Безсмъртния полк\" шества по целия свят като израз на почит към жертвите, дадени от народите в тяхната борба срещу фашизма. ", "date": "2019.05.09", "title": "За четвърта поредна година: „Безсмъртният полк“ марширува в България"}
{"url": "http://www.cross.bg/smetka-razpredelenie-chastichna-1603749.html", "text": "/КРОСС/ Синдиците на \"Корпоративна търговска банка\" АД (в несъстоятелност) - КТБ АД (н), информират, че от утре - 9 май 2019 г., започва изплащането на суми, включени в първата частична сметка за разпределение на приети вземания към КТБ АД (н). Общата сума, която се разпределя, е в размер на 570 млн. лева, съобщиха синдиците на банката, цитирани от БТА.Изплащането на сумите от първата частична сметка се извършва чрез клоновата мрежа на \"УниКредит Булбанк\" АД, като таксите и комисионите за извършваните операции се дължат от лицата, получаващи средствата, и са съгласно тарифата за таксите и комисионите на банката.Всеки кредитор на КТБ АД може да провери каква е разпределената му за изплащане сума в Търговския регистър по партидата на КТБ АД, ЕИК 831184677, в раздел \"Обявени актове несъстоятелност\".Подробно описание на стъпките за достигане до публикуваната в Търговския регистър частична сметка за разпределение и начина на получаване на разпределените между вложителите на КТБ АД средства, включени в частичната сметка за разпределение, има на интернет страницата на банката: www.corpbank.bg, в раздел \"Въпроси и отговори\".Допълнителна информация, може да получите всеки работен ден от 9:00 до 16:30 часа в деловодството на КТБ АД (н) на адрес: гр. София, ул. \"Граф Игнатиев\"10, или на телефони: 070018888, 02/8015498, 02/8015495 и 02/8015436. ", "date": "2019.05.09", "title": " Синдиците на КТБ връщат 570 млн. лв. на кредиторите"}
{"url": "http://www.cross.bg/gyaiido-sambrano-subranie-1603760.html", "text": "/КРОСС/  Едгар Самбрано, \"дясната ръка\" на венецуелския опозиционен лидер Хуан Гуайдо, е бил арестуван от спецслужбите, предадоха световните агенции.Самбрано е зам.-председател на Националното събрание на Венецуела. Около 50 държави, сред които Съединените щати, признаха Хуан Гуайдо за временно изпълняващ длъжността президент на страната в качеството му на председател на контролирания от опозицията парламент.Гуайдо осъди ареста на Самбрано. \"Алармираме народа на Венецуела и международната общност: режимът отвлече първия заместник-председател\" на Националното събрание, обяви в Twitter опозиционният лидер. Гуайдо обвини хората на президента Николас Мадуро, че \"се опитват да раздробят на парчета властта, която представлява всички венецуелци\", но увери, че те \"няма да успеят\".Малко преди да бъде задържан, самият Самбрано съобщи, че агенти на разузнаването са обградили колата му.Съединените щати, Колумбия, Аржентина, Чили и Перу осъдиха строго ареста на зам.-председателя на венецуелския парламент и призоваха той да бъде освободен незабавно.\"Дясната ръка\" на Гуайдо е един от 10-имата опозиционни депутати, на които Върховният съд, близък до социалистическото правителство на Мадуро, повдигна обвинения в държавна измяна заради подкрепата им за провалилия се опит за бунт на 30 април. Във вторник Учредителното събрание отне имунитета на Самбрано. Това събрание е съставено само от поддръжници на Мадуро. То бе създадено през 2017 г. и на практика иззе функциите на контролирания от опозицията парламент.Шестима души са загинали, стотици са били ранени и около 200 - задържани, при опита за бунт във Венецуела на 30 април по призива на Гуайдо, съобщи главният прокурор Тарек Сааб.Бившият ръководител на венецуелското разузнаване Мигел Фигера и още 54 души са били уволнени от въоръжените сили заради участието им в провалилия се метеж. ", "date": "2019.05.09", "title": "Арестуваха „дясната ръка“ на Хуан Гуайдо във Венецуела "}
{"url": "http://www.cross.bg/bili-poslednite-avtomobili-1603748.html", "text": "/КРОСС/ Белгийската полиция извърши днес най-голямата си операция за последните 20 години, съобщиха местни медии. Акцията е била насочена срещу група за измами при продажба на автомобили по интернет.Уточнява се, че са били задържани 52 заподозрени, повечето от които са граждани на Белгия и Франция. Групата е действала основно чрез извършители роми от Източна Европа, се посочва в информациите.Измамниците се свързвали с частни продавачи на автомобили и успявали да ги измамят в момента на плащането. Докато жертвите установят измамата, минавали по няколко дни, в които автомобилите били изнасяни зад граница. Установени са над 500 измамени в последните две години, отбелязва прокуратурата.В днешната операция са били иззети един милион евро, 90 минибуса, 91 други превозни средства, 34 недвижими имота - къщи, апартаменти и вили. Участвали са 1200 полицаи, извършени са били 200 обиска. /НЖ/ ", "date": "2019.05.09", "title": "Белгия разби измамна схема при продажба на коли по интернет"}
{"url": "http://www.cross.bg/kontzesiyata-letishta-letishte-1603759.html", "text": "/КРОСС/  Министерството на транспорта официално отваря офертите на петимата кандидати за концесията на Летище София.Преди месец, на скрита от медиите среща, с разпространено прессъобщение стана ясно, че към концесията имат интерес Manchester Airports Group; Fraport; Aéroports de Paris Group; летище Мюнхен с фонда Meridiam и SSB Group.Manchester Airports Group (MAG) управлява три от основните летища във Великобритания - Манчестър, Лондон Станстед и Ийст Мидландс и предоставя услуги на шест летища в САЩ.Fraport управлява 26 летища по света, включително и тези в Бургас и Варна. Aéroports de Paris Group управлява 26 летища в света. Доскоро беше оператор и на летище \"Ататюрк\" в Истанбул. Компанията управлява и македонските летища в Скопие и Охрид. С впечатляващи показатели е и летище \"Мюнхен\" заедно с основания през 2005 г. френски фонд Meridiam. SSB Sauerwein & Schaefer Bau AG работи от 1912 г., има редица приключени проекти в Европа и Турция. Компанията се занимава със строително консултантство и е собственост на турската ERG, която произвежда мебели. За летищен оператор в консорциума е посочен Копенхаген Еърпортс.Няма правно основание за спиране на концесията на летище София, твърди транспортният министърКонкурсът за концесията стартира през 2016 година, беше отлаган и удължаван няколко пъти - още от времето, когато вторият кабинет на Борисов подаде оставка. Впоследствие конкурсът беше замразен, а в началото на този кабинет беше заявено, че отново ще се търси частен инвеститор, чиято начална вноска ще отиде за спасяване на финансово закъсалото БДЖ.Условията на концесията предвиждат аерогарата да бъде отдадена за 35 години. Бъдещият собственик ще има ангажимент да изгради трети терминал през първите 10 години от избирането му. Също така неговите общи инвестиции трябва да бъдат минимум 600 милиона евро. Възнагражденията, които ще получава държавата всяка една година от срока на концесията, трябва да бъдат в размер на не по-малко от 15 милиона лева без ДДС или 10% от общия размер на общите приходи от всички дейности.БСП категорично се противопостави на условията в конкурса. Партията изпрати сигнал до Европейската комисия, според който се оказва държавна помощ на бъдещия концесионер. Като пример в документацията се посочва, че отчуждаването на терени ще се извършва за сметка на държавата, а разходите ще се приспадат като инвестиция по договора.От години срещу намеренията на държавата да налее над 200 млн. лева възразяват и служители на летището. Работещите заявиха с протести, че недоумяват защо трябва да се съсипе едно печелившо предприятие за сметка на друго. ", "date": "2019.05.09", "title": "Отварят офертите за концесията на летище „София“ "}
{"url": "http://www.cross.bg/zyrleva-nova-gryp-1603750.html", "text": "/КРОСС/ Силва Зурлева напуска ръководството на Нова Броудкастинг Груп, става ясно от съобщение на телевизията. Журналистката бе в мениджмънта на медийната група от 20 години. Причини за раздялата не се изтъкват.Решението идва само дни, след като окончателно групата бе придобита от компанията на Кирил и Георги Домусчиеви. Когато сделката за „Нова Броудкастинг Груп\" бе финализирана преди месец, новите собственици на компанията обявиха, че Зурлева ще остане като член на Съвета на директорите, под председателството на Георги Домусчиев.„[Силва Зурлева] е във висшия мениджмънт на медията от 1999 година, като с нейното име се свързва получаването на лиценза за национално ефирно разпространение на телевизията през 2003 година, както и създаването на множество иновативни формати и предавания - посочват от Нова. - Мениджмънтът на „Нова Броудкастинг Груп цени постигнатите успехи от Силва Зурлева и благодари за нейната всеотдайна работа и огромния принос за компанията през годините.\"От 10 май 1999 г. Зурлева е управител на медийната групировка „Антена България\", а от март 2001 г. - председател на Съвета на директорите на Нова телевизия. През 2009-а журналистката стана главен консултант на телевизията и член на Управителния съвет на Нова Броудкастинг Груп.През 2017 г. Зурлева пое временно управлението на дирекция „Новини и актуални предавания\" - на мястото на Дарина Сарелска, която беше отстранена от позицията след обвинения в цензура от страна на репортера Васил Иванов. ", "date": "2019.05.09", "title": "Силва Зурлева се разделя с Нова след 20 г. в управлението ѝ"}
{"url": "http://www.cross.bg/lisheniya-hora-evrostat-1603753.html", "text": "/КРОСС/  България е на първо място сред страните членки на Европейския съюз с най-висок дял на хората, изпитващи тежки материални лишения - почти 21 процента - или всеки пети. Това сочат данните на Европейската статистическа служба Евростат за 2018 година.Според методиката на \"Евростат\", хората, живеещи в тежки материални лишения, не могат да си позволят поне четири от следните елементи, които повечето хора смятат за желани или необходими, за да водят адекватен живот: да плащат сметките си навреме, да поддържат дома си адекватно топъл, да посрещат неочаквани разходи, да ядат месо, риба или вегетарианския им еквивалент редовно, да си вземат една седмица почивка далеч от дома, да имат телевизор, пералня, кола и телефон. Традиционно най-засегнати са домакинствата на самотните възрастни хора.Най-нисък е делът на живеещите в лишения хора в Швеция - малко над 1 процент от населението. На второ място в класацията са Румъния и Гърция със съответно 16,8 и 16,7 процента при средно равнище за Съюза от малко над 6 процента. ", "date": "2019.05.09", "title": "Евростат: Всеки пети българин изпитва тежки материални лишения"}
{"url": "http://www.cross.bg/evropa-denyat-denya-1603756.html", "text": "/КРОСС/  Днес, когато честваме Деня на Победата и Деня на Европа, трябва по ясен и категоричен начин да кажем, че в борбата срещу фашизма, наред с милионите воини - руснаци, англичани, американци, французи и други от Антихитлеристката коалиция, по бойните полета загинаха и хиляди българи. На този ден почитаме и тяхната памет. Именно затова, като  българи, трябва да осъзнаем, че Денят на Победата и Денят на Европа не трябва да ни противопоставят и разделят, а точно обратното, трябва да ни обединяват. Историята показва и доказва, че без Деня на победата нямаше как днес да празнуваме и Деня на Европа, защото той е предпоставка Европа да започне да се обединява. Този ден ни напомня за паметта на милионите хора, които загинаха по време на Втората световна война. Всички те дадоха живота си, за да го има днешния мирен свят, част от който е България и Европейския съюз. Честит Ден на Победата и честит Ден на Европа! Дълбок поклон пред всички герои дали живота си за свободата на България, Европа и света! инж. Симеон Славчев, Председател на политическа партия МИР", "date": "2019.05.09", "title": "Симеон Славчев: Денят на Победата и Денят на Европа трябва да обединят българите"}
{"url": "http://www.cross.bg/porozhanov-spetzializiraniya-razpit-1603757.html", "text": "/КРОСС/  Земеделският министър Румен Порожанов на разпит. Причината е разследването за източването на европрограмата „Млад фермер\". Порожанов ще дава показания в Специализирания съд като бивш началник на Фонд „Земеделие\".Основен обвиняем за злоупотребите е алкохолният бос Миню Стайков. Според разследващите той е използвал деца на свои служители за подставени лица, които взели субсидии за милиони. Реален собственик на фирмите им обаче бил именно той. ", "date": "2019.05.09", "title": "Министър Порожанов на разпит в Специализирания съд"}
{"url": "http://www.cross.bg/pozitziya-ofertite-oblastite-1603744.html", "text": "/КРОСС/  Днес се отварят офертите в обществените поръчки за поддържане (превантивно, текущо, зимно и ремонтно-възстановителни работи при аварийни ситуации) на републиканските пътища за следващите 5 години в 13 области. Обществените поръчки са по райони за планиране и утре се отворят офертите за: •\tЮгозападен район, в който са областите Благоевград, Кюстендил, Перник и Софийска.-\tОбособена позиция № 1 - ОПУ Благоевград;-\tОбособена позиция № 2 - ОПУ Кюстендил;-\tОбособена позиция № 3 - ОПУ Перник;-\tОбособена позиция № 4 - ОПУ София.•\tЮгоизточен район, в който са областите Бургас, Сливен, Стара Загора и Ямбол. -\tОбособена позиция № 1 - ОПУ Бургас;-\tОбособена позиция № 2 - ОПУ Сливен;-\tОбособена позиция № 3 - ОПУ Стара Загора;-\tОбособена позиция № 4 - ОПУ Ямбол.•\tЮжен централен район, в който са областите Кърджали, Пазарджик, Пловдив, Смолян и Хасково.-\tОбособена позиция № 1 - ОПУ Кърджали;-\tОбособена позиция № 2 - ОПУ Пазарджик;-\tОбособена позиция № 3 - ОПУ Пловдив;-\tОбособена позиция № 4 - ОПУ Смолян;-\tОбособена позиция № 5 - ОПУ Хасково.Офертите за останалите три района - Североизточен, Северозападен и Северен централен, ще бъдат отворени на 10 май.", "date": "2019.05.09", "title": "Отварят офертите за поддръжка на републиканските пътища в 13 области "}
{"url": "http://www.cross.bg/evropa-otbelyazva-denya-1603751.html", "text": "/КРОСС/  На 9 май отбелязваме Деня на Европа - празник на Европейските общности, на единството и мира на Стария континент.Денят на Европа отбелязва датата, когато френският външен министър Робер Шуман прочита историческата декларация за обединение в Европа. На 9 май 1950 г., 5 години след края на Втората световна война, той призовава за съюзяване на френските и западногерманските ресурси и промишленост за производство на въглища и стомана, за да се избегнат бъдещи военни конфликти. „Декларацията на Шуман\" е в основата на Европейската общност за въглища и стомана, предшественик на днешния ЕС.През 1985 г. ръководителите на страните от Европейския съюз на заседание в Милано решават 9 май да бъде честван като Ден на Европа.Емблематичната дата се отбелязва с много събития и инициативи и у нас.Знамето на Европейския съюз ще бъде издигнато пред президентската институция.  Денят на Европа ще бъде отбелязан и с гостуването на първия „Фестивал на светлините\" в Европейската столица на културата - Пловдив. Някои от най-красивите фасади в центъра на града ще „оживяват\" под цветните светлини на 3D-мапинг шоу и пет светлинни инсталации. ", "date": "2019.05.09", "title": " Отбелязваме Деня на Европа"}
{"url": "http://www.cross.bg/sekretar-maiichin-bivsh-1603741.html", "text": "/КРОСС/ Йордан Младенов,\tчлен на Комисията по земеделие и храни в НСАдриана Василева,\tглавен секретар на МОСВМария Дивизиева, началник на евроофиса на лидера на ПЕС Сергей СтанишевЙордан Младенов, депутат от БСП в 44-ото НСКонстантин Гребенаров, бивш областен управител на БургасМихаил Делев, журналист, главен секретар на Българската асоциация на спортните журналистиПетър Мичев - Педро, художникПламен Юруков, бизнесмен и политикРумен Биков, бизнесмен, бивш министър на промишленосттаПроф. д-р Стоимен Иванов, началник на клиника \"Майчин риск\" - УАГБ \"Майчин дом\"Божана Апостолова, поетеса, собственик на ИК \"Жанет 45\"Иван Антикаджиев, стоматолог, член на лигата \"Лекарите, на които вярваме\"   ", "date": "2019.05.09", "title": "Рождениците на 9 май "}
{"url": "http://www.cross.bg/bulgariya-gradysa-zapadna-1603752.html", "text": "/КРОСС/  Днес облачността отново ще се увеличи от запад на изток и привечер са възможни слаби превалявания в Западна България. Вятърът ще е по-осезаем на изток, където в следобедните часове скоростта на поривите ще достига до 50 километра в час. Температурите през деня ще са между 17 и 22 градуса. По-хладно се очертава времето около крайбрежието.В планинските масиви на Западна България ще превалява дъжд, а над 1800 метра и слаб сняг. По Черноморието ще е облачно, но сухо. В хода на деня ще се усилва вятърът.През нощта и утре се очакват валежи, които ще са по-значителни в Югоизточна България. Отново там утре ще има и гръмотевична активност. В събота облачността ще се разкъса до слънчево време, но в неделя и в началото на новата седмица очакваме страната ни да попадне под влиянието на обширен средиземноморски циклон. Ще вали с по-голяма честота и интензивност в Западна и Централна България. Валежите ще са придружени от гръмотевици и по-силен вятър. Дневните температури до края на тази седмица ще са над 20 градуса. В началото на новата обаче ще паднат надолу с няколко градуса. ", "date": "2019.05.09", "title": "Нови валежи в края на седмицата"}
{"url": "http://www.cross.bg/ogranicheniya-v-tynel-praveshki-hanove-na-am-hemys-1603745.html", "text": "/КРОСС/ Днес от 9:30 ч. до 15 ч. движението в посока Варна в тунел „Правешки ханове\" на АМ „Хемус\" ще е в една лента поради ремонтни дейности по осветителната инсталация. Ще бъде ограничено преминаването в изпреварващата лента, а трафикът ще се пренасочва в активната лента.Необходимо е шофьорите да карат внимателно и със съобразена скорост, като спазват стриктно поставената сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.", "date": "2019.05.09", "title": "Ограничения в тунел „Правешки ханове“ на АМ „Хемус“"}
{"url": "http://www.cross.bg/chasa-evropa-denya-1603742.html", "text": "/КРОСС/ София.От 09.00 часа президентът и върховен главнокомандващ на Въоръжените сили Румен Радев ще участва в церемонията по полагането на венци и цветя пред паметника на Незнайния войн в столицата по повод 74 години от края на Втората световна война. От 10.00 часа пред сградата на президентската институция той ще присъства на тържествена церемония по издигане на знамето на ЕС по повод Деня на Европа. Председателят на Народното събрание Цвета Караянчева и народни представители също ще присъстват на тържествената церемония по издигане на знамето на Европейския съюз по повод Деня на Европа***София.От 11.30 часа в Аулата на Софийския университет Вицепрезидентът Илияна Йотова организира дискусия „Тема: Европа\" със студенти.***Сливен.От 17.30 часа в Драматичен театър „Стефан Киров\" председателят на Народното събрание Цвета Караянчева ще присъства на церемонията по връчване на Националната награда „Константин Константинов\" за принос в детското книгоиздаване за 2019 г.***София.От 09.00 часа започва редовното заседание на Народното събрание.***София.От 09.00 часа в зала 3 на Министерството на транспорта, информационните технологии и съобщенията, ул. „Дякон Игнатий\" 9, министърът на транспорта, информационните технологии и съобщенията Росен Желязков ще открие заседанието на комисията за провеждане на процедурата за концесия на летище „София\", на което ще бъдат отворени офертите на допуснатите участници.***Благоевград.От 14.00 часа в зала 114 на Учебен корпус №1 министърът на образованието и науката Красимир Вълчев ще изнесе публична лекция на тема „Образованието като публично благо. Финансиране на системата на образованието в България\".***София.От 10.00 часа в „София Хотел Балкан\" в зала „Роял\" заместник-министърът на регионалното развитие и благоустройството Николай Нанков ще открие форум „Проектни предложения на ВиК оператори за финансиране по ОПОС 2014-2020 г.\".***София.От 10.30 часа в Дома на киното (ул. „Екзарх Йосиф\", №37 в София) ще отвори информационен щанд, където ще бъдат раздавани материали за Европейския съюз, както и информация и съвети за правата ни при пътуване, пазаруване и почивка в рамките на Общността. Събитието се провежда под мотото„Европа е възможност. Европа е свобода и сигурност. Европа си ти\" и е по повод Деня на Европа.***София.От 11.00 часа пред сградата на Форум „Джон Атанасов\" в София Тех Парк ще се състои официалното откриване на Деветото издание на Софийския фестивал на науката. Сред участниците в него ще бъдат кметът на София Йорданка Фандъкова и Огнян Златев - ръководител на Представителството на ЕС в България.***София.От 11.00 часа в залата на 11-ия етаж на КНСБ, ще бъде представен Годишният доклад по колективно договаряне на заплатите за 2018 година и очакванията за ръста им през 2019 година.***София.От 11.00 часа в пешеходната зона на бул. „Витоша\" (до паметника на Алеко Константинов) - ще се проведе „Ден на Европа\", концерт на Джаз формация „София\" (при лоши метеорологични условия концертът ще се проведе в Античен културно-комуникационен комплекс „Сердика\" - под купола на Ларгото).***София.От 11.30 часа в централата на Нестле България ще бъдат представени финансовите резултати, планове и прогнози на компанията на локално и глобално равнище в рамките на изминалата година и първото тримесечие на 2019 г.***София.От 13.00 часа в Парк хотел Витоша ще се състои двудневно събитие „Бизнес форум Балкани и Средиземно Море\".***София.От 13.00 часа в сградата на МТСП ще се състои подписване на договорите за предоставяне на „Патронажна грижа\".***София.От 14.00 часа ще се проведе редовен брифинг на Централната избирателна комисия.***Варна.От 11.00 часа по случай 9-ти май - Ден на Европа и Ден на победата над хитлерофашизма ще бъдат поднесени венци и цветя пред Паметника на Осми приморски полк. От 11.45 ч. ще се проведе шествие от Паметника на Осми Приморски полк до сградата на Община Варна. От 12.00 ч. ще започне Тържествено издигане на флаговете по случай Деня на Европа. Варненският евродепутат и кандидат за член на Европейския парламент от листата на ГЕРБ Емил Радев също ще се включи в отбелязването на Деня на Европа, в морската столица.***Варна/с. Старо Оряхово.От 13.30 часа в село Старо Оряхово ще бъде направена първа копка по проект „Реконструкция и рехабилитация на улична мрежа в гр. Долни Чифлик и село Старо Оряхово, общ. Долни Чифлик\" по Програмата за развитие на селските райони 2014-2020, подмярка 7.2. „Инвестиции в създаването, подобряването или разширяването на всички видове малка по мащаби инфраструктура\".***Велико Търново.От 10.30 часа пред Община Велико Търново ще се проведе отбелязване на Деня на Европа - 9 май: Ритуал по издигане на знамената, приветствия от кмета на Велико Търново Даниел Панов и от ученици.***Видин.От 11.00 часа заместник-кметът Венци Пасков ще се включи в поклонението ва Руското военно гробище, което се организира във връзка с отбелязване Деня на победата над хитлеризма и Деня на Европа.***Добрич.От 09.30 часа от „Гардения\" до Паметника на загиналите добруджанци в заключителния етап на Втората световна война и паметника на Съветската армия ще се проведе Шествие на „Безсмъртният полк\".***Добрич.От 10.30 часа ще се състои Общоградско поклонение и полагане на венци и цветя на Паметника на загиналите добруджанци в заключителния етап на Втората световна война и Паметника на Съветската армия.***Карлово.От 11.30 часа на пл. „20-ти юли\" ще бъдат отбелязани Денят на Европа и 74 години от края на Втората световна война.***Карлово.От 12.00 часа на площад „20-ти юли\" ще се състои концерт на Военен духов оркестър при 61-ва Стрямска механизирана бригада.***Кюстендил.От 10.15 часа в офиса на обществения посредник за територията на община Кюстендил Васил Иванов ще се проведе пресконференция.***Кюстендил.От 11.00 часа от площад „Велбъжд\" ще започне шествие по повод 9 май - Ден на победата .***Пловдив.От 13.30 часа посланикът на Русия в България Анатолий Макаров ще вземе участие в празничното мероприятие на паметника „Альоша\" по повод Деня на победата.***Пловдив.В 14.00 часа в заседателната зала на Общината ще се проведе пресконференция с участието на кмета на Пловдив Иван Тотев и ръководители на световното и българското гребане преди първата Световна купа, която ще се проведе в България***Пловдив.От 21.30 часа в с „Фестивал на светлините\" в Пловдив ще бъде отбелязан Денят на Европа. Жителите и гостите на града ще могат да видят как някои от най-красивите фасади в центъра на града „оживяват\" под цветните светлини на завладяващо 3D мапинг шоу и пет светлинни инсталации.***Сливен.От 10.30 часа около фонтан „Кълбото\" ще се проведе четвъртото издание на Евробазар'2019, организиран от Информационен център „Европа Директно - Сливен\" по повод Деня на Европа.***Смолян.От 11.00 часа в Паметник на загиналите във войните - кв. „Райково\", ще се състои честване на 74 години от края на Втората световна война и отбелязване на Ден на Европа - почетен караул и поднасяне на венци.***Хасково.От 17.15 часа Българо-руски клуб и Руски клуб - град Хасково организират полагане на цветя и венци пред паметника на Победата в парк „Кенана\" по повод Деня на победата. След това ще се проведе шествие на „Безсмъртния полк\".***Шумен.От 12.00 часа на пл. „Кристал\" на Паметник на загиналите във войните шуменци ще се състои ритуал по поднасяне на венци и цветя по случай Деня на Европа и 74 години от победата над хитлерофашизма.***Ямбол.От 10.00 часа със слово на кмета Георги Славов и поднасяне на венци и цветя пред паметник на Георги Дражев и загиналите през войните ямболци ще започне поредицата от инициативи, с които ще бъдат отбелязани Денят на победата и Денят на Европа в Ямбол.***Ямбол.От 10.00 часа пред Безистена ще бъде разположен Информационен щанд, посветен на европейската награда „Ямбол - отлична европейска дестинация за културен туризъм\". ЕВРОПЕЙСКИ ИЗБОРИ:***София.От 08.00 часа в залата на 11-ия етаж, в централата на КНСБ, КНСБ започва серия от срещи с основните партии,които са издигнали кандидати за европейските избори в края на май. Първи ще бъдат политическа партия ГЕРБ.***София.От 09.30 часа в хотел Sense, на бул. Цар Освободител № 16, комисарят по цифрова икономика и цифрово общество Мария Габриел ще открие Годишната среща на Асоциацията на европейските издатели на учебници. От 13.30 часа комисар Габриел ще открие Бизнес форум „Балкани-Средиземно море\". Събитието ще се проведе в Парк хотел Витоша.***София.От 12.30 часа в централния офис на \"Коалиция за България\" на ул. „Врабча\" 23 ще се проведе среща с ръководството на партия \"Единна Русия\".***София.От 18.00 часа в хотел \"Маринела\", зала ЕФЕ, \"Коалиция за България\" ще отбележи Деня на Европа и Деня на победата над хитлерофашизма с концерт на група \"Сигнал\".***Благоевград.От 18.00 часа Кандидатът за евродепутат Асим Адемов организира среща-дискусия с гражданите в Регионалния исторически музей.***Благоевград.От 11.00 часа в гр. Разлог проф. Румен Гечев ще вземе участие в шествието по случай 9-ти май. В 12.00 часа той ще положи цветя пред паметника на Никола Парапунов в града. В 13:30 часа проф. Гечев ще положи цветя пред паметника на Владимир Поптомов в гр. Белица. В 14:00 часа той ще посети историческия музей в града и ще се срещне с граждани.***Бобошево.От 15.00 часа на градския площад в Бобошево Андрей Новаков ще се включи в инициатива на Младежи ГЕРБ по  повод 9 май - Деня на Европа.***Ботевград.От 18.00 часа в читалището в гр. Ботевград, проф. Мариела Модева ще се срещне с граждани.***Варна.От 11.00 часа кандидатът за член на Европейския парламент от листата на ГЕРБ Емил Радев ще участва в поклонението на Паметника на Осми Приморски полк по повод 74-ата годишнина от победата над хитлерофашизма. От 12.00 часа той ще се включи в шествието до община Варна. След това Емил Радев ще вземе участие в инициативата на МГЕРБ „Моята Европа\". От 18.00 часа ще участва в представянето на енциклопедията „България във Втората световна война 1939 - 1945\".***Варна.От 17.30 часа в гр. Вълчи дол, в залата на читалището, Крум Дончев и д-р Десислав Тасков ще се срещнат с граждани. В 19.00 часа, в зала 1 на Общината в гр. Суворово, те ще се срещнат с обществеността.***Враца.От 16.00 часа на пл. „Македония\" и пл. „Христо Ботев\" ще се проведе инициатива на Европейски информационен център „Европа Директно Враца\" към Търговско - промишлена палата Враца „Аз ще гласувам - последвай ме на колела!\".***Дупница.От 18.00 часа евродепутатите Ева Майдел и Андрей Новаков ще посетят град Дупница, където ще се срещнат с граждани и ще се включат в откриване на кампанията на общинската структура. Събитието ще се състои в Дома на техниката на ул. „Христо Ботев\" 3.***Костенец.От 16.00 часа в сградата на Община Костенец Лиляна Павлова ще проведе среща с представители на образователните институции и с жители на общината.***Кочериново.От 16.30 часа в залата на читалище „Пробуда - 1919\" на пл. „Трети март\" 1 Андрей Новаков ще се включи в информационна кампания, посветена на Деня на Европа.***Кюстендил.От 13.00 часа в залата на Парк-хотел „Кюстендил\" на ул. „Калосия\" 19, Хисарлъка, евродепутатът Андрей Новаков ще вземе участие и в среща-дискусия на тема „Превозвачи и бюджет\".***Ловеч.От 10.30 часа в гр. Тетевен Момчил Неков ще поднесе цветя на Паметника на загиналите във войните пред историческия музей в гр. Тетевен. В 11:00 часа той ще поднесе цветя и на Паметника на антифашистите в града. В 14.00 часа, в читалището в гр. Априлци, Неков ще се срещне с граждани. В 17.00 часа, в читалището в гр. Угърчин, той ще вземе участие в честванията по повод 9-ти май. В 19.30 часа в читалището в гр. Лесидрен Неков ще се срещне с обществеността.***Пловдив.От 11.030 часа на Руските гробища, Тодор Стоилов ще поднесе венци и цветя. В 13.30 часа, в гр. Пловдив на Паметника Альоша, Валери Жаблянов ще вземе участие в отбелязването на 9-ти май.***Самоков.От 18.00 часа Лиляна Павлова ще посети община Самоков, където ще проведе среща - разговор с жители на общината под мотото „Денят на Европа\". Срещата ще се състои в „Младежки дом\" на пл. „Захари Зограф\".***Сапарева баня.От 10.00 часа в офиса на ГЕРБ в град Сапарева баня на ул. „Никола Вапцаров\" 2 Андрей Новаков ще се срещне с  представители на транспортния бранш и с млади хора от общината. От 11.00 часа евродепутатът Андрей Новаков ще уважи и храмовия празник на с. Ресилово, община Сапарева баня. Той ще посети храма „Св. Никола Летни\" и ще се срещне с жители на населеното място.***Силистра/с. Професор ИширковоОт 9.30 часа в центъра на с. Професор Иширково, общ. Силистра, Елена Йончева ще се срещне с обществеността.***Стара Загора.От 18.00 часа в гр. Стара Загора Иван Кръстев ще вземе участие в шествието от Паметника на съветския войн до парк \"Аязмото\".***Стара Загора.От 18.30 часа водачът на листата на ГЕРБ и СДС за европейските избори Мария Габриел ще се включи във фолклорни флашмоб „Пулсът на Европа\", организиран от младежката организация на партията в града. Събитието ще се състои на паркинга на парк „Артилерийски\", където на специално разчертан контур, дълъг близо 300 метра и изобразяващ сърдечен пулс ще се извие за втора поредна година българско хоро по повод Деня на Европа.***Шумен.От 11.00 часа в Областния предизборен щаб на БСП в гр. Шумен, Елена Йончева и Петър Витанов ще дадат пресконференция. В 12.00 часа Йончева ще посети предприятието \"Алкомед\" в града. В 14.00 часа, в Археологическия музей в гр. Велики Преслав, Елена Йончева и Иво Христов ще проведат среща-разговор на тема \"България в ЕС - вчера, днес и утре\". В 17.30 часа, в гр. Шумен, Елена Йончева и Христов ще вземат участие в шествието \"Безсмъртен полк\" и ще посетят митинг-концерта на Руски паметник. В 14.30 часа, в читалището на гр. Каспичан, Петър Витанов ще се срещне с граждани. В 17.30 часа, в читалището в гр. Нови Пазар той ще се срещне с граждани.  ", "date": "2019.05.09", "title": "Предстоящи събития на 9 май"}
{"url": "http://www.cross.bg/bulgarski-chovekut-klas-1603754.html", "text": "/КРОСС/  С изпит по български език и литература започва Националното външно оценяване за 4 клас. Началото му е в 10 часа и ще продължи 1 учебен час, а за децата със специални образователни потребности - 2 часа.По български език и литература четвъртокласниците ще бъдат оценявани върху диктовка и текст за четене с разбиране, към който има 11 задачи.Утре е оценяването по математика, а другата седмица - по „Човекът и обществото\" и по „Човекът и природата\".Около 60 хиляди са четвъртокласниците тази година, уточняват от образователното министерство.Целта на националното външно оценяване в 4 клас е да се измерят индивидуалните постижения на учениците по различните предмети, както и да се направи мониторинг на образователния процес. ", "date": "2019.05.09", "title": "60 000 четвъртокласници се явяват на миниматура по български "}
{"url": "http://www.cross.bg/gimnastika-ansambul-ispaniya-1603743.html", "text": "/КРОСС/  Ансамбълът на България по художествена гимнастика се радва на изключително внимание и добро отношение в Испания, където нашите са любимки на публиката. И на завършилата тези дни Световна Чалъндж купа в испанския град Гуадалахара, местните фенове не пропуснаха да засвидетелстват любовта си към българките, които биваха посрещани на килима с почти същите бурни аплодисменти, като представителките на домакините.Нашите са наричани \"Queens\" /\"Кралиците\"/ от почитателите на художествената гимнастика в Испания.А като потвърждение на това, популярната бивша испанска гимнастичка Алмудена Сид направи любопитно изказване в Туитър по адрес на българския ансамбъл.Единствената грация, участвала на четири Олимпийски игри /Атланта`1996, Сидни`2000, Атина`2004 и Пекин`2008/, се възхити от момичетата на Весела Димитрова и написа: \"Българският ансамбъл по художествена гимнастика трябва да бъде обявен за част от Световното наследство. Жестоки са!\" ", "date": "2019.05.09", "title": "В Испания поискаха да обявят нашия ансамбъл за част от Световното наследство "}
{"url": "http://www.cross.bg/rock-kitara-hills-1603746.html", "text": "/КРОСС/  37 групи ще свирят на третото издание на  Hills of Rock в Пловдив на 28, 29 и 30 юни на Гребната база.  Специалната нова трета сцена Music Jam добавя още имена. Предстои да се насладим на разбиващите изпълнения на швейцарските банди Dreamshade и Voice of Ruin, германците Enemy Inside, прогресив метъл бандата от Малта Decline The Fall, и още няколко български групи, сред които 40 Days Later.За съжаление, американската банда Mushroomhead поради лични причини отложи участието си за 2020 г. На тяхно място във втория фестивален ден ще видим германскатахеви метъл фурия Bonfire, казват организаторите от София Мюзик Ентерпрайсис.Hills of Rock се реализира за трета поредна година и е част от програмата на  „Пловдив 2019 - Европейска столица на културата\". Припомняме, че тридневните билети за фестивала са на цена 180 лв., а еднодневните билети - 100 лв., като цената им ще остане непроменена и по време на фестивалните дни. Kъмпинг-билетите са на стойност  50 лева на човек за трите фестивални дни (28,29 и 30 юни).Bonfire (Германия)Германската група Bonfire е създадена от Hans Ziller през 1972 като Cacumen, а сегашното си име получава през  1986. Bonfire е определяна като една от най-успешните немски банди. На сцената на Hills of Rock ще видим групата в състав Alexx Stahl (вокали), Hans  Ziller (китара), Frank Pané (китара), Ronnie Parkes (бас) и André Hilgers (ударни).Dreamshade (Швейцария)Dreamshade поставят началото си през 2006 година в Лугано, Швейцария. Бандата е имала концерти на 4 континента - Европа, Северна Америка, Азия и Африка.През януари 2019 излезе новият сингъл на групата Question Everything,който събра десетки хиляди гледания само за няколко седмици.Voice of Ruin (Швейцария)Швейцарската група  Voice of  Ruinима над 200 концерта в своята кариера. Бандата е свирила на една сцена с имена като Sepultura, Cannibal Corpse, Children Of Bodom,Hatebreed, Obituary, Samael и The Black Dahlia Murder. През 2019 предстои издаването на новия им албум „Acheron\".Enemy Inside (Германия)Enemy Inside се сформират през 2017 г. в Ашафенбург, Германия от Nastassja Giulia (вокал) and Evan K (китара). След разнообразни музикални експерименти, откриват своето отличително звучене - нещо между \"Dark Rock\" и \"Modern Metal\". Тяхната музика е комбинация от заразителни мистични акорди, силни женски вокали и агресивни аранжировки. Останалата част от групата са Dave Hadarik (китара) Dominik Stotzem(бас) и Feli Keith (барабани).Decline The Fall (Малта)Decline the Fallсе сформират през 2015 г. и бързо утвърждават името си. Петорката от Малта - Fabio Negro, Kris Farrugia, Ehren 'Bunny' Fenech, John ‘Castiel' Gatt и Matthew ‘BomBom' Mercieca,  определя себе си като прогресив метал банда. През 2017Decline the Fallимат възможност да свирят заедно със световно известни групи като Mayhem, Rotting Christ и Lacuna Coil. ", "date": "2019.05.09", "title": "37 групи забиват на третия фест Hills of Rock в Пловдив"}
{"url": "http://www.cross.bg/tema-zhivo-dushterya-1603740.html", "text": "/КРОСС/ Тема:  Паветата на площад \"Св. Александър Невски\" остават - какви са идеите на Общината?Тема:  Пътни казуси - между отговорността и правилата - какво може да намали катастрофите?Тема:  Как да наемем кола под наем в Европейския съюз, без да ни измамят?Тема: Кой трови пчелите и какво решение срещу пръскането с препарати предлагаземеделското министерство?;Тема: На живо: Ще бъде ли закрит Центъра по наркомании в София и как ще се помага назависимите?;Тема: Кой е виновен за катастрофата с автомобил на Лютви Местан, при която загинабебе? В студиото адвокатът на семейството;Тема: Десислава Иванчева под домашен арест. На живо: Как ще води кампания отапартамента си в „Младост\"?;Тема: Промяната Европа. Политически дебат с кандидатите за евродепутати;Тема: „Сватбата\" - ритуали и суеверия. Специален гост Алена за новата си книга.Тема: Предизборен сблъсък в ефира на NOVA - Лиляна Павлова от ГЕРБ, Румен Гечев от „БСП за България\", Илхан Кючюк от ДПС - битката е за вашия глас.Тема: С оръжие срещу нападатели у дома. Ще позволи ли законът повече права при самозащита? На живо - разказ за среща очи в очи с маскирани обирджии.Тема: Здравни грижи под въпрос. Поетесата Маргарита Петкова с гневна позиция заради тежко болната си дъщеря.Тема: Повече от половината асансьори се поддържат фиктивно. Има ли опасни съоръжения и кой контролира безопасността им - проверка в „На твоя страна\".Тема: Майка и дъщеря на екрана. Теодора Духовникова и Павела Апостолова за мистерията в „Дяволското гърло\"Тема: Пътят от „Обеля\" до \"Макларън\". Българин - сред най-добрите автомобилни дизайнери в света. ", "date": "2019.05.09", "title": "Теми и гости в сутрешните блокове на телевизиите"}
{"url": "http://www.cross.bg/yslyga-yvrezhdaniya-horata-1603763.html", "text": "/КРОСС/  Ще чуем исканията на хората с увреждания, готови сме да ги приемем и ако има пробойни в закона, те ще бъдат обект на промяна. Това заяви в Сутрешния блок на БНТ1 зам.-министърът на труда и социалната политика Зорница Русинова по повод готвения днес протест пред министерството от хора с увреждания.Надяваме се, че няма да има нови протести. Всеки един закон, когато започне да се прилага, може да бъде надграждан. За нас работата с хора с увреждания винаги е била приоритет, допълни зам.-министърът.Тя обясни, че социалното министерство стартира нова услуга в помощ на хората с увреждания, както и възрастните хора, нуждаещи се от специални грижи.Зорница Русинова, зам.-министър на труда и социалната политика: Работим по подзаконовата нормативна уредба, днес дори имаме възможност с около 30 общини да подпишем договори по схемата патронажна грижа. Това е нова услуга през общините в България, тъй като голяма част от хората с увреждания, както и възрастните хора имат нужда не само от социална работа и личен асистент, но и от медицинско лице, което да ги посещава. С новата услуга до два часа на ден такова лице - болногледач или медицинска сестра, ще може да посещава хората в такава нужда.Русинова допълни, че към този момент са подадени 120 проекта от общините, крайният срок за останалите е 10 май. Условията за кандидатстване по новата услуга са събиране на целева група от минимум 50 човека, а финансирането ще се определя според размера на общините.Зорница Русинова, зам.-министър на труда и социалната политика: Целта е да надградим дейността на социалния патронаж и всички останали услуги. Надяваме се над 15 000 човека да могат да ползват тази услуга.  ", "date": "2019.05.09", "title": "Стартира нова услуга в помощ на хората с увреждания "}
{"url": "http://www.cross.bg/pregovorite-partiya-strani-1603766.html", "text": "/КРОСС/  Преговорите между представители на британското правителство на Консервативната партия и лейбъристката опозиция за излизане от задънената улица за Брекзит ще продължат през идните дни, предаде Ройтерс, като се позова на говорители на двете страни.\"Това е втората продължителна среща между правителството и опозицията, която показва сериозността, с която и двете страни подхождат към тези разговори\", каза говорител на канцеларията на премиера Тереза Мей след последния кръг от дискусиите. Той съобщи, че \"през следващите дни ще има нови срещи двустранните работни групи и по-нататъшен обмен на документи, в момент, когато се опитваме да уточним детайлите на това, което обсъждаме\".\"След втория ден на разговори тази седмица преговорните екипи работят, за да определят възможностите за споразумение, и ние ще се срещнем отново в началото на следващата седмица\", заяви говорител на Лейбъристката партия - основната опозиционна сила във Великобритания. ", "date": "2019.05.09", "title": "Преговорите за Брекзит ще продължат в идните дни "}
{"url": "http://www.cross.bg/voiina-vtorata-svetovna-1603738.html", "text": "/КРОСС/ 1502 г. - Христофор Колумб потегля от Испания на своето четвърто и последно пътешествие до Новия свят.1881 г. - След държавен преврат е съставено правителство на България, начело с Казимир Ернрот.1913 г. - Подписан е Петербургският протокол, с който България предава на Румъния Силистра и 3 км около града.1927 г. - Канбера става столица на Австралия на мястото на Мелбърн.1936 г. - След като на 5 май завзема столицата Адис Абеба, Италия официално анексира Етиопия.1940 г. - Втората световна война: Германските войски нападат Холандия, Белгия и Люксембург.1945 г. - Втората световна война: В Берлин е подписана отделна капитулация на Германия пред СССР от фелдмаршал Вилхелм Кайтел, генерал-полковник Ханс-Юрген Щумпф и адмирал Ханс-Георг фон Фридебург. Съветският маршал Георгий Жуков подписва от името на Сталин, а британският маршал Тедър - от името на Дуайт Айзенхауер.1945 г. - Втората световна война: Херман Гьоринг е заловен от армията на Съединените американски щати.1946 г. - Кралят на Италия Виктор Емануил III абдикира. Скоро след това монархията е заменена с република.1950 г. - Министърът на външните работи на Франция Робер Шуман представя своето предложение за създаване на единна Европа.1955 г. - Студената война: Западна Германия се присъединява към НАТО.1970 г. - Виетнамската война: Във Вашингтон, пред Белия дом, между 75 и 100 хиляди души мирно протестират против войната.1971 г. - Изстреляна е космическата сонда „Маринър 8\".2004 г. - Президентът на Чечня Ахмад Кадиров е убит при атентат в Грозни (Чечня), по време на парада по случай Денят на победата. ", "date": "2019.05.09", "title": "9 май в историята"}
{"url": "http://www.cross.bg/voiina-vtorata-svetovna-1603739.html", "text": "/КРОСС/ На тази дата - 9 май 1945 година, се слага края на най-голямата трагедия в историята на нашата планета и човечеството - Втората световна война.Човечеството с облекчение си отдъхва от ужасите на кървавата шестгодишна месомелачка, задвижена от нацистите и техните фашистки съюзници. С облекчение си отдъхва от агресията, от терора, от зловещия призрак на бесилките и крематориумите на Освиенцим, Дахау, Бухенвалд и Матхаузен.Заслугата за победата е на световната демокрация, на антифашизма и антихитлеризма. Над всички обаче се извисява руския народ с неговите въоръжени сили, който като един се вдига, за да защити Русия, своето велико Отечество.Подготовката и разпалването на Втората световна война от най-реакционните и агресивни кръгове на хитлерофашизма е най-тежкото престъпление срещу човечеството, защото са най-опустошителни. Последователно в орбитата на войната са въвлечени 61 държави с повече от 1,7 милиарда население, съставляващо 80 процента от хората на земята. Военните действия се водят в Европа, Азия, Африка и акваторията на Световния океан. Всичко това е резултат от кроежите на хитлеровата върхушка „за нов световен ред...\" и „...за жизнено пространство и място под слънцето за Германия...\".На Девети май 1945 година е поставен край на човешкото унищожение, започнало на 1 септември 1939 година.Военните действия достигат своята кулминация при Сталинград и се превръщат в началото към прелома на Втората световна война. Благодарение на тази грандиозна победа става възможно да бъдат разгромени италианските войски на Ромeл и Северна Африка и отхвърлени в Средиземно море от англоамериканските сили.След Сталинград, през лятото на 1943 година, последва битката при Курск, с която завършва окончателно поврата във войната. По ирония на съдбата, Втората световна война завършва там, където е подготвяна, там, където са създадени плановете за чудовищното унищожение на народите и завладяването на света.С право 9 май е избран и приет за Ден на Победата. Победа, която струва на човечеството милиони, неизброими жертви и неизмерими страдания.Нашата страна, независимо от тогавашните си държавно управление и непоследователно участие във войната, също дава своя скромен принос за тази Победа.Девети май е приет и за Ден на Европа. Живеем в ново време. Демокрацията завоюва закономерните си позиции и шества на целия континент. България се приобщава към европейските структури. По тази причина празникът на Победата и Денят на Европа, по право са и на България. На този ден сме длъжни да отдадем почит към паметта на всички загинали по фронтовете на Втората световна война и жертвите на хитлерофашизма. Длъжни сме да ги славим и да дадем обет, че ще се борим за демокрация и срещу всеки опит за разпалване на нова война. ", "date": "2019.05.09", "title": "Девети май – краят на фашисткия терор"}
{"url": "http://www.cross.bg/isaya-hristofor-sveti-1603736.html", "text": "/КРОСС/ Православната църква почита днес паметта на свети пророк Исая и свети Христофор. Св. пророк Исая живал през втората половина на VІІІ век пр. Хр. Господ му възвестил, че ще накаже юдеите за тяхната неблагодарност. Исая започнал да разказва за предстоящо разорение на Йерусалим, но народът не му вярвал. Когато на юдейския престол се възкачил Езекия, той наредил да разрушат идолските капища и върнал поклонението на Бог. Тогава асирийския цар Сенахерим обсадил Йерусалим. Исая успокоил юдейския цар, като му казал, че Господ ще се застъпи за града. Същата нощ 185 000 души в асирийския стан умрели. Сенахерим веднага оттеглил войските. Скоро след това в юдея пристигнали пратеници на вавилонския цар. Езекия се похвалил с богатството си. Исая му предрекъл, че не след дълго съкровищата ще бъдат разграбени и отнесени във Вавилон. По думите му едва след 100 години юдеите ще се завърнат в Йерусалим, по времето на цар Кир. Той предсказал и падението и на много други градове и държави. Исая говорел и за раждане на Месия, като подробно описал земния живот на Исус Христос, за раждането му след непорочно зачатие и доброволната му смърт за спасението на човечеството. Исаия пророчествал в продължение на 60 години. Той починал в дълбока старост. По това време управлявал Манасия, който се разгневил на пророка и заповядал да го прережат с дървен трион.   Св. мъченик Христофор   Свети Христофор живял по времето на император Дакий. Той бил християнин и изповядвал открито вярата си. Заради това бил подложен на страшни мъчения, след които оставал невредим. Накрая той бил публично обезглавен в Ликия около 249 г. Тленните му останки били пренесени в Толедо. Днес мощите му се намират в катедралата \"Св. Петър\" в Рим. Свети Христофор е смятан за закрилник на внезапната смърт, за покровител на моряците, носачите и шофьорите.   Днес според християнската традиция се почита пренасянето на мощите на свети Николай Чудотворец от Балканския полуостров до град Берн в Италия през IX век. Българите наричали този ден Летен Никулден. Според народните вярвания летния свети Никола бил господар на дъжда,  почитали го, за да няма суша и градушки. На този ден се изпълнявал обичаят покръсти. Девойките се обличали в стари черни дрехи и се събирали в двора на църквата. Обикаляли го три пъти и пеели песни, за да омилостивят злите сили и стихии и да измолят дъжд. Празникът завършвал с курбан и голяма трапеза.", "date": "2019.05.09", "title": "Св. пророк. Исаия. Св. мчк Христофор"}
{"url": "http://www.cross.bg/rysiya-shvedski-diplomati-1603737.html", "text": "/КРОСС/ Външното министерство на Русия обяви, че е решило да изгони двама дипломати от Швеция, съобщи РИА Новости.Това е отговор на решение на шведската страна да не предостави дипломатически визи на служители на руското посолство. Говорителят на руското външно министерство Мария Захарова обяви, че тези действия представляват ответен отговор.Като риск за сигурността е бил обявен разследващ шведски журналист. Егор Путилов е роден в Русия, но работещ за шведски алтернативни медии. Неговата акредитация вече е била отнета.През февруари е бил арестуван и швед в Стокхолм по съмнения за шпионаж в полза на Русия. В следствие на това не е била удовлетворена руска молба за визи за руски дипломати.  ", "date": "2019.05.09", "title": "Русия изгони шведски дипломати"}
{"url": "http://www.cross.bg/promeni-dopulva-lekari-1603747.html", "text": "/КРОСС/\"Стреляме по крадеца безнаказано, ама не е сигурно\", пише в заглавие \"Труд\". Изданието пояснява, че с приетите на първо четене промени в Наказателния кодекс за неизбежната отбрана влизането в чужд дом дава право на собстеника му да се защитава. С друга поправка се предлага да не се наказва отбраняващия се, ако е нападнат от две или повече лица, от един въоръжен нападател или нощем, уточнява \"Труд\".\"Сега\" допълва, че ГЕРБ е подкрепил противоречивите промени, внесени от патриотите за разширяването на неизбежната отбрана.Управляващата коалиция прокарва поправки, които веднъж бяха отменени от Конституционния съд и срещу които се обявиха главният прокурор Сотир Цацаров, върховните съдии и правосъдното министерство, посочва \"Сега\".С промените се предвижда още да се стесни обхватът на т. нар. маловажни кражби. За такива вече ще се смятат обири на стойност под една минимална заплата, а не под две, както е в момента, допълва \"Дума\". Според изданието разглеждането на законопроекта, внесен преди година, е било вкарано предизборно като първа точка в дневния ред в новата сесия на Народното събрание.\"Младите ни лекари бягат в чужбина не заради пари, а за специалност\", информира \"24 часа\". Проучване на вестника сред медици, съсловни организации и депутати, занимаващи се с проблема, е показало, че не по-високото заплащане, а възможността за професионално развитие е основната причина завършващите  лекари да предпочитат да специализират извън страната.От 2015 година досега заминалите медици са със 100 по-малко, сочи справка на Българския лекарски съюз. По неофициални данни обаче близо 70%приключват образованието си с желание за развитие в чужбина. В опит да задържи част от младите лекари здраавното министерство готви промени, които да облекчат условията за специализация у нас, допълва \"24 часа\".\"Изхвърляме близо 2000 тона дрехи\", съобщава \"Монитор\". Изданието обяснява, че толкова дрехи е събрал Българският червен кръст. По негови данни само за 2 месеца в София са събрани 79 тона вехти облекла в специалните контейнери на общината. Дрeхите се рециклират и даряват на нуждаещите се, уточнява \"Монитор\".  ", "date": "2019.05.09", "title": "Преглед на вестниците на 9 май"}
{"url": "http://www.cross.bg/gorko-na-narod-1603735.html", "text": "/КРОСС/  Горко на народ, който насън презира някоя страст, а наяве и робува - ХАЛИЛ ДЖУБРАН", "date": "2019.05.09", "title": "Горко на народ"}
