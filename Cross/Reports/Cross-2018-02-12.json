{"url": "http://www.cross.bg/evroviziya-mina-zemyata-1567677.html", "text": "/КРОСС/ В мина на 100 метра под земята се проведе четвъртия от петте полуфинала за избор на участник за конкурса Евровизия в Румъния.Сцената бе поставена в прочутата солна мина в Турда, а шоуто се превърна в истинско зрелище.Седем дни са били необходими на организаторите от Румънската обществена телевизия, за да свалят 20 тона оборудване през кладенец за добиване на сол и да разпънат 13 км кабели под земята, предава БНТ.Мината, която се използва от XVII век, е изключително популярна атракция. През годините е използвана за склад и дори за бомбоубежище. Днес в нея има увеселителен парк и музей. Тази година румънската обществена телевизия организира мащабна кампания за избор на финалист за Евровизия с общо 60 участници и 5 концерта в различни градове. До финала на 18 февруари в Сигишоара ще достигнат общо 15 изпълнители. И само публиката ще избере кой да пее на сцената в Лисабон през май, където ще се проведе конкурса за песен на Евровизия. ", "date": "2018.02.12", "title": "Концерт в мина на 100 метра под земята определя финалистите в румънската Евровизия"}
{"url": "http://www.cross.bg/bulgarski-kontingent-misiyata-1567673.html", "text": "/КРОСС/ На официална церемония в Кандахар, Афганистан, 35-ият български военен контингент прие изпълнението на задачите в мисията на НАТО „Решителна подкрепа\",  съобщават от Министерството на отбраната. Командирите на 34-тия и 35-ия български военни контингенти полковник Светослав Халваджиев и полковник Георги Маргитин подписаха акта за сдаване и приемане на правомощията. Бригаден генерал Джон Латроп - командир на Командването за обучение, подпомагане и съветване „Юг\", връчи на военнослужещите от 34-ия български контингент медали за участие в мисията на НАТО „Решителна подкрепа\" и им благодари за достойната служба. На церемонията присъстваха военнослужещи от коалиционни страни-партньори.В състава на 35-ия български военен контингент са включени национален елемент, рота за охрана, екип от съветници и офицери в щаба на мисията на НАТО. Българските военнослужещи изпълняват задачи, свързани основно с организиране на контролно-пропускателния режим на автомобилния и пешеходния трафик на летище Кандахар, както и с обучение, съветване и  методическо подпомагане на формирования и военнослужещи от Афганистанската национална армия. ", "date": "2018.02.12", "title": "35-ият български военен контингент започна изпълнението на задачите си в Афганистан"}
{"url": "http://www.cross.bg/bulgariya-azerbaiidzhan-borisov-1567672.html", "text": "/КРОСС/ България очаква да започне да получава азербайджански газ от 2020 г. Това обяви министър-председателят Бойко Борисов в интервю за азербайджанската информационна агенция \"Тренд\".Както е известно българският премиер наскоро бе в Азербайджан и се срещна с президента на страната Илхам Алиев, като тогава бе открита и първата редовна самолетна линия между Баку и София.По думите на Борисов България е заинтересована от реализацията на стратегическите енергийни и транспортни инфраструктурни проекти като \"Южен газов коридор\", които свързват Европа и Азебрайджан и в резултат на това очаква до няколко години към страната ни да потече газа от Каспийско море.Премиерът взе отношение и по горещата тема в Азербайджан, а именно траещия вече почти 30 години конфликт с Армения за Нагорни Карабах. Той бе категоричен, че спорът не може да бъде решен с военна сила, а само по политически път и чрез дипломация.", "date": "2018.02.12", "title": "Борисов: От 2020-а потича газ от Азербайджан за България"}
{"url": "http://www.cross.bg/tazi-epilepsiya-informatziya-1567675.html", "text": "/КРОСС/ Над 120 държави отбелязват международния ден на епилепсията, който е във втория понеделник на февруари и конкретно през тази година на 12 февруари. От коварната болест страдат около 65 милиона души по света и над  70 000 в България. По инициатива на международното бюро за епилепсия и Международната лига срещу епилепсията, всеки втори понеделник от месец февруари е посветен на хората с тази диагноза, за да се повиши информираността и да се насърчат мерките за преодоляване на медицинските и социалните проблеми, свързани с тази болест.Председателят на Асоциацията на родители на деца с епилепсия Веска Събева  каза за предаването „12+3\" по „Хоризонт\":„Проблемите остават от една и съща величина в годините, което е много жалко, защото науката се развива, но ние не можем да помогнем качествено и навременно на хората, които живеят с тази диагноза и техните семейства. Проблемите на тези хора са във всички сфери.Лекарства има, но нямаме нови молекули. Нови лекарства не са влизали в България почти 9 години, но със скъпоструващите изследвания е доста по-труден въпросът - достъпът до ядрено-магнитен резонанс до пет-скенер, до генетичните изследвания, които се заплащат... Това са неща, които биха могли да дадат малко повече информация и спокойствие на хората -  самите семейства да знаят как да се грижат и какво ги очаква.Продължава независимо от законите и нормативните разпоредби отказът от приемането на децата в детските градини и в училищата. Все още е трудно те да могат да получат качественото образование, което е необходимо\".Основните притеснения на учителите са от това, че нямат възможност за бърза реакция и медицинската помощ.„Днес раздавахме листовки. Минахме покрай всичките институции и се срещнахме с много хора. Опитахме да им продадем нашата информация за първа помощ при епилепсия ... гледаха ни с голяма досада. Доста неокуражително ни се видя. Хората се оправдават винаги, че нямат информация, но опитали ли са да потърсят тази информация и, когато я предлагаме, дали са искали да я чуят? Мисля, че все още обществото робува малко на старите неща - че епилепсията е много страшна и едва ли не може да се предаде само и с поглед.Призивът ми е: „Информирайте се повече\"! Епилепсията не е заразна и от поглед или от докосване до нас няма да се заредите, но можете да спасите човешки живот, ако имате повече информираност\", допълни Събева.", "date": "2018.02.12", "title": "От 9 години не са влизали нови лекарства за лечение на епилепсия"}
{"url": "http://www.cross.bg/zaev-tyrtziya-makedoniya-1567676.html", "text": "/КРОСС/ Турция и Македония са свързани по братски, няма разлика между Анкара и Скопие, турците никога няма да изоставят македонските си братя. Това са думи на турския президент Реджеп Ердоган, които бяха цитирани от министър-председателя Бинали Йълдъръм, след като се срещна с македонския премиер Зоран Заев в Анкара. Според Йълдъръм, Ердоган дори е изказал твърдение, че няма да позволи промяна в името на Република Македония.Посещението на Зоран Заев в Анкара идва в момент, когато Атина и Скопие навлиза в активна фаза на преговори за разрешаване на дългогодишния спор за името на Република Македония. Неслучайно и именно тази тема беше в центъра на разговорите между Зоран Заев и Бинали Йълдъръм, като Турция вече неведнъж изрази подкрепата си за Македония.„Името на една държава не трябва да бъде определяно от друга страна. Не е правилно. но въпреки всичко най-голямото ни желание е диспутът с Гърция да бъде разрешен по приятелски\", обяви Йълдъръм.Зоран Заев от своя страна изрази пълна подкрепа за турските власти и действията им след неуспешния опит за преврат на 15 юли 2016 година.„С голяма загриженост следим трагичните събития от 15 юли 2016 г. Обсъдихме опита за държавен преврат и поддържаме демократично избраните институции на Република Турция\", обяви Заев.По време на срещата Турция е подкрепила интеграцията на Македония в НАТО. Македонският премиер се среща днес и с президента на Турция Реджеп Ердоган.„Подготвени сме да създадем условия за навлизане на повече турски капитали, а компаниите могат да инвестират освободени от данъци в продължение на 10-години\", увери Заев, който само преди дни се срещна с представители на турската компания ТАВ - концесионер на летището в Скопие и договори инвестиция от 45 милиона евро. ", "date": "2018.02.12", "title": "Ердоган: Турците никога няма да изоставят македонските си братя"}
{"url": "http://www.cross.bg/abas-pytin-razgovor-1567683.html", "text": "/КРОСС/ Владимир Путин и Доналд Тръмп са провели телефонен разговор в понеделник вечер. Това призна самият руски държавен глава при посещението на палестинския лидер Махмуд Абас в Москва.Руският президент обаче не пожела да навлиза в подробности за разговора си с американския си колега.„Просто имах телефонен разговор с президента на САЩ, г-н Тръмп. Разбира се, ние говорихме за израелско-палестинските отношения. Искам да Ви предам най-добри пожелания от него\", обърна се Путин към Абас.Путин и Абас обсъдиха ситуацията в региона и двустранните отношения между Русия и Палестина. Руският президент  обяви, че ситуацията в момента е „далеч от това, което всички искаме да видим\".Срещата се проведе в изключително тесен формат, като освен двамата президенти присъстваха от страна на Русия външният министър Сергей Лавров и президентския съветник Юрий Ушаков, а Махмуд Абас бе придружен от министъра на външните работи Риад Малки и министъра по гражданските дела Хеюсейн Ал-Шейх, предава ТАСС.", "date": "2018.02.12", "title": "Владимир Путин провел разговор с Доналд Тръмп, предаде поздрави на Махмуд Абас"}
{"url": "http://www.cross.bg/slyzhitelite-ohrana-zatvorite-1567670.html", "text": "/КРОСС/ Синдикатът на служителите в затворите отказа предложение за още 5% увеличение на бюджета. Поддържа искане за пълно изравняване на заплатите в сектора. Това обявиха от синдикалната организация, след като среща в Министерство на финансите. На нея министърът на правосъдието Цецка Цачева и председателите на управителните съвети на Сдружение „Синдикат на служителите в затворите в България\", и Сдружение Синдикат „Охрана\" - Христо Илков и Петко Чалъков се срещнаха с министъра на финансите г-н Владислав Горанов.На срещата министърът на финансите, министърът на правосъдието и синдикатите взаимно се информираха по поставени предварително въпроси по изпълнението на исканията на синдикалните организации за изравняване на трудовите възнаграждения на служителите на ГД „Изпълнение на наказанията\" и ГД „Охрана\".Обсъждайки разпределението на бюджета за 2018 г. стана ясно, че финансовото министерство е готово да осигури 5% допълнителни средства в частта „персонал\" за увеличение на заплатите в ГД „Изпълнение на наказанията\" и ГД „Охрана\", на която основа бяха обсъждани варианти за:•\tУвеличение с 5% на работните заплати на всички служителиили•\tУвеличение на базата върху която процентно се начисляват допълнителни средства за специфични и утежнени условия на труд за правоимащите.Като напомнят, че исканото увеличение на средства в разходи за персонал от Синдикат на служителите в затворите в България е във връзка с необвързаност във финансовата рамка в двете структурни звена - ГД „Изпълнение на наказанията\" и ГД „Охрана\" спрямо останалите служби в сектора за сигурност, след месеци наред настоявания от нас, срещи с политическото ръководство, писма до комисиите на Народното събрание, прес-изявления и протестни действия, заключението на УС на ССЗБ, относно направените предложения днес, се изразява в следната позиция:\"Неприемливо е след като отчиташ недостиг във фонд „Работни заплати\" и в резултат - дискриминационно третиране на едни служители спрямо други със статут уреден в един закон - ЗМВР, отново да разпределяш финансов ресурс, който ще запази социалното недоволство в цели структури на Сектор „Сигурност\".Така предложения вариант за увеличение на бюджета на МП в частта „персонал\", създава възможност за изпълнение на едно от поставените основни искания за увеличение на базата, върху която процентно се начисляват допълнителни средства за специфични и утежнени условия на труд (СУТ), но ще остави без увеличаване на заплатите работещите извън правоимащите на такова допълнително плащане, ще е явен признак на разграничаване на труда на отделните сектори и ще представлява несправедливо понесена финансова тежест от едни служители за сметка на други.В заключение ще кажем, че в направеното предложение има повече заряд на база да се конфронтират служители на едно и също ведомство и Синдикат на служителите в затворите в България няма да участва в сценарии на противопоставяне, защото вече сме заявили какво  искаме и ще продължим съобразно взетите решения с организирани солидарни действия, докато не предизвикаме необходимото внимание и управленски решения за достойно заплащане на труда в ГД „Изпълнение на наказанията\" и ГД „Охрана\".Приемането на нашето предложение за изравняване на заплатите в ГД „Изпълнение на наказанията\" и ГД „Охрана\" с останалите служби от Сектор „Сигурност\" в неговата цялост е изключително важно за нас с оглед на редица обстоятелства, действия и бездействия довели до различните увеличения на заплащането при отделните силови министерства, социално напрежение и загуба на доверие в институциите\", пишат от Синдиката на служителите в затворите. ", "date": "2018.02.12", "title": "Горанов предложи 5 процента увеличение на заплатите на служителите на затворите, те отказаха"}
{"url": "http://www.cross.bg/saakashvili-polsha-ykraiina-1567669.html", "text": "/КРОСС/ Бившият президент на Грузия и бившият губернатор на Одеса Саакашвили  и настоящ опозиционер в Украйна беше зрелищно арестуван в ресторант в Киев, предаде агенция УНИАН.По първоначални данни задържането е по искане на миграционните власти в страната.За ареста потвърди и съратникът на опозиционния лидер  Давид Сакварелидзе. По думите му в ресторанта са нахлули маскирани мъже с надписи на униформите „Държавна гранична служба\" и са отвели политика в неизвестна посока.Това е поредният скандал около Саакашвили. Преди Нова година той също бе арестуван, но до задържането му никак не бе лесно, като при първия опит стотици негови привърженици успяха да го „освободят\" от полицейския автомобил. Междувременно той, пък бе осъден и в родната си Грузия.По-късно стана ясно, че Саакашвили е депортиран в Полша и вече е пристигнал в страната.„Михаил Саакашвили е приет на полска територия\", съобщи прессекретарят на полските гранични служби Агнешка Голяс.Причината да бъде пратен в Полша е, че според властите в Киев той е пребивавал незаконно в Украйна. Затова той бива депортиран, но не в родната му страна, а в държавата, от която е пристигнал в Украйна, което в случая е именно Полша.", "date": "2018.02.12", "title": "Нов зрелищен арест на Саакашвили, депортираха го в Полша"}
{"url": "http://www.cross.bg/tyrtziya-bulgariya-angelkova-1567674.html", "text": "/КРОСС/ Турските туристи пътували у нас през миналата година са нараснали с 12,5%, достигайки повече от 636 хил. Така пазар Турция се нарежда на 4-то място сред водещите страни за входящ туризъм у нас. Това обяви министърът на туризма Николина Ангелкова пред Нюман Куртулмуш, министър на културата и туризма на Турция. Министърът допълни още, че южната ни съседка е сред основните предпочитани дестинации за пътувания на българи зад граница, които през миналата година нарастват със 7,6 на сто, съобщават от пресслужбата на ведомството.Министър Ангелкова представи пред госта разработваните в момента винено-кулинарни и СПА маршрути и проектите в дигиталната сфера, като сътрудничеството с Вайбър и създаването на Chat Extension, който дава възможност за директно  споделяне на туристически обекти.Туризмът е ключов сектор и за засилване на регионалното сътрудничество, заяви министър Ангелкова. И допълни, че България работи със своите партньори от Югоизточна Европа и Западните Балкани за създаване на общи продукти в областта на културния, историческия, морски, уелнес, селски, екологичен и религиозен туризъм. Важно място сред тях е именно Турция, с която работим заедно и в работната група на ОЧИС по въпросите на туризма, каза още министърът. Тя поясни, че престои да се проведе среща на министрите с ресор туризъм на страните членки на ОЧИС и покани своя колега на планираното събитие.Пример за доброто партньорство между България и Турция е и създадената работната група между страните. Символичен старт на дейността ѝ се дава именно с днешната среща между министрите Ангелкова и Куртулмуш. Целта ѝ е да подготви общи проекти за реклама на турския и българския фолклор, обичаи, кухня и други. С тях страните ще привличат повече туристи, като основен фокус ще са далечни пазари, като Китай, Индия и САЩ.\"Планират се и организиране на Дни на България в Турция, както и Дни на Турция в България.  Подготвяме маркетингова промоционална кампания за турския пазар\", заяви министър Ангелкова.Тя обясни, че специални целеви групи ще бъдат не само туроператори и агенции, но и крайни потребители, например семейства с деца.\"От изключително значение за нас е в България да бъдат провлечени повече турски туристи през зимата\", коментира още министър Ангелкова. ", "date": "2018.02.12", "title": "С обща реклама на фолклора и храната си България и Турция ще привличат туристи от далечни дестинации"}
{"url": "http://www.cross.bg/obvinitelniya-chenalova-rymyana-1567671.html", "text": "/КРОСС/ Специализираният наказателен съд върна на прокуратурата обвинителния акт срещу бившия съдия от Софийския градски съд Румяна Ченалова, съобщава БНР.Според съда, неяснотите в него сериозно ще затруднят правото ѝ на защита.Делото е в спецсъда по силата на последните промени в НПК, които направиха и магистратите контингент на тази съдебна структура. Преди влизането им в сила обаче, докато тези дела се гледаха в Софийския градски съд - съдбата на обвинителния акт беше същата - върнат заради съществени процесуални нарушения.Румяна Ченалова е на съд за длъжностно и документно престъпление. Макар и с двама адвокати, близо час тя се защитаваше сама. Това стана в рамките на т. нар. \"разпоредително заседание\", на което се обсъжда именно качеството на обвинителния акт. Очаквано тя го разкритикува, а съдът - без да се съгласява с всичко, го върна на спецпрокуратурата. Три представителки на държавното обвинение защитаваха обвинителния акт. Две от тях - Клементина Паличева и Людмила Николова, се оплакаха:„Считам, че съдът можеше да ни даде възможност да вземем становище.Сега ще вземем отношение в протест. Имаме такова право\". ", "date": "2018.02.12", "title": "Спецсъдът върна на прокуратурата обвинителния акт срещу Румяна Ченалова"}
{"url": "http://www.cross.bg/myzeii-godina-lyudmil-1567655.html", "text": "/КРОСС/ Общо 340 експоната от нашите земи от 22 обекта, открити през миналата година и постери за общо 50 проучвания от ранната праистория до Средновековието, показва в изложба Националният археологически институт с музей. Това заяви днес на брифинг директорът на НАИМ при БАН доц. Людмил Вагалински, предава  БГНЕС.Изложбата ще бъде открита на 16 февруари т.г. от 18 ч. и ще продължи до 1 април 2018 г. в Археологическия музей.Тя представя резултата от теренната работа на българските археолози през изминалата година с най-интересните находки и с богат илюстративен материал.Повод за експозицията е Денят на археолога- 14 февруари. Традиционно по време на откриването на изложбата директорът на института доц.д-р Людмил Вагалински връчва награди на български журналисти с принос в популяризирането на научната дейност на археолозите.Тази година съорганизатори на изложбата са 17 исторически и археологически музея в страната- НИМ, Регионалния исторически музей /РИМ/- Благоевград, РИМ-Шумен, РИМ- София, музей „Старинен Несебър\", ИМ Димитровград и др., разказа за процеса за събиране на експозицията гл.ас. д-р Камен Бояджиев.Сред експонатите са предмети от продължаващите проучвания на пещерите Козарника и Бачо Киро,праисторическите селищни могили Юнаците и Козарева могила, къснобронзовият некропол край Балей, античните градове Аполония, Хераклея Синтика, Деултум, Сердика и Филипополис, средновековната българска столица Търново и Калиакра. Някои от най-впечатляващите находки са антропомарфните статуетки от къснонеолитното селище при Дамяница, златен амулет от селищна могила Юнаците, червенофигурен кратер от Аполония/Созопол/, златна огърлица от Хераклея Синтика, бронзова флейта от Деултум, мраморна статуя на богинята Изида от Каснаково, Димитровградско, изящна нефритена катарама от Калиакра. ", "date": "2018.02.12", "title": "Археологическият музей показва изложба с находките от миналата година"}
{"url": "http://www.cross.bg/zahri-izdirvan-durzhava-1567665.html", "text": "/КРОСС/ За 90 дни ще остане в ареста мароканецът Науфел Вашид Захри, който е издирван от „Интерпол\" за тероризъм и връзки с „Ислямска държава\". Това реши Хасковският окръжен съд, предава БТВ.В рамките на тези 90 дни мароканските власти трябва да внесат молба за екстрадирането на Захри.По-рано днес при нелегално преминаване на границата ни от турска страна. Оказа се, че по настояване на мароканските власти е издирван от Интерпол и обвинен, че е член на „Ислямска държава\". Според Интерпол той бил част от т.нар. служба „Механизация към Главна дирекция - Военни лагери към терористичната организация и като такъв е ходел опасан с боеприпаси из Сирия.Пред съда мъжът разказа, че е влязъл у нас нелегално на 13 януари, като при задържането си е представил неистински документи. Самоличността му е била установена от служители на ДАНС в центъра в Любимец. Захри призна, че е живял 4 години със семейството си в Сирия, но отрича да е терорист.Той обясни, че преди 6 месеца е изпратил близките си обратно в родината и знае, че е издирван от властите там. Затова и заяви, че иска да живее в нашата страна.", "date": "2018.02.12", "title": "Съдът остави в ареста за 90 дни обвинения за тероризъм мароканец , той искал да живее в България"}
{"url": "http://www.cross.bg/zagora-stara-epidemiya-1567666.html", "text": "/КРОСС/ Грипната епидемия в област Стара Загора се отменя от 13 февруари. Това съобщиха от Регионалната здравна инспекция - Стара Загора, предава БНТ.Отчита се значителен спад на острите респираторни заболявания и понижена заболяемост - 233 на 10 000 население.Болните с висока температура и други признаци на грип да не провеждат самолечение, съветват от инспекцията. При наличие на симптоми на грип да посещават личните си лекари и да не ходят болни на работа. ", "date": "2018.02.12", "title": "Отменят грипната епидемия в Стара Загора"}
{"url": "http://www.cross.bg/radev-yavorov-rymen-1567664.html", "text": "/КРОСС/ „Поетът Яворов запали искрата на приятелството между нашите два народа и огънят, който днес гори е в резултат на тази искра. Щастлив съм, че в годината, в която отбелязваме 140 години от неговото рождение, имаме толкова хубави поводи да сме днес тук\". Това заяви държавният глава Румен Радев, който бе гост на 131-во основно училище „Пейо Яворов\" в Ереван.Президентът, който беше посрещнат по стар български обичай от деца в носии с хляб и сол, поднесе цветя пред паметника на патрона на учебното заведение, а по-късно присъства на представянето на книга, посветена на великия български поет и драматург. От 2006 г. училището поддържа кабинет-музей, който включва ценна сбирка  от фотографии, барелефи и редки издания, свързани с живота и творчеството на Яворов.В училището Румен Радев съвместно с министъра на културата на Армения Армен Амирян откриха кабинет за интерактивно обучение. Залата е оборудвана с финансовата помощ на българската държава.В словото си пред гостите Румен Радев посочи важната роля на 131-во училище „Пейо Яворов\" в Ереван като силна връзка между българския и арменския народ и като пазител на българския дух и традиции в Армения. „Там, където нашите деца пеят на български език и танцуват български танци, няма как нашето приятелство да не просъществува\", каза Румен Радев и допълни, че българската държава оценява високо тези усилия, в резултат на които е и изцяло новият компютърен кабинет.Румен Радев се обърна към родителите и учителите, изпълнили до краен предел училището, като им пожела учениците да растат като достойни граждани на Армения и на света. „Нека не забравят, че на хиляди километри оттук имат приятелския български народ\", посочи президентът.По повод 140 години от рождението на поета Пейо Яворов и във връзка със значимия принос за популяризирането на българската култура, образование и традиции държавният глава Румен Радев удостои 131-во основно училище „Пейо Яворов\" с почетен плакет „Св. Св. Кирил и Методий\".В срещата участваха представители на Дружеството за приятелство и културни връзки „Армения-България\", преподаватели, културни дейци, десетки наши сънародници.По-рано през деня президентът Радев беше посрещнат от своя арменски колега Серж Саргсян с официална церемония в Президентския дворец в Ереван.Президентът Радев посети и Центъра за креативни технологии „Тумо\" в Ереван. ", "date": "2018.02.12", "title": "Президентът Румен Радев: Искрата на приятелството, която Яворов запали между българи и арменци, гори и днес"}
{"url": "http://www.cross.bg/narysheniya-prevoz-putnitzi-1567667.html", "text": "/КРОСС/ Близо 150 акта от началото на годината са съставени на таксита в района на летище „София\" за нарушения и нерегламентиран превоз на пътници, съобщават от полицията.До момента са проведени 830 специализирани проверки на служители на ГД \"Национална полиция\" и ИА „Автомобилна администрация\".Заловен е водач, който е извършвал превоз на пътници срещу заплащане, без да има лиценз за тази дейност. Наложена му е принудителна административна мярка и е образувано досъдебно производство.В пет таксиметрови автомобила са открити монтирани устройства за манипулиране на данните на таксиметровите апарати, т.нар. „помпи\".Две таксита са спрени временно от движение поради установени технически неизправности.Други най-често срещани нарушения са: управление с изтекло наказателно постановление или без удостоверение за водач на лек таксиметров автомобил; липса на удостоверение за психологическа годност, както и непопълнени пътни книжки. Констатирани са и случаи, при които шофьори са управлявали таксиметровите автомобили без да са ползвали задължителната седмична почивка.  ", "date": "2018.02.12", "title": "150 акта са съставени на таксиджии на софийското летище от началото на годината"}
{"url": "http://www.cross.bg/dobrev-dymite-posochi-1567668.html", "text": "/КРОСС/ От началото на 2018 г. токът на енергийната борса е с около 20% по-евтин, отколкото беше през декември. Това посочи в студиото на „Лице в лице\" по БТВ депутатът от ГЕРБ и бивш енергиен министър Делян Добрев. Работодателски организации готвеха протести заради високите цени на електроенергията за бизнеса, но след разговори с властта се отказаха.„Успяхме да тушираме напрежението на този етап с обещания. Обещанията в следващата една седмица ще се превърнат в реално изпълнени ангажименти\", посочи Добрев.По думите му до кризисната ситуация се е стигнало, след като „една малка група фирми\" е изкупила цялата енергия на свободния пазар на 70-75 лв. за мегаватчас и след това я продавала за до 120.Ангажиментът на правителството е вече топлофикации, заводски централи, когенерации и ВЕИ над 5 мегавата да продават на свободния пазар, а да не разчитат на фиксирани преференциални цени и задължително изкупуване от НЕК. Вместо това държавата ще дава определена премия според вида на производителя.„С тези промени производителите на енергийната борса ще нараснат от трима до близо 100\", отбеляза Добрев.По думите му в неделя е постигната и рекордно ниска цена на борсата от 24 лв. за МВтч., а от бизнеса посочват, че получават все по-добри оферти от търговците.По отношение на т.нар „американски тецове\" Делян Добрев изрази мнение, че трябва да се търси диалог както с ръководствата на централите, които произвеждат скъп ток, така и с еврокомисията, която вече не разрешава преференциално изкупуване на произведена електроенергия.Председателят на ресорната комисия в парламента посочи, че в този случай не трябва да се търси решение с приемането на нарочен закон, защото това би довело до дълга арбитражна процедура. По думите му има ясен финансов модел, по който може да се изчисли колко може да се наложи да плати енергетиката вероятно чрез заем от ЕБВР, за да покрие направените инвестиции. ", "date": "2018.02.12", "title": "Делян Добрев: С обещания успяхме да тушираме напрежението с работодателите"}
{"url": "http://www.cross.bg/niro-strana-trump-1567653.html", "text": "/КРОСС/ Американският актьор Робърт Де Ниро за пореден път застана срещу президента Доналд Тръмп. Този път той разкритикува позицията на държавния глава и неговата администрация по въпроса за климатичните промени.Де Ниро отправи критиките в Дубай, където участва в годишна среща на върха, посветена на управлението, на която присъстват премиерите на Индия и Франция, както и директорът на Международния валутен фонд.Пред препълнена зала актьорът обяви, че идва от една назадничава страна, която страда от временно умопомрачение. Той разказа, че в страната, която описва, миналата седмица ръководителят на Управлението за защита на околната среда, е казал, че глобалното затопляне може би е нещо добро за човечеството.\"Говоря за моята собствена страна, за САЩ. На нас не ни харесва да казваме, че сме назадничава страна, така че нека просто кажем, че страдаме от временно умопомрачение\", заяви Де Ниро, цитиран от \"Канал 3\".Той предизвика смях и овации, когато добави, че САЩ ще се излекуват, като гласуват за изхвърлянето от власт на своя опасен лидер.Де Ниро не за първи път критикува Тръмп. Още по време на президентската кампания той отправи остри реплики към милиардера, а след това оглави и митингите срещу него.", "date": "2018.02.12", "title": "Де Ниро отново критикува Тръмп, САЩ се превърнали в назаднчива страна, страдаща от умопомрачение"}
{"url": "http://www.cross.bg/shymen-yuliyan-srok-1567657.html", "text": "/КРОСС/ Окръжната прокуратура в Шумен постигна осъдителна присъда за бившия ръководител на хидротехнически район в „Напоителни системи\" в Шумен Юлиян В. (б.р. Вълчев).Днес, 12 февруари 2018 г., 48-годишният подсъдим бе признат за виновен за умишлена безстопанственост като ръководител на предприятието от състав на Шуменския окръжен съд, който му наложи наказание 2 години лишаване от свобода с 3-годишен изпитателен срок, съобщават от пресслужбата на Апелативна прокуратура - Варна. С присъдата си съдът го лиши и от правото да заема определена държавна или обществена длъжност за срок от 2 години. В момента осъденият Юлиян В. е директор на общинското предприятие „Общински жилища и имоти\" в Шумен, където е бил назначен на 29 ноември миналата година.Съдът призна за виновен Юлиян В., който в качеството си на длъжностно лице и при условията на продължавано престъпление по член 219, ал. 3, във връзка с ал. 1 от НК от началото на август до 13 септември 2013 г. не положил достатъчно грижи за ръководенето, управлението и стопанисването на повереното му имущество, от което последвала значителна щета за предприятието - 49 003 лева.Осъдителната присъда на Шуменския окръжен съд подлежи на протест и обжалване пред Апелативния съд във Варна в 15-дневен срок.", "date": "2018.02.12", "title": "Осъдиха бивш  шеф на \"Напоителни системи\" в Шумен"}
{"url": "http://www.cross.bg/raneni-vlaka-zaginal-1567658.html", "text": "/КРОСС/ Поне един човек е загинал, а над 20 са ранените след удар на два пътнически влака в Австрия, предадоха световните агенции, цитирани от БТВ.Инцидентът е станал близо до Грац. По първоначална информация единият влак е ударил другия странично.Причините за инцидента се изясняват.Единият от влаковете е дерайлирал в следствие на удара.Загинала е жена, а поне 22 души са ранени, сред които има и деца.", "date": "2018.02.12", "title": "Два влака се удариха в Австрия, има загинал и множество ранени"}
{"url": "http://www.cross.bg/tzena-minimalnata-drebno-1567654.html", "text": "/КРОСС/ Правителството на Руската федерация не планира да повишава минималната цена на дребно на водката, съобщи в интервю за „Российская газета\" вицепремиерът Александър Хлопонин, предава БГНЕС.\"Засега не планираме да увеличаваме минималната цена на дребно, през тази година пред нас не стои такава задача. През 2018 тя няма да бъде повишена\", казва Хлопонин.Той уточнява, че се чуват предложения да се привърже минималната цена на водката към инфлацията, за да компенсира на производителите свързаните с този процес загуби. Предлага се и при формирането на тази цена да се тръгне от жизненото равнище. Според министъра се работи с Министерството на финансите, за да не се допусне да се използва тази цена за изтласкване от пазара на определени производители.\"За съжаление този механизъм се използва за недобросъвестна конкуренция. Искаме да извадим даден производител на някакъв алкохол - и се започва: давайте да му вдигнем минималната цена на дребно и по този начин веднага да изчезне тази категория производители\", пояснява Хлопонин.По-рано се съобщаваше, че минималната цена за 0,5 литра водка ще бъде 205 рубли (2,87 евро). Според Министерството на финансите изясняват, че \"няма причини за вдигане на минималните цени на дребно\", тъй като това е свързано с увеличение на акциза, а акцизът на твърдия алкохол в Русия е замразен за още две години. ", "date": "2018.02.12", "title": "Властите в Русия успокояват: Няма да се вдига цената на водката"}
{"url": "http://www.cross.bg/pensionirane-direktor-grebenarov-1567660.html", "text": "/КРОСС/ Заместник-директорът на Главна дирекция \"Национална полиция\" (ГДНП) старши комисар Тодор Гребенаров е подал заявление за пенсиониране, съобщава \"Хоризонт\".Към момента не са ясни мотивите му.Името на комисар Гребенаров беше споменавано за нов директор на Националната служба за охрана след оставката на досегашния директор ген. Ангел Антонов.В последствие на поста временно беше назначен Росен Тодоров. ", "date": "2018.02.12", "title": "Зам.-шефът на \"Национална полиция\" е подал заявление за пенсиониране"}
{"url": "http://www.cross.bg/borba-sreshtata-koryptziyata-1567661.html", "text": "/КРОСС/ БСП продължава с поредицата от обсъждания на Истанбулската конвенция. Пълно сходство в позициите за отхвърлянето ѝ и провеждане на национален референдум по въпроса за нейната ратификация постигнаха БСП и неправителствените организации Алианс на гражданите на България, Движение за пълна заетост и ценова стабилност и Фондация за подпомагане жертви на престъпления и борба и с корупцията,  съобщават от пресслужбата на партията.По време на срещата членът на ИБ на БСП Атанас Зафиров запозна представителите на НПО сектора с инициативите на левицата за защита на жертвите от домашно насилие, като желанието й да бъде променен Наказателният кодекс и умишленото причиняване на средна телесна повреда да отиде при престъпленията от общ характер, както и да има кризисни центрове във всеки областен град.В хода на срещата бяха обсъдени и въпроси, касаещи отношенията на БСП с неправителствения сектор, по теми като- развитие на гражданското общество, борба с корупцията, борба с монополите и запазване обществения характер на българското здравеопазване.", "date": "2018.02.12", "title": "Обществени организации подкрепиха БСП за провеждането на референдум за Истанбулската конвенция"}
{"url": "http://www.cross.bg/byrgas-yslygi-sotzialni-1567656.html", "text": "/КРОСС/ На 13 и 14 февруари Бургас ще домакинства Национална среща на ръководители на социални услуги по темата \"Нормативно определени изисквания по прилагане промените в Закона за социално подпомагане през 2018 г. при предоставяне на социалните услуги\". Участие в нея ще вземат над 100 делегати - зам.-кметове, ръководители на социални услуги, експерти и представители на общините Средец, Созопол, Поморие, Несебър, Търговище, Варна, Белене, Силистра, Стражица, Карнобат, Лясковец, Свищов, Стражица, Габрово, Харманли, Добрич, Русе, Елхово, Дулово, Сливен, Ямбол и Бургас.Форумът се организирана от Община Бургас, съвместно с Национален Алианс за Социална Отговорност /НАСО/. Събитията в него ще се проведат на 13.02.2018 г. /вторник/ в залата на местния парламент в Културен дом на нефтохимика, ет. 2, от 13.00 до 17.00 ч.; както и на 14.02.2018 г. от 9.30 до 12.00 ч. -  работно посещение в социални услуги, предоставяни от Община Бургас, с цел обмяна на опит и добри практики. Срещите се организират с участието на експерти от Агенция за Социално Подпомагане - София, като лектори ще бъдат  г-жа Николина Иванова - началник на Отдел \"Социални услуги за пълнолетни лица\" към Главна дирекция \"Социално подпомагане\", и г-жа Таня Първанова - главен експерт в отдел \"Социални услуги за деца\".Форума ще открият д-р Лорис Мануелян - зам.-кмет \"Здравеопазване, социални дейности и спорт\" в Община Бургас и Костантин Луков - председател на Общински съвет - Бургас. Приветствие ще поднесе и г-н Георги Георгиев - председател на Национален Алианс за Социална Отговорност.Програма13.02.2018 г. / вторник/ - залата на Общински съвет - Бургас,Културен дом на нефтохимика,  пл. Тройката 1, ет. 213.00 - 13.15 - Регистрация.13.15 - 13.40 - Официално откриване от д-р Лорис Мануелян - зам.-кмет \"Здравеопазване, социални дейности и спорт\" и г-н Костантин Луков - председател на Общински съвет  - Бургас. Представяне на участниците.13.40 - 14.10 - Представяне на нормативно определените изисквания по прилагане промените на  ППЗСП през 2018 г. при предоставянето на СУ, г-жа Николина Иванова - началник на Отдел СУПЛ, Главна дирекция \"Социално подпомагане\", и г-жа Таня Първанова - главен експерт в отдел СУД, АСП.14.10 - 15.00 - Дискусия.15.00 - 15.20 - Кафе - пауза.15.20 - 16.40 - Въпроси и казуси от практиката. Дискусия.16.40 - 17.00 - Обобщение и закриване на работния ден.", "date": "2018.02.12", "title": "Бургас домакинства национална среща на ръководители на социални услуги"}
{"url": "http://www.cross.bg/batak-semeiistva-putya-1567651.html", "text": "/КРОСС/ Пожарникари, полицаи и горски работници съдействаха на няколко семейства закъсали с автомобилите си в планината, съобщиха от ОДМВР - Пазарджик. Сигнал за случая е получен вчера около 12.30 часа на телефона за спешни повиквания - 112.Няколко семейства решили да прекарат почивката си в планината и отседнали в местността Кавал тепе край Батак. Две от тях решили да се прибират и потеглили с автомобилите си. Пътят е горски, не е част от пътната мрежа и по неговото протежение имало солидна снежна покривка.В резултат на това на около 4 километра преди да излязат на пътя Батак - Доспат двете коли заедно с хората в тях заседнали в снега. След получаване на сигнал за случилото се към мястото били насочени дежурен екип с високопроходим противопожарен автомобил от РСПБЗН - Батак, полицейски автопатрул от участъка в родопския град. На помощ се притекли и служители от местното горско стопанство. С помощта на тежка техника пътя бил изчистен и три часа по-късно автомобилите продължили по пътя към дома. ", "date": "2018.02.12", "title": "Спасяваха семейства, закъсали в местността Кавал тепе край Батак"}
{"url": "http://www.cross.bg/litza-hrizantema-detza-1567649.html", "text": "/КРОСС/ Районната прокуратура в Габрово е образувала досъдебно производство за изтезаване на деца в Центъра за настаняване на деца с увреждания. След разпространените преди по-малко от месец кадри на насилие, повечето служители в центъра \"Хризантема\" бяха освободени.Прокуратурата разследва и целия персонал на дома, както и длъжностните лица от общината в Габрово, за да бъде установено дали има извършени и други престъпления от лица, извън заснетите във видеоматериалите.Събрани са достатъчно данни за извършено престъпление от общ характер, съобщиха от прокуратурата.В дом \"Хризантема\" са били изтезавани дете и непълнолетно лице, намиращи се под грижите на служителите в социалното заведение.Разследването се извършва под ръководството на прокуратурата. Дадени са указания за назначаване на експертизи за получените от децата телесни увреждания. Установява се тяхното психическо състояние, както и годността им да бъдат свидетели.Разследването ще обхване изясняване на действията на персонала в дома, както и на длъжностните лица от общинската администрация. Целта е да се установи дали има извършени и други престъпления от хора, останали извън камерите при заснемането на видеоматериалите. ", "date": "2018.02.12", "title": "Прокуратурата образува досъдебно производство за изтезаване на деца в габровския дом \"Хризантема\""}
{"url": "http://www.cross.bg/napravi-strelbata-greshki-1567652.html", "text": "/КРОСС/ Ново разочарование претърпяха българските биатлонисти и във втория си старт на Олимпийските игри в Пьонгчанг. Този път в преследването на 12,5 км.Трима наши представители завършиха сред първите 60 в спринта и получиха право да участват в преследването. Те обаче не успяха  да постигнат кой знае колко по-добро класиране. Най-добре отново се представи Красимир Анев. Този път той обаче завърши на 45-а позиция с 5 грешки в стрелбата, като така отстъпи и с 8 места от предишния старт.Владимир Илиев е веднага след него - 46-и, като той напредна с 8 позиции в сравнение със спринта благодарение на отличното си бягане, тъй като направи цели 7 грешки в стрелбата.Антон Синапов пък направи 8 пропуска на огневия рубеж и остана на 60-а позиция от 60 стартирали.След като остана 8-и в спринта, големият фаворит Мартен Фуркад разкри потенциала си и грабна златния медал. Той направи само една грешка на стрелбището и навакса изоставането си от 22 секунди на старта.Шведът Себастиан Самуелсон взе среброто, а германецът Бенедикт Дол бронза.При жените само една участничка заслужи място на старта в преследването. Емилия Йорданова тръгна последна 60-а и се изкачи до 55-о място, въпреки 6 те си грешки в стрелбата.Шампионка, както и в спринта стана германката Лаура Далмайер, която направи само една грешка в стрелбата.Анастасия Кузмина (Словакия) направи цели 4 грешки на рубежа, но въпреки това стигна до сребърния медал и то при положение, че тръгна 13-а с 54 секунди изоставане. Бронзът отиде при Анаис Бесон (Франция).", "date": "2018.02.12", "title": "Ново разочарование за българските биатлонисти в Пьонгчанг"}
{"url": "http://www.cross.bg/plovdiv-ploshtad-kmetut-1567640.html", "text": "/КРОСС/ Един милион лева искат от Община Пловдив собствениците, които поставиха ограда на площад „Централен\" в града. Това съобщи на пресконференция кметът Иван Тотев, предава „Фокус\".„Само така те са съгласни да продадат оградения терен\", каза кметът.Той посочи, че това предложение ще бъде разглеждано от Общинския съвет, но изказа съмнение, че изобщо трябва да се прави това, тъй като теренът си е общински.Както е известно през миналата седмица част от централния площад на Пловдив усъмна със заграждения и надписи върху тях „частен имот\". Оградената площ е около 300 кв.м. Парцелът е реституиран от няколко собственици още през 1999 г. По-късно от Община Пловдив правят опит да го откупят, но неуспешно.Кметът за пореден път коментира спънките от страна на фирмата от Антоново, със собственик „Анка овчарката\", която спира големи проекти на Пловдив, като ги обжалва в последния ден от изтичането на срока за това. Последният пример за това е внесената жалба срещу реконструкцията на площад „Централен\". По този повод днес кметът Иван Тотев отново заяви, че Анка няма да попречи на Пловдив да стане Европейска столица на културата.„Анка може да е всеки един от нас, може да я виждаме по Главната, може да е някой адвокат, може да е някой учител, може да е някой участник в управлението на Пловдив. Анка може да е всеки. Но понеже идвам от молитвена закуска, а Господ дава предизвикателства на хората, които обича, то ако Анка смята, че ще попречи на реализирането на проекта за културна столица, много се лъже\", каза Тотев. Той добави, че няма да успее и този, който смята, че така може да се печелят избори. ", "date": "2018.02.12", "title": "1 милион лева искат от общината заградилите част от централния площад в Пловдив"}
{"url": "http://www.cross.bg/samolet-dyshi-moskva-1567639.html", "text": "/КРОСС/ Общо 209 части от тела са открити в района на катастрофиралия самолет в Раменска област край Москва.Това разкри източник от оперативния щаб, разгърнат на мястото на инцидента, пред РИА „Новости\". На място  действат общо около 600 души, които извършват издирвателни дейности.Общо 71 души - 65 пасажери и 6-има от екипажа, би трябвало да са били на разбилия се самолет. Няма оцелели.Продължава разследването на инцидента, като до момента няма и водеща версия. Вече са открити двете черни кутии, които би трябвало да кажат какво се е случило. От авиокомпанията собственик  на въпросния Ан-148 „Саратовски авиолинии\" обявиха, че машината е била технически изправна и е преминала преглед преди излитането си от Москва за Орск.", "date": "2018.02.12", "title": "Откриха 209 части от тела в района на разбилия се самолет в Русия"}
{"url": "http://www.cross.bg/suvet-klientski-bulgariya-1567638.html", "text": "/КРОСС/ На 10 февруари 2018 г. в гр. Пловдив се проведе 11-а поред среща на Клиентски съвет към EVN България - група от битови клиенти, които участват в дискусии с представители на компанията. За настоящия състав на Клиентски съвет това беше второ заседание. На срещата в гр. Пловдив бяха обсъдени теми свързани с факторите, влияещи на консумацията на електричество в домакинствата, особено през зимния сезон. Участниците в Клиентски съвет представиха свои предложения за енергийна ефективност в дома и по-добър контрол на потреблението през зимните месеци. Вниманието беше насочено и към това, че е важно всеки клиент да бъде активен и да се информира за спецификите, които определят консумацията на електроенергия в неговия имот; да обърне внимание на своя индивидуален режим и интензивност на потребление. Инициативата Клиентски съвет се състои в срещи между битови клиенти на EVN България и представители на дружеството. Дискутират се различни теми, свързани с дейността на EVN България и се изработват различни предложения и препоръки, които биха били полезни за усъвършенстване на предоставяните от дружеството услуги.  ", "date": "2018.02.12", "title": "Клиентски съвет към EVN България обсъди мерки за енергийна ефективност в дома   "}
{"url": "http://www.cross.bg/popov-rysiya-spartak-1567642.html", "text": "/КРОСС/ Футболист №1 на България Ивелин Попов смени отбора си в Русия. Той премина от „Спартак\" (Москва) в „Рубин\" (Казан) като преотстъпен до края на сезона.Новината бе потвърдена и от двата клуба.Попов ще бъде под наем в „Рубин\" до 30 юни 2018-а, като според медиите в Русия в контракта му няма опция за закупуването му след това. Две трети от заплатата на българина ще бъде плащана от настоящия му клуб „Спартак\".С московския гранд Попов, който е носител на приза „Футболист на България\" за последните три години, спечели и титлата на Русия, но през този сезон често не е сред титулярите, заради което се прибегна до трансфера му.Новият отбор на Попов „Рубин\" в момента е на 11-о място в класирането, докато „Спартак\" е на 3-та позиция и още има надежда за титлата, въпреки че 10 кръга преди края на руското първенство изостава с 8 точки от лидера „Локомотив\" (Москва).", "date": "2018.02.12", "title": "Футболист №1 на България смени отбора си в Русия"}
{"url": "http://www.cross.bg/priloshalo-politziyata-pomosht-1567641.html", "text": "/КРОСС/ Мъж на 49 години е издъхнал минути след като му прилошало по време на каране на ски в Пампорово, съобщиха от полицията.Нещастният инцидент е станал вчера около 16:20 ч. на зелена ски писта \"Снежанка-6\".Както си карал, на пловдивчанина му прилошало и паднал.Веднага била потърсена помощ от служители на Планинската спасителна служба в зимния курорт.Те пристигнали на място, започнали да му оказват първа помощ, но мъжът е починал.От полицията увериха, че няма данни за насилствена смърт, а най-вероятно скиорът е починал заради здравословен проблем.   ", "date": "2018.02.12", "title": "Мъж почина на пистата в Пампорово, прилошало му "}
{"url": "http://www.cross.bg/tyrtziya-bulgariya-nelegalno-1567643.html", "text": "/КРОСС/ Турските гранични власти са заловили две групи от общо 33-ма мигранти и бежанци при опит да преминат нелегално от Турция към България.Мигрантите, които се укривали в непосредствена близост до турско-българската граница, произхождат от Пакистан, Иран и Сирия.След изпълнението на формалностите по регистрация заловените са били предадени на областната Дирекция по миграцията.  ", "date": "2018.02.12", "title": "Заловиха 33-ма мигранти при опит да преминат нелегално от Турция в България"}
{"url": "http://www.cross.bg/radev-rymen-sarkisyan-1567645.html", "text": "/КРОСС/ България приема Армения като надежден партньор в региона на Южен Кавказ. Това каза президентът Румен Радев, който е на двудневно държавно посещение в Армения по покана на колегата си Серж Саркисян.Двете страни имат интерес да си сътрудничат в изграждането на транспортна инфраструктура, свързваща Европа и Азия.Президентите Саркисян и Радев обсъдиха възможностите за сътрудничество в международния транспортен коридор „Персийски залив - Черно море\", в който участват още Иран, Азербайджан, Грузия и Гърция. Стокообменът е стабилен - около 25 млн. долара годишно, но не отговаря на потенциала на двете страни, е мнението на двамата президенти.В присъствието на Серж Саркисян и Румен Радев бяха подписани двустранни документи за сътрудничество в областта на трудовата миграция, информационните технологии, културата, както и за взаимна защита и обмен на класифицирани информация. ", "date": "2018.02.12", "title": "Румен Радев: България приема Армения като надежден партньор "}
{"url": "http://www.cross.bg/tyrtziya-siriiiskite-durzhava-1567646.html", "text": "/КРОСС/ Министърът на външните работи на Турция Мевлют Шавушоглу се нахвърли на САЩ, като ги обвини, че американските сили в Сирия умишлено протакат борбата срещу „Ислямска държава\" като оправдание да не прекъсват отношенията си със сирийските кюрдски милиции, както настоя Анкара.Мевлют Чавушоглу заяви пред журналисти в Истанбул, че американските сили оставяли територии с джихадисти от ИДИЛ незасегнати, за да оправдаят продължаващото сътрудничество със сирийските кюрдски милиции.Говорейки преди посещението на държавния секретар на САЩ Рекс Тилърсън по-късно тази седмица в Анкара, Чавушоглу коментира, че отношенията между Турция и САЩ са на критичен етап и че Вашингтон трябва да предприеме \"конкретни стъпки\", за да възвърне доверието на страната му.\"Нашите отношения са на много критичен етап. Или ще подобрим отношенията си, или тези отношения ще се разпаднат напълно\", обяви Чавушоглу.Анкара недоволства заради подкрепата на Вашингтон за \"Отрядите за защита на народа\" на сирийските кюрди, които са най-големият съюзник на САЩ в борбата срещу „Ислямска държава\".Турция разглежда \"Отрядите за защита на народа\" като \"терористична\" групировка, свързана с кюрдските бойци, сражаващи се с турската държава в нейните граници и в тази връзка започна военната операция „Маслинова клонка\" в контролирания от сирийските кюрди район Африн в Северна Сирия.Репликите от турска страна по адрес на САЩ обаче не се ограничиха само до външния министър Мевлют Чавушоглу.Вицепремиерът и говорител на турското правителство Бекир Боздаг  също изригна срещу САЩ.„Някои американски военни се снимат с „терористите\" от Отрядите за народна самозащита (ОНС) на сирийските кюрди и гордо споделят тези снимки в социалните медии. Те не ни признават, държат „сопа под абата\". Турция не е държава, която може да бъде плашена със сопа - независимо дали под абата, или над абата.Откажете се да подлагате на тест търпението на Турция. Повече недейте да идвате у нас да ни убеждавате. По-добре отидете и се поинтересувайте от терористичните организации, на които дадохте оръжие и осигурихте логистична подкрепа. Съберете това оръжие и повече не им го давайте. Не предприемайте терористични действия срещу Турция\", допълни турският вицепремиер, цитиран от ДХА.Турският премиер Бинали Йълдъръм също взе отношение по въпроса след срещата с македонския си колега Зоран Заев. Той призова „САЩ да се вразумят\".„Америка, която е наш съюзник в НАТО и дългогодишен наш стратегически партньор, е крайно време да се осъзнае и да вземе честното решение. Необходимо е Вашингтон да види, че заемането на страната на терористични организации не подхожда на сериозността на тази държава. Ако го види - добре; ако не го види, тогава ние ще направим това, което е нужно\", декларира Бинали Йълдъръм, цитиран от „Милиет\".Той защити действията  по операция „Маслинова клонка\" в Сирия и  обясни те са не само с цел да се защити сигурността и имуществото на своите турските граждани, а в същото време - и да „гарантира сигурността на целия Европейски съюз и на Балканите\".Според Бинали Йълдъръм, ако Турция не е господар на положението в Сирия, тогава „както бежанската криза, така и терористичната вълна ще залеят цяла Европа и тя ще плати висока цена\".  ", "date": "2018.02.12", "title": "Турските управляващи беснеят в един глас срещу САЩ"}
{"url": "http://www.cross.bg/zotye-kmch-gradski-1567647.html", "text": "/КРОСС/ Белоруският завод Юнисон пристъпва към производство на електроавтомобили. Предприятието ще прави китайските електромобили Zotye и то два модела наведнъж - бюджетен градски модел - Zotye E200 EV и седанът от С-клас Zotye Z500 EV, съобщава Auto-Press.По-достъпен ценово ще е новият градски модел Zotye E200 EV. Той ще се предлага на цена от 17 000 долара. Става дума за малък на габарити двуместен градски автомобил с дължина 2735 мм, ширина 1600 мм и височина 1630 мм. Zotye E200 EV има електромотор с мощност 82 к. с. и максимален въртящ момент от 165 Нм. Максималната му скорост е 120 км/ч, а пробегът с едно зареждане на акумулатора е 155 км. Презареждането на батерията му става за 8 часа.Zotye Z500 EV ще струва 21 000 долара. Неговият електромотор е доста по-мощен - 129 к. с., максималният въртящ момент е 260 Нм. Китайският електрически седан се ускорява от място до 100 км/ч за 10 сек и развива максимална скорост от 140 км/ч. Пробегът с едно зареждане на акумулатора е 260 км. ", "date": "2018.02.12", "title": "Беларус ще прави електромобили"}
{"url": "http://www.cross.bg/keler-simeonov-pozitziyata-1567648.html", "text": "/КРОСС/ Разграничаването на кабинета от позицията на Валери Симеонов за Ска Келер е станало след обаждане на Жан-Клод Юнкер. Това стана ясно от изказване на говорител на Европейската комисия.„Последва съобщение до медиите от Министерския съвет, което според нас изясни нещата. Затова за нас случаят е приключен - съобщението разграничи правителството от позицията на вицепремиера Валери Симеонов, заяви говорителят.Припомняме, че партията на Симеонов НФСБ разпространи декларация до Министерството на външните работи, ЕП, федералното правителство на Германия и Коалиция \"Алианс 90/Зелената партия\".В текста Келер бе наречена \"нагла и самонадеяна особа\", \"покрила се с позорна слава зелена активистка\". НФСБ настоя МВнР да обяви Келер за персона нон грата и тя да бъде експулсирана. Келер отвърна, че никога и никъде по света досега не е получавала подобно отношение. ", "date": "2018.02.12", "title": "Кабинетът се разграничил от позицията на Симеонов за Ска Келер след обаждане на Юнкер"}
{"url": "http://www.cross.bg/vitosha-dimov-rymen-1567637.html", "text": "/КРОСС/ Три правителства и толкова години управление на София от ГЕРБ, а така и не успяхте да изготвите и да приемете план за управление на Природен парк \"Витоша\". С тези думи народният представител от ПГ на \"БСП за България\" Румен Георгиев се обърна към министъра на околната среда и водите Нено Димов. Депутатът от групата на социалистите, избран от 23-и МИР в София, не остана доволен от отговора на въпроса, който зададе заедно с колегите си Христо Проданов, Димитър Данчев и Николай Цонков. Четиримата народни представители настояха министър Нено Димов да обясни на какъв етап е изготвянето и приемането на плана за Природен парк \"Витоша\", въз основа на който се осъществява устройството му, съгласно чл. 7 от Закона за устройство и застрояване на Столична община (ЗУЗСО).\"От министър Димов чух хронология на събитията до момента, нищо повече, коментира Румен Георгиев. - Очаквах да науча неговото мнение дали трябва да бъде извършена екологична оценка. Граждани, с които се срещам в постоянната приемна на Градския съвет на БСП - София, постоянно ми задават въпроси защо лифтовете на Витоша не работят, защо планината е недостъпна за софиянци. До кога ще продължава всичко това? Кога Витоша ще бъде върната на софиянци? С колегите от БСП ще продължим да задаваме въпроси и да търсим отговори за бездействието на администрацията по отношение на изготвянето и приемането на плана за Природен парк \"Витоша\". ", "date": "2018.02.12", "title": "Румен Георгиев: Министър Нено Димов да каже докога управляващите ще бавят изготвянето на плана за Витоша"}
{"url": "http://www.cross.bg/meditzinski-ychilishta-nyama-1567629.html", "text": "/КРОСС/ В около 10 на сто от училища в страната няма назначени медицински сестри. Една пета от учебните заведения са сключили договори с медицински лица, които работят едновременно в 2-3 училища и детски градини по график и в тях няма целодневни медицински грижи, съобщи националното радио.Наличието на здравни кабинети е регламентирано в Закона за здравето. Според нормативната уредба медицинските специалисти в училищата работят по договор, сключен с кмета на съответната община.Финансирането се извършва със средства от общинските бюджети. ", "date": "2018.02.12", "title": "10% от училищата са без медицински сестри"}
{"url": "http://www.cross.bg/leva-septemvri-rachev-1567628.html", "text": "/КРОСС/ Със свое Определение от 9 февруари Специализираният наказателен съд в София е изменил размера на мярката за неотклонение \"парична гаранция\", която беше наложена от прокуратурата на кмета на Община Септември Марин Рачев. Това съобщава радио „Фокус\", като се позовава на информация от администрацията а съда.От 250 000 лева размерът е променен на 130 000 лева.Съдът е потвърдил размера на наложената мярка за неотклонение парична гаранция на Станой Милов - 10 000 лева.В Определението се посочва, че паричните гаранции следва да се внесат в 10-дневен срок от уведомяване на обвиняемите за определението на съда, което е окончателно и не подлежи на обжалване и протест.Както е известно кметът на Септември Марин Рачев получи две обвинения за злоупотреби, които са ощетили общината и бе първоначално задържан от властите. След ден в ареста той бе пуснат срещу гаранция от 250 000 лева, като още тогава самият Рачев обяви, че ще я обжалва. Станой Милов също е с обвинения по случая. ", "date": "2018.02.12", "title": "Кметът на Септември спечелил обжалването, намалиха му почти двойно гаранцията"}
{"url": "http://www.cross.bg/an-izlitaneto-polet-1567630.html", "text": "/КРОСС/ Разбилият се край Москва самолет е бил технически изправен. Преди излитането си за Орск самолетът Ан-148 е преминал техническа проверка, в рамките на която не са открити неизправности. Това увериха от авиокомпания „Саратовски авиолинии\", предава РИА „Новости\".„Преди всеки полет самолетът преминава през оперативно обслужване, преди излитането на полет 6В-703 Москва-Орск на 11 февруари 2018 г. също е извършено техническо обслужване, при което не е открито отклонение\", отбелязаха от компанията.От „Саратовски авиолинии\" подчертаха, че имат готовност да предоставят всички необходими документи на следователите, за да „открият истинските причини\" за трагичния инцидент. Компанията също е преустановила временно използването на всички самолети Ан-148, общо 6 на брой. ", "date": "2018.02.12", "title": "Разбилият се Ан-148 е бил технически изправен, уверяват от авиокомпанията"}
{"url": "http://www.cross.bg/idil-haskovo-interpol-1567631.html", "text": "/КРОСС/ Издирван за тероризъм предполагаем член на „Ислямска държава\" е задържан и ще се изправи пред съда в Хасково. Това съобщиха от окръжната прокуратура, където предстои да бъде гледана неговата мярка за неотклонение.Той е марокански гражданин и е издирван от Интерпол. Според подадената информация от Интерпол мъжът с инициали Н.З. е член на ИДИЛ и е действал за терористичната организация в Сирия, включително като е носил колани с експлозиви и гранати.Прокуратурата не съобщава къде и кога точно е арестуван вероятният джихадист. Той е хванат с група нелегални мигранти на 13 януари на зелена граница в района на ГПУ Свиленград. Представил се е за сириец и е откаран в миграционния център в Любимец. Месец по-късно се е разбрала истинската му самоличност и за какво се издирва, съобщи служебният му адвокат Антон Попов. В Окръжен съд - Хасково е образувано ЧНД № 96/2018 г. по внесено от Окръжна прокуратура - Хасково искане за вземане на мярка за неотклонение „задържане под стража\" на Н. З. (N. Z.), мароканец, поданик на Кралство Мароко, обявен за международно издирване от Интерпол - Рабат във връзка с извършване на терористична дейност и членство в терористична организация ИДИЛ. Съгласно предоставената от Интерпол информация, престъплението, за извършването на което е издирван Н. З., е „лоялно членство в терористична организация ИДИЛ, като е работил към принадлежащата в ИДИЛ служба „Механизация към Главна дирекция - Военни лагери\" в гр. Ал - Маядин, област Дер - Алзор, Сирия, като в изпълнение на тази дейност Н. З. се е придвижвал в Сирия, носейки колан с експлозиви, ръчни гранати, огнестрелно оръжие и боеприпаси\". Искането за задържане е отправено на основание чл. 13, ал. 7 ЗЕЕЗА вр. чл. 9 от Договор за екстрадиция между Република България и Кралство Мароко.Разглеждането на делото е за 15.00 часа.  ", "date": "2018.02.12", "title": "Предполагаем терорист от \"Ислямска държава\" е задържан на границата ни"}
{"url": "http://www.cross.bg/ogradata-haskovo-predi-1567633.html", "text": "/КРОСС/ Рухна масивна тухлена ограда на професионална гимназия в Хасково. За късмет няма пострадали, предава НОВА. Сигнали, че оградата е опасна са подавани многократно от съседите на гимназията по дървообработване и строителство.Последно преди месец се е водила преписка между училището и общината. От гимназията не са сигурни дали оградата е строена заедно с футболните игрища по проект на фондация или е заварена от преди това.Според хората е било въпрос на време да се стигне до инцидента. Работници от общинското предприятие „Екопрогрес\" започнаха разчистване на отломките.Установено беше, че и останалата част от оградата е опасна и затова днес още 10-тина метра от оградата ще бъдат съборени.Комисия от Община Хасково огледа терена.  ", "date": "2018.02.12", "title": "Срути се ограда на училище в Хасково"}
{"url": "http://www.cross.bg/rysiya-lavrov-orkestrirano-1567632.html", "text": "/КРОСС/ Министърът на външните работи на Русия Сергей Лавров заяви,  че отстраняването на страната му от зимните олимпийски игри в Пьончан, Южна  Корея, заради допинг скандал е оркестрирано от Съединените щати, защото  американските спортисти вече не могат да побеждават в честно съревнование  руските.В интервю за телевизионния канал \"Русия 1\",  публикувано и на интернет сайта на руското външно министерство, Лавров обвинява  Съединените щати, че за да съхранят статута си на едноличен лидер в световния  спорт са готови на всичко, дори да отстраняват нечестно конкуренцията. ", "date": "2018.02.12", "title": "Лавров: Отстраняването на Русия от зимните олимпийски игри в Пьонгчанг е оркестрирано от САЩ"}
{"url": "http://www.cross.bg/granitzata-smurtta-durzhava-1567663.html", "text": "/КРОСС/ Главатарят на „Ислямска държава\" Абу Бакр ал Багдади се намира на границата на смъртта, но жив, в една от полевите болници на екстремистите в североизточната част на Сирия. Това е съобщено от телевизионния канал Sky News Arabia, позоваващ се на заявление на високопоставен представител на МВР на Ирак, предава ТАСС.Според директора на управлението за разузнаване и борба срещу наркотиците на иракското МВР Абу Али ал Басри, главатарят на терористичната групировка „се намира на границата със смъртта, той има счупени крака и опасни рани по другите части на тялото си, които не му позволяват да се движи самостоятелно\". Служителят допълни, че „неотдавна Ал Багдади бе докаран в болница на „Ислямска държава\" в района Ал Джазира в Сирия, разположен близо до границата на Ирак\". Според Ал Басри в момента той „очаква своите последни дни\".До този момент бяха противоречиви информациите дали той е жив или мъртъв. Няколко пъти бе съобщавано, че той е загинал вследствие на въздушни удари, но категорично потвърждение липсваше.  ", "date": "2018.02.12", "title": "Главатарят на \"Ислямска държава\" е жив, но на прага на смъртта"}
{"url": "http://www.cross.bg/kartografiya-agentziyata-kadastur-1567644.html", "text": "/КРОСС/ Заместник-министърът на регионалното развитие и благоустройството Валентин Йовев ще открие нов офис на Агенцията по геодезия, картография и кадастър в Пловдив, съобщават от ведомството.Офисът се намира на пл. „Съединение\" №3 в града.Събитието ще започне в 11 часа.Новата придобивка е част от активната кампания на Агенцията по геодезия, картография и кадастър за повишаване ефективността на административното обслужване на гражданите и бизнеса.  ", "date": "2018.02.12", "title": "Регионалният зам.-министър Йовев ще открие нов офис на Агенцията по геодезия, картография и кадастър в Пловдив"}
{"url": "http://www.cross.bg/sutrydnichestvo-oisr-bulgariya-1567659.html", "text": "/КРОСС/ Заместник министър-председателят Томислав Дончев се срещна с представители на Организацията за икономическо сътрудничество и развитие (ОИСР) и обсъди потенциално сътрудничество в областта на политиката на управление в публичния сектор, стратегическото планиране и засилване на администрацията за координация на политиките, съобщават от пресслужбата на правителството.Повод за срещата беше намерението на правителството за провеждане на тематичен преглед от страна на ОИСР на управлението в публичния сектор, предвиден в приетата от МС от 20.12.2017 г. Пътна карта за действията на Република България по присъединяването към ОИСР. В срещата бяха обсъдени възможности за прилагане експертизата на организацията за провеждане на реформи в публичния сектор и за обмен на добри практики с държавите-членки.Организацията за икономическо сътрудничество и развитие е международна организация на развитите държави, която има за цел сътрудничество за намиране на решения на общите проблеми в икономическата и социалната сфера и в областта на околната среда. В организацията членуват 35 държави. Присъединяването на България към ОИСР е един от външнополитическите приоритети на страната, за който има политически консенсус при няколко правителства от 2001 г. насам. Присъединяването към ОИСР е \"сертификат\" за качеството на реформите във всички сектори на социално-икономическия живот на страната и позитивен знак към инвеститорите за стабилността на икономиката и финансовата система. ", "date": "2018.02.12", "title": "България обсъжда съвместна дейност с Организацията за икономическо сътрудничество и развитие"}
{"url": "http://www.cross.bg/kytii-chernite-an--1567662.html", "text": "/КРОСС/ Специалистите от Международния авиационен комитет са започнали анализ на данните от черните кутии на разбилия се край Москва пътнически самолет Ан-148, предава РИА \"Новости\", цитирана от \"Фокус\".В лабораторията са доставили и двете черни кутии - речева та и параметричната.От комитета отбелязаха, че черните кутии са силно повредени и състоянието им ще се разбере едва при тяхното отваряне.Самолетът Ан-148 на „Саратовски авиолинии\" Москва-Орск се разби в неделя няколко минути след излитането си от летище „Домодедово\" с 65 пътници и шестима души екипаж. Всички загинаха. ", "date": "2018.02.12", "title": "Разшифроват черните кутии на разбилия се самолет"}
{"url": "http://www.cross.bg/kytiya-vtorata-intzidenta-1567618.html", "text": "/КРОСС/ Откриха втората \"черна кутия\" на катастрофиралия руски самолет Ан-148 край Москва, съобщава РИА Новости, позовавайки се на оперативния щаб на мястото на инцидента.Отбелязва се, че втората кутия се намира в задоволително състояние.Самолетът на Саратовските авиолинии, изпълняващ полет от Москва до Орск, се разби 4 минути след излитането си вчера следобед.Всички 65 пътници и 6 души екипаж са загинали при инцидента.  ", "date": "2018.02.12", "title": "Откриха втората \"черна кутия\" на падналия в Русия самолет"}
{"url": "http://www.cross.bg/godini-kostadinov-bulgariya-1567620.html", "text": "/КРОСС/ Страната ни е на прага на своето оцеляване. След 10 години може да ни няма на картата, чисто физически изчезваме. Един народ се самоубива, настоя в \"България сутрин\" председателят на партия \"Възраждане\" Костадин Костадинов.Той подчерта, че за сегашното състояние на страната ни са виновни всички, които са управлявали в последните 30 години.По думите му българският политически елит се е изчерпал отдавна и в обществото има желание за нещо ново. Запитан за политическите проекти на Слави Трифонов и проф. Божидар Димитров той каза, че ще изчака да се случи нещо реално и тогава ще коментира.\"България трябва да бъде управлявана от хора, които имат визия за поне 25 години напред. България трябва да има план за развитие и цел за постигане. Превърнали сме се в държава-гето, в която живеем ден за ден, месец за месец\", коментира Костадинов пред Bulgaria ON AIR.Той обяви, че е попитал част от управляващите какво ще се случи с България след 4 години, а те все му отговаряли \"Каквото каже Меркел\".\"В сегашните патриоти няма нищо патриотично. Съдружници са в управлението и никога няма да излязат! Утре Борисов да подаде оставка, те ще му се молят да се върне. Така наречените патриоти са собственост на ГЕРБ\", каза още лидерът на партия \"Възраждане\".В нов пътеводител на земите ни Костадин Костадинов е описал 100 обекта на българското културно наследство в някои от държавите на Балканите. ", "date": "2018.02.12", "title": "Костадин Костадинов: Самоубиваме се, България изчезва след 10 години"}
{"url": "http://www.cross.bg/domakinstva-byrya-ostavi-1567619.html", "text": "/КРОСС/ Зрелищна гръмотевична буря се разрази снощи над австралийския щат Куинсланд.Противопожарни екипи бяха повикани в сграда, ударена от множество мълнии. Един човек е загинал, след като гръм поразил къщата му, съобщават местни медии.Бурята нанесе големи щети на крайбрежния град и остави над 100 000 домакинства без ток. ", "date": "2018.02.12", "title": "Гръмотевична буря остави без ток 100 000 домакинства в Австралия "}
{"url": "http://www.cross.bg/kriptovalyti-borsa-dolara-1567621.html", "text": "/КРОСС/ Италианската електронна борса за криптовалути BitGrail обяви, че са изчезнали 17 милиона бройки от търгуваната на борсата дигитална валута \"Нано\", като пазарната стойност им се оценява на около 170 мнл. щатски долара, съобщава \"Уолстрийт Джърнъл\", цитиран от БНР.В съобщение на своя уебсайт, BitGrail каза, че вътрешните проверки за разкрили за наличието на неоторизирани транзакции, които са довели до недостиг на 17 милиона броя от криптовалутата \"Нано\", която формира част от портфейла, управляван от нашата борса. Италианската електронна борса заяви, че е информирала оторизираните власти и че не вярва, че злоупотребата е засегнала други от притежаваните от нея криптовалути. Въпреки това BitGrail подчерта, че временно прекратява всички транзакции и тегления на депозити.Междувременно британската преса съобщи, че биткойн хакери са успели да заразят стотици правителствени компютри на Острова с вирус, който има позволя да използват ресурсите на държавните машини за да \"копаят\" криптовалути. Според в. \"Дейли Мейл\" вирус, наречен Coinhive, е бил инсталиран неправомерно в уебсайтове на държавни учреждения. След като потребители са влизали в тези сайтовете, те автоматично са активирали вирусът, който е започнал да използва техните компютри, таблети и мобилни телефони за криминално \"копаене\" на криптовалути (неоторизирано използване на техните машини за добиване на виртуални валути без самите клиенти да знаят за това).Изданието допълва, че от този вирус вече са засегнати близо 4700 уебсайта по цял свят. Въпреки поредната серия информации, показваща колко нерегулирана и изложена на хакерски атаки би могла да бъде търговията на криптовалути, биткойнът се търгува учудващо добре през последните дни на търговия на фона на трусовете на световните пазари на акции.В понеделник стойността на биткойн се повишава с около 5% към 8500 долара, според данни на CoinDesk, след като седмица по-рано (на 6-и февруари) основната криптовалута се срина за кратко до тримесечно дъно към 5947 долара. Това означава, че само в рамките на седмица биткойнът успя да навакса повече от 30% от стойността си.  ", "date": "2018.02.12", "title": "Дигитална валута за 170 млн. долара изчезнала от италианска борса"}
{"url": "http://www.cross.bg/fevryari-yalta-club-1567622.html", "text": "/КРОСС/ YALTA CLUB продължава програмата си за февруари с две интересни събития в предстоящия уикенд. Петъчната вечер (16 февруари) ще бъде в компанията на Soulful Traveller и George Quest, познати на публиката като Soul Fiction, които ще изпълнят Room 2 с духовни ритми. На 17 февруари ще чуем удължения B2B сет на израелците Guy J и Guy Mantzur, заедно с Liubo Ursiny в Room 1.Николай Панов (Soulful Traveller) и Георги Елисеев (George Quest) са двамата артисти зад проекта Soul Fiction, които ще чуем в малката зала на YALTA CLUB. Двамата споделят обща страст и са отдадени напълно на разпространението на afro-deep, soulful, afro-tech и deep house музиката в България. През последните години правят многобройни партита, стартират поредицата от събития House Dance и канят артисти като Ian Friday, Djeff Afrozilla, Zepherin Saint, Jose Marquez, Eva Gardner, Gigi Testa, DJ Angelo и Cincity.Soul Fiction е много повече от това, което сте изживявали, виждали и чували досега. Това е любовта в най-чистата и форма - безусловна, неограничена и безгранична. Постигната чрез дълбоката емоционална връзка с музиката.Събота продължава с B2B сет от Guy J и Guy Mantzur - израелците, които последно видяхме по време на миналогодишния SOLAR Morning на YALTA CLUB.Guy J безспорно е един от най-емоционалните и талантливи диджеи на последното десетилетие. Независимо дали става въпрос за чувствения му и хипнотичен поглед върху хаус музиката, за дълбокото му техно или за чудния му ембиънт, неговите продукции винаги правят сериозно впечатление. Влечението му към разнообразните стилове води до създаването на първия му албум Esperanza, издаден от лейбъла на John Digweed - Bedrock. По-късно, GUY J oсновава собствения си лейбъл Lost & Found, който е подразделение на Bedrock, даващ възможност на артиста да издава собствените си продукции, както и тези на любимите си артисти.На 17 февруари, рамо до рамо с GUY J, зад пулта ще застане и GUY MANTZUR с когото не случайно се изявява в последно време. Guy Mantzur споделя неговото влечение към различни стилове, най-вече към хаус, прогресив хаус, техно и тек-хаус, а мелодиите му задължително са хипнотични и опияняващи. Той е и един от собствениците на базирания в Мюнхен лейбъл Plattenbank и резидент на най-популярния клуб в Тел Авив, The Cat & The Dog.За 17 февруари клубът отново предлага Discount Guestlist, който важи до 01:00 часа. Всеки, попаднал в този списък, получава 50% отстъпка от цената на входа. За да бъдете включени в Discount Guestlist, трябва да изпратите имената си до 24 часа преди партито на info@yaltaclub.com. Билети за двете събития могат да бъдат закупени на входа на YALTA CLUB на цена от 10лв за 16 февруари и 20лв за 17 февруари.Повече поробности за програмата на YALTA CLUB може да намерите на официалната страница във Facebook, както и на yaltaclub.com.", "date": "2018.02.12", "title": "Guy J и Guy Mantzur гостуват на YALTA CLUB в събота"}
{"url": "http://www.cross.bg/nastanyavane-dekemvri-zvezdi-1567623.html", "text": "/КРОСС/ През декември 2017 г. в страната са функционирали 1 946 места за настаняване с над 10 легла - хотели, мотели, къмпинги, хижи и други места за краткосрочно настаняване (табл. 1 от приложението). Броят на стаите в тях е 57.5 хил., а на леглата - 116.6 хиляди. В сравнение с декември 2016 г. общият брой на местата за настаняване, функционирали през периода, се увеличава с 0.4%, а на леглата в тях намалява с 0.1%.Общият брой на нощувките във всички места за настаняване, регистрирани през декември 2017 г., е 833.3 хил., или с 3.1% повече в сравнение със същия месец на предходната година, като най-голямо увеличение на нощувките (с 6.8%) се наблюдава в местата за настаняване с 3 звезди.През декември 2017 г. в хотелите с 4 и 5 звезди са реализирани 71.3% от общия брой нощувки на чужди граждани и 39.0% - на българи. В местата за настаняване с 3 звезди са осъществени 20.9% от нощувките на чужди граждани и 30.4% - на българи, докато в останалите места за настаняване (с 1 и 2 звезди) те са съответно 7.8 и 30.6%.Броят на пренощувалите лица в местата за настаняване през декември 2017 г. се увеличава с 2.7% в сравнение със същия месец на 2016 г. и достига 430.4 хил., като е регистрирано увеличение с 11.1% при чужденците и намаление с 0.1% при българите. Българските граждани, нощували в местата за настаняване през декември 2017 г., са 313.7 хил. и са реализирали средно по 1.8 нощувки. Чуждите граждани са 116.7 хил., като 71.3% са нощували в хотели с 4 и 5 звезди и са реализирали средно 2.3 нощувки.Общата заетост на леглата в местата за настаняване през декември 2017 г. е 24.1%, като се увеличава с 0.8 процентни пункта в сравнение с декември 2016 година. Най-висока е заетостта на леглата в хотелите с 4 и 5 звезди - 32.3%, следват местата за настаняване с 3 звезди - 23.9%, и с 1 и 2 звезди - 15.7%. Приходите от нощувки през декември 2017 г. достигат 44.3 млн. лв., или с 6.6% повече в сравнение с декември 2016 година. Регистрирано е увеличение на приходите както от чужди граждани - с 11.9%, така и от български граждани - с 3.2%.  ", "date": "2018.02.12", "title": "Почти 7% повече нощувки в места за настаняване 3 звезди"}
{"url": "http://www.cross.bg/suyuz-bulgarskite-akademiya-1567624.html", "text": "/КРОСС/ Предстои учредяването на Национален инициативен комитет за честване на 140-годишнината от Руско-турската освободителна война 1877-1878 г. и възстановяването на българската държавност. Инициативата е под патронажа на държавния глава Румен Радев.Съпредседатели са проф. Андрей Пантев, член-академик на Световната академия „Платон\" и акад. Юлиан Ревалски, председател на Българска академия на науките.Ето и пълният списък на поканените за учредяване на Национален инициативен комитет:проф. Валентина Аврамова - Дружество на русистите в БългарияАлександър Александров - космонавтдоц. Красимира Александрова - Народна библиотека „Св. св. Кирил и Методий\"д-р Тодор Анастасов - Съюз на ветераните от войнитеНиколина Ангелкова - Министерство на туризмаген. майор Груди Ангелов - Военна академия „Г. С. Раковски\"Боян Ангелов - Съюз на българските писателиТома Андонов - историкВяра Анкова - Българска национална телевизиядоц. Милко Аспарухов - Военно-исторически музей Плевенарх. Георги Бакалов - Съюз на българските архитектиБоил Банов - Министерство на културатапроф. Снежана Барова - музикантХристо Белоев - Общински съвет в РусеЕмил Бехар - ръководител сектор „Масово политическа дейност\" на БСПпроф. Христо Бонджолов - Великотърновски университет „Св. св. Кирил и Методий\"ген. Борис Бонев - Българска космическа агенцияБоян Ботев - Общонародна фондация „Христо Ботев\"Анжел Вагенщайн - писателБорис Вангелов - Държавна агенция за българите в чужбинаВасил Василев - Общобългарски комитет „В. Левски\"Александър Велев - Българско национално радиоинж. Петър Велчев - Съюз на военноинвалидите и пострадалите от войнитеВладимир Велчев - общественикПетър Волгин - журналистКрасимир Вълчев - Министерство на образованието и наукатаЛовчански митрополит ГавриилГрета Ганчева - обществен деятел, певицаЛюбен Генов - Съюз на българските художнициГенчо Генчев - кмет на Свищовпроф. Анастас Герджиков - Софийски университет „Кл. Охридски\"проф. Галя Герчева - Варненски свободен университет „Черноризец Храбър\"чл. кор. Петър Гецов - Институт за космически изследванияВрачански митрополит ГригорийХристо Григоров - Български червен кръстдоц. Дарина Григорова - Софийски университет „Кл. Охридски\"доц. д-р Михаил Груев - Държавна агенция „Архиви\"проф. Стефан Данаилов - депутат от 44-то Народно събраниеСтоян Делчев - олимпийски шампион по спортна гимнастикаАлбена Денкова - олимпийска шампионка по фигурно пързалянепроф. Пламен Джуров - диригентпроф. Божидар Димитров - Национален исторически музейРумен Димитров - заместник-министър на културатапроф. Чавдар Добрев - изкуствоведпроф. Ваня Добрева - историкНиколай Дойнов - Съюза на народните читалищаВанча Дойчева - актриса, общественичкаВидински митрополит ДометианТомислав Дончев - заместник министър-председателАндрей Дренников - композиторЛъчезар Еленков - поетВалери Жаблянов - заместник-председател на 44-то Народно събраниепроф. Орлин Загоровпроф. Захари Захариев - Федерацията за приятелство с народите на Русия и ОНД и Фондация „Славяни\"Екатерина Захариева - заместник министър-председател и министър на външните работипроф. Жени Захариева - музикантген. лейт. Георги Иванов - първият български космонавтст.н.с. Таня Иванова - Българска академия на наукитеСимеон Игнатов - Български антифашистки съюзКирил Икономов - композиторСтефан Илиев - общественикМария Илиева - прима балеринаСливенски митрополит ЙоаникийЕлена Йончева - журналистВенцислав Йочковски - архитектСтарозагорски митрополит КиприанКонстантин Каменаров - генерален директор на БНТКрасимир Каракачанов - заместник министър-председател и министър на отбранатаакад. Пламен Карталов - Софийска опера и балетЕвгени Кирилов - общественикпроф. Запрян Козлуджов - Пловдивски университет „Паисий Хилендарски\"Любомир Коларов - Софийско сдружение за приятелство с Русия „Ал. Невски\"проф. Георги Колев - Шуменски университет „Епископ Константин Преславски\"Пламен Константинов - волейболистСтефка Костадинова - Български олимпийски комитетДимитър Костов - дипломат, посланикКрасен Кралев - министър на младежта и спортаКъдринка Къдринова - журналистПетър Кънев - депутат от 44-то Народно събраниепроф. Стефан Лазаров - изкуствоведпроф. Иван Маразов - изкуствоведакад. Георги Марков - историкпроф. Иван Марков - Център за научни изследванияЦенко Минкин - Съюза на българските композиториГеорги Минчев - Българо-руска търговско промишлена палатаМаксим Минчев - Българска телеграфна агенцияМинчо Минчев - председател на ПП „Нова зора\"Ивайло Мирчев - художникБойко Митов - Национално движение „Русофили\"проф. Румяна Михнева - Национално движение „Българско наследство\"Александър Морфов - режисьорХристо Мутафчиев - Съюз на артистите в Българиян.с. Неофит Патриарх български и Митрополит софийскиДимитър Николов - кмет на БургасКорнелия Нинова - председател на ПГ „БСП за България\" и председател на НС на БСПЯвор Нотев - Заместник председател на 44-то Народно събраниеЕлка Няголова - Славянска литературна и артистична академия ВарнаИван Павлов - Съюз на българските филмови дейциЕкатерина Павлова - журналистВасилка Панайотова - Кмет на с. ШипкаДаниел Панов - Кмет на Велико ТърновоКалоян Паргов - общественикХристо Паскалев (Паскал) - музикантКонстантин Пеев - Руски културно-информационен център в Софиядоц. д-р Соня Пенкова - Национален военно-исторически музейРумен Петков - общественикдоц. д-р Бони Петрунова - директор на Националния исторически музейАтанас Попов - общественикИвелин Попов - футболистНадя Попова - поет, преводачИван Портник - кмет на ВарнаСтанислав Почекански - Съюз на българските музикални и танцови дейциген. Стоян Топалов - Съюз на офицерите и сержантите от запасаКрасимир Премянов - Съюз на тракийските дружестваНешка Робева - спортен деятел, общественикТеодор Салпаров - волейболистакад. Васил Сгурев - Българска академия на наукитепроф. Димитринка Семкова- Българска академия на наукитеСимеон Симеонов - Гражданско сдружение „Отечествен съюз\"Александър Симов - журналистФранц Спасов - дипломат, общественикДимитър Стайков - кмет на ПлевенБойко Станкушев - журналистПетър Стефанов - Централен кооперативен съюзГеорги Стоянов - кинорежисьорКрасимир Стоянов - космонавтЯнка Такева - Синдикат на българските учителиЖивко Тодоров - кмет на Стара ЗагораСнежана Тодорова - Съюз на българските журналисти, Агенция „София-прес\", Дружество на училите и специализиралите в Русия и ОНД „Найден Геров\"Красимир Узунов - Агенция „Фокус\"Йорданка Фандъкова - кмет на Столична общинаСтоил Фердов - Славянското дружество в Българияд-р Гинка Чавдарова - Национално сдружение на общинитеНиколина Чакардъкова - народна певицад-р Светлана Шаренкова - Форум „България-Русия\"Матей Шопкин - поетСтанка Шопова - Фондация „Устойчиво развитие за България   ", "date": "2018.02.12", "title": "Предстои учредяването на Национален инициативен комитет за честване на 140-годишнината от Руско-турската освободителна война"}
{"url": "http://www.cross.bg/nikolov-nikolaii-priemna-1567625.html", "text": "/КРОСС/ На 13 февруари, от 15.00 до 17.00 часа, народният представител от „БСП за България\" Румен Георгиев и общинският съветник Николай Николов ще бъдат на разположение на софиянци в постоянната приемна на БСП - София на ул. \"Леге\" №10, етаж 1.Желаещите може да се запишат предварително на телефон 02/987 20 86.  ", "date": "2018.02.12", "title": "Депутатът Румен Георгиев и общинският съветник Николай Николов ще проведат приемна за граждани"}
{"url": "http://www.cross.bg/kontzert-hayes-mart-1567626.html", "text": " /КРОСС/  След по-малко от месец, за първи път на сцената на , ще чуем бързо развиващата се инди рок банда На  групата ще се върне от Манчестър, за да сподели най-новите си парчета пред родна публика в най-големия си концерт досега. От сцената на столичния клуб ще звучат най-новите сингли на бандата, както и добре познатите и харесвани авторски песни от предходните EP-та на HAYES & Y.След супер успешния последен концерт на бандата в София, който предизвика сериозен интерес и бе разпродаден,  HAYES & Y решиха да се завърнат пред любимата си публика с още по-мащабно представяне. От сцената на Sofia Live Club ще чуем най-новите сингли „Always So Simple, Always So Cold\", който влезе в ефира BBC Manchester и достигна 13-то място в класацията на Spotify UK Viral Top 50, задминавайки новия сингъл на Noel Gallagher от Оаsis. Бандата ще изсвири на живо и последния си сингъл, озаглавен „The Feeling\", който се излъчи премиерно преди броени дни в националното английско радио BBC Radio 6 Music. Какво още са ни подготвили HAYES & Y за големия концерт ще разберем на 10 март, а дотогава можете да закупите билети за концерта на цена от 10 лв. при предвартелна продажба и 12 лв. на входа в деня на събитието.Билети може да откриете онлайн на Bilet.bg: Детайли за събитието и актуална информация може да следите тук: ", "date": "2018.02.12", "title": "HAYES & Y с нов сингъл и голям концерт в Sofia Live Club"}
{"url": "http://www.cross.bg/detska-gradina-gateva-1567627.html", "text": "/КРОСС/ Отново случай на шокиращо отношение от страна на възпитатели към невръстни момчета и момичета в детска градина. Само дни, след като бяха разпространени кадри от скрита камера в ОДЗ „Брезичка\" в Бургас, при който възпитателка малтретира деца, довели и до протести в няколко града, сега пък изтече аудио запис от детска градина „Надежда\" в Плевен.Аудиото се появи във „Фейсбук\". На него ясно се чува как педагожката крещи на децата.Крясъци, заплахи и обиди могат да бъдат чути в аудио запис, за който се твърди, че е направен в първа група в Целодневна детска градина 10 „Надежда\" в Плевен.Записът беше публикуван в социалните мрежи и бързо достигна до стотици хора.„Млъкни веднага\". Ти къде се намираш, бе?\", „Ти не разбра ли, че аз командвам тука? Тука каквото кажа, това ще правиш! Като не ти харесва има други градини в тоя град\", „Ама ти си направо ненормална ма\" - това са само част от изразите, произнесени на много висок тон от страна на преподавателката към децата, гарнирани и с постоянното обръщение, „ма\" и „бе\".Потребителят във Фейсбук твърди, че става въпрос за 3-годишни деца от 1-ва група на градината, а гласът е на ст. Учител Г-жа Гатева. Според потребителя срещу въпросната г-жа Гатева вече има подадени жалби.ДГ Надежда 10 гр.Плевен1-ва група Ст.учител г-жа Гатева.Срещу въпросната госпожа има подадени жалби през последните няколко години/включително една месец октомври 2017/ всички са със становище,че няма грубо отношение към децата.Това е така може би,защото синът и е адвокат в гр.Плевен с много познанства в общината.По НЕ потвърдена информация г-жа Гатева е с ТЕЛК! Хората с връзки в България могат години на ред да възпитават децата ни със заплахи,грубо отношение и обиди,да наречеш едно дете/на 3г/ НЕНОРМАЛНА пред други 20деца е истинско унижение и накърняване на достойнството му.Записът може да  ", "date": "2018.02.12", "title": "Викове и обиди към 3-годишни в запис от детска градина в Плевен"}
{"url": "http://www.cross.bg/nablyudava-blizko-bulgariya-1567609.html", "text": "/КРОСС/ Астрономическото явление „Парад на планетите\" ще може да се наблюдава от България на 7 и 8 март. Това обясни пред „Фокус\" Цанка Костадинова от Народната астрономическа обсерватория и планетариум в Габрово. В него ще се включат планетите Сатурн, Марс и Юпитер.„През двата дни, в които ще се наблюдава явлението, Луната ще се предвижда между другите три небесни тела. Преди това, на 19 февруари, за втори път, в рамките на два месеца, ще има още една „Супер Луна\".При това явление перигеят на Луната - най-голямото ѝ приближаване до Земята за даден месец, съвпада или е близко по време с Пълнолунието.През месец май с просто око от България ще може да се наблюдава най-голямата планета - Юпитер, която ще е много близко до Земята и ще свети доста силно. ", "date": "2018.02.12", "title": "„Парад на планетите“ очакваме на 7 и 8 март"}
{"url": "http://www.cross.bg/ilun-musk-orlin-1567608.html", "text": "/КРОСС/ Няколко българи са участвали в създаването на най-голямата и мощна частна ракета от ново поколение \"Falcon Heavy\" на компанията на Илън Мъск.Професор Орлин Велев-старши е баща на Орлин Велев-младши, който малко повече от година работи за компанията SpaceX и е участвал в най-голямото и инженерно техническо постижение на годината.Семейство Велеви се местят в САЩ през 1996 г. Велев-старши става професор в държавния университет в Северна Каролина. Орлин Велев-младши тогава е на 1 годинка. Днес обаче е част от екипа на Илън Мъск, съобщава още On AIR.  ", "date": "2018.02.12", "title": "Българска следа в построяването на ”Falcon Heavy” на Илън Мъск"}
{"url": "http://www.cross.bg/yngariya-orban-nyakoi-1567610.html", "text": "/КРОСС/ Комисията по бюджетен контрол (КОНТ) на Европейския парламент (ЕП) призова за по-мащабна проверка на отпусканите за Унгария евросредства, пише \"Гардиън\".Евродепутати и организации за по-голяма прозрачност са обезпокоени, че олигарси, поддържащи връзки с премиера на Унгария Виктор Орбан, могат да злоупотребяват с европейските средства.Унгария трябва да получи 25 милиарда евро от седемгодишната бюджетна рамка на ЕС до 2021, което прави страната един от най-големите реципиенти на глава от населението от фондовете на съюза за икономическо развитие.Евродепутати са притеснени, че парите отиват в ръцете на семейството, на приятели и поддръжници на Орбан, които печелят еврофинансиране с малка конкуренция, което е проблем за организациите за борба с корупцията.Председателят на Комисията по бюджетен контрол в ЕП Ингеборг Гресле заяви, че Унгария има някои конкретни проблеми, които трябва да бъдат разрешени. След посещение в Унгария германският депутат и комисията са установили, че на 36% от обществените поръчки участва само една компания.По този показател Полша и Хърватия изпреварват Унгария, тъй като при 45% от поръчките участва само една компания, което според евродепутатите е изключително необичайно.Средното ниво в ЕС през 2017 г. е 26,3%.\"Правилата изглежда се спазват, но в същото време те...отклоняват конкуренция\", подчерта Гресле.Според нея проблемите не са изолирани само до Унгария, тъй като има поява на нова \"полузаконна\" нередност.\"Ние виждаме в някои страни членки олигарси да стават политици и в същото време да се възползват от ЕС и националните пари в полза на компаниите, които притежават\", допълва тя.Ингеборг Гресле призова ЕС да засили контрола чрез използване на наскоро съгласувана регулация за предотвратяване конфликт на интереси.След разследване в Унгария Европейската служба за борба с измамите (ОЛАФ) обяви, че е установила сериозни нарушения, свързани с обществени поръчки за улично осветление, които са възложени на компания, контролирана от роднина на Орбан. От ОЛАФ призоваха Европейската комисия да си върне повече от 40 милиона евро средства.Организацията вече препоръча на европейските институции да поискат от Унгария да върне 283 милиона евро, които са отпуснати за нова метролиния в Будапеща. Според ОЛАФ открити са доказателства за \"измама и възможна корупция\".Според някои евродепутати Унгария трябва да се присъедини към новосъздадената прокуратура на ЕС, ако иска да продължи да получава евросредства. До момента 20 страни са заявили участие в новия орган, но Унгария е сред тези държави, които отказват.През декември 2017 г. Орбан обяви, че унгарската икономика може да оцелее и без средствата на ЕС.\"Унгария няма от какво да се страхува, тъй като не зависи от външни пари\", увери той.  ", "date": "2018.02.12", "title": "ЕС иска по-сериозни проверки дали Унгария злоупотребява с евросредства"}
{"url": "http://www.cross.bg/niro-strana-roburt-1567611.html", "text": "/КРОСС/ Американският актьор Робърт де Ниро разкритикува позицията на Доналд Тръмп и неговата администрация по въпроса за климатичните промени.Де Ниро отправи критиките пред препълнена зала в Дубай, където участва в годишна среща на върха, посветена на управлението, на която присъстват премиерите на Индия и на Франция и директорката на МВФ, предаде Асошиейтед прес.Пред препълнена зала актьорът каза, че идва от една назадничава страна, която страда от временно умопомрачение. Той разказа, че в страната, която описва, миналата седмица ръководителят на Управлението за защита на околната среда, е казал, че глобалното затопляне може би е нещо добро за човечеството.\"Говоря за моята собствена страна, за САЩ. На нас не ни харесва да казваме, че сме назадничава страна, така че нека просто кажем, че страдаме от временно умопомрачение\", заяви Де Ниро.Той предизвика смях и овации, когато добави, че САЩ накрая ще се излекуват, като гласуват за изхвърлянето от власт на своя опасен лидер.", "date": "2018.02.12", "title": "Робърт де Ниро пак избухна срещу Тръмп"}
{"url": "http://www.cross.bg/slychat-atanasov-bulgariya-1567612.html", "text": "/КРОСС/ Приоритет на последните правителства е развитието на автомагистралната мрежа в Северна България. Това ще доведе модернизация на целия регион, каза в сутрешния блок на БНТ председателят на Управителния съвет на Агенция \"Пътна инфраструктура\" инж. Дончо Атанасов.Изпълнени са обходът на Враца и обходът на Монтана. Трасето е с активни ленти и една аварийна. В близкия един месец ще стартира процедурата за избор на строител и надзор на най-тежкия участък - Ботевград-Мездра. Тази отсечка вероятно ще бъде изградена максимум до 2021 г. Между Мездра и Враца има скоростен път, който ще бъде рехабилитиран. За пътя Враца-Монтана в момента ОВОС се обжалва. Работи се по трасето Ружинци-Монтана, обясни инж. Атанасов.Започва предпроектно проучване за изграждане на тунел под Петрохан. Правим най-необходимото много бързо да се случат тези проекти. Протестите са разбираеми, трябва да се направи автомагистрала, която да улесни достъпа до Северозападна България. В рамките на 3-4, до 5 години този магистрален пръстен ще бъде изграден. Тези проекти са изключителен приоритет и ще се случат по-бързо, отколкото някои хора очакват, заяви шефът на АПИ. ", "date": "2018.02.12", "title": "Инж. Атанасов: Проектите в Северозапада ще се случат по-бързо, отколкото някои очакват"}
{"url": "http://www.cross.bg/edro-tzenite-sedmitza-1567615.html", "text": "/КРОСС/ Индексът на тържищните цени /ИТЦ/, който отразява цените на хранителните стоки на едро, се повиши тази седмица с 0,89 процента до 1,475 пункта, отчита Държавната комисия по стоковите борси и тържищата /ДКСБТ/.Отчита се поскъпване на търгуваните на едро ябълки през изминалата седмица с малко над 7 процента. С малко над 2 на сто са поскъпнали и лимоните.Поевтиняване в цените на едро в при  портокалите, мандарините, морковите, зелето, маслото и пилешкото замразено месо.  ", "date": "2018.02.12", "title": "Тържищните цени на хранителните стоки се повишават с 0,89%"}
{"url": "http://www.cross.bg/chetvurtuk-pyongchang-tryabvashe-1567613.html", "text": "/КРОСС/ Още един старт на български скиор на Зимните олимпийски игри в Пьонгчанг беше отложен. Мария Киркова трябваше да участва в гигантския слалом днес. Организаторите обаче решиха да не рискуват и преместиха състезанието за четвъртък.Причината са силните ветрове, които могат да предизвикат падания и сериозни контузии на състезателите.Стартът е пренасочен за четвъртък (15 февруари), като първият манш трябва да започне в 3:00 ч. българско време.Това не е първото отложено състезание по ски алпийски дисциплини в Пьонгчанг. Стартът на Алберт Попов и Камен Златков, който трябваше да се проведе в неделя (11 февруари) също беше преместен за четвъртък. ", "date": "2018.02.12", "title": "Ветровете в Пьонгчанг отложиха старта на Мария Киркова "}
{"url": "http://www.cross.bg/durzhavi-deiistviya-siriya-1567614.html", "text": "/КРОСС/ 14 министри на отбраната на държави от международната антиджихадистка коалиция се събират на  среща в Рим, за да обсъдят бъдещите общи действия и съдбата на пленените в Сирия бойци от Ислямска държава.Сложен е въпросът за чужденците, присъединили се към терористичната групировка, които са заловени от съюзените с коалицията Сирийски демократични сили.Вашингтон очаква пленниците да бъдат върнати в страните им и те да се разпореждат със съдбата им, каза американският военен министър Джим Матис. Редица държави обаче не желаят терористите обратно. ", "date": "2018.02.12", "title": "Министри на отбраната от анти-джихадистката коалиция ще обсъждат бъдещите си действия в Сирия"}
{"url": "http://www.cross.bg/yaiinstiiin-harvi-stydioto-1567616.html", "text": "/КРОСС/ Прокуратурата в американския щат Ню Йорк внесе съдебен иск срещу студиото на Харви Уайнстийн - Weinstein Company, защото компанията му не е защитила служителите от сексуален тормоз, информира БиБиСи, цитирани от news.bg.Десетки жени обвиниха влиятелния холивудски продуцент в различни форми на тормоз, включително и изнасилване, продължили през последните 3 десетилетия. Оказа се, че те са били и публична тайна в средите на Холивуд.Харви Уайнстийн има самостоятелно 6 оскара, а чрез едноименната си компания - близо 80.Искът срещу Уайнстийн е за тормоз над служители и вербални заплахи за убийство на служители на студиото.Адвокат на продуцента заяви, че \"справедливо разследване\" ще покаже, че много от обвиненията не са заслужени.Искът е и срещу Робърт Уайнстийн, който е брат на Харви и съосновател на студиото.Прокуратурата иска неконкретизирана сума за покриване на нанесените вреди, включително и глоби.Съдебният иск е внесен след четиримесечно разследване.  ", "date": "2018.02.12", "title": "Щатът Ню Йорк внесе съдебен иск срещу студиото на Харви Уайнстийн"}
{"url": "http://www.cross.bg/byudzhet-kmetut-signala-1567617.html", "text": "/КРОСС/ Кметът на Хасково Добри Беливанов внесе сигнал до Окръжна прокуратура и до Областния управител Станислав Дечев за Бюджет 2018.​В сигнала до прокуратурата кметът твърди, че има нарушение на  материалния закон, както и на административно производствените правила, приети с решение на Общинския съвет от 26 януари тази година.Говорителят на общината Дияна Иванова обяснява.Внасянето на  сигнала не означава спиране на работата по Бюджет 2018, напротив, работи се по решенията на Общинския съвет.От администрацията на Беливанов определят като неверни твърденията на общински съветници, че кметът се опитал да промени размера на таксата за битови отпадъци и допълва.Такова предложение не е внасяно и съответно те не са гласували продължение за увеличението на такса смет, тоест, такса смет си остава същата.  ", "date": "2018.02.12", "title": "Кметът на Хасково внесе сигнал до Окръжна прокуратура за Бюджет 2018"}
{"url": "http://www.cross.bg/neizbyhnala-letishteto-london-1567599.html", "text": "/КРОСС/ Летището „Лондон -Сити\" в източната част на британската столица беше временно затворено, след като близо до него в река Темза откриха неизбухнала бомба от Втората световна война.Тя е намерена по време на строителни работи.Летището „Лондон -Сити\"се намира недалеч от бизнес квартал и обслужва полети на малки разстояния. ", "date": "2018.02.12", "title": "Откриха неизбухнала бомба до едно от летищата в Лондон"}
{"url": "http://www.cross.bg/godini-operatziya-izvunrednite-1567598.html", "text": "/КРОСС/ Ден на траур обявиха днес руските власти в памет на загиналите при самолетната катастрофа край Москва вчера. Спасителната операция на мястото на разбилия се самолет приключи. Всичките 71 души на борда са загинали, тече операция по издирването им.Единият от пътниците е швейцарец. Няма данни за пострадали българи. Почти всички от пътниците са били жители на Оренбургска област, сред загиналите са дете на 5 години и двама тийнейджъри на 13 и 17 години, по информация на местната администрация. Църквите в областта започнаха да отслужват панахиди за починалите.Издирването може да продължи една седмица, според руското министерство на извънредните ситуации.Отломки от самолета са разпръснати на голяма площ, има много сняг и релефът на местността е тежък. Разследват се причините за катастрофата, заяви руският министър на извънредните ситуации Владимир Пучков, цитиран от ТАСС.Според руски медии вероятната причина е техническа повреда, довела до експлозия на един от двигателите.  ", "date": "2018.02.12", "title": "Ден на траур в Русия"}
{"url": "http://www.cross.bg/dolara-miliarda-otbrana-1567600.html", "text": "/КРОСС/ Пентагонът получи най-големия бюджет в историята си: 700 милиарда американски долара, съобщава АФП. Това е далеч повече от разходите за отбрана на двата най-големи конкурента на САЩ - Русия и Китай.Средствата ще позволят поддържане на повече войници, повече учения, повече кораби и др. За следващата година е предвидено военните средства да бъдат увеличени до 716 милиарда долара. Двугодишното споразумение ще позволи засилване на бойната готовност на въоръжените сили на фона на конфликта в Афганистан и напрежението на Корейския полуостров.Законопроектът за бюджета, подписан от президента на САЩ Доналд Тръмп в петък, включва увеличение на разходите за отбрана: Пентагонът ще има 94 милиона долара повече за тази фискална година в сравнение с предишната, като увеличението е с 15,5%. Това е най-голямото увеличение на годишна база от 2002 г., когато военният бюджет беше увеличен с 26,6% от 345 милиарда долара до 437 милиарда долара. Тогава САЩ започнаха война в Афганистан, Ирак и разшириха националната отбрана след 9/11.Допълнителните средства не са предвидени за справяне с нови врагове или заплахата от \"Ал Кайда\", или Русия. Те са по-скоро за разрешаване на редица проблеми, включително в обучението, нуждата от по-високотехнологична противоракетна отбрана и модернизиране на ядрените оръжия.Всеки военен министър от 2011 г., когато Конгресът приема закон за ограничение на военните и вътрешни разходи, се оплаква, че таванът сериозно е засегнал армията и че броят на готовите за война бойни звена е намалял. Остарялото военно оборудване и недостатъчната подготовка на войниците също се посочват като сериозни проблеми.САЩ имат по-малко войници в Ирак в сравнение преди 10 г., 15 000 войници в Афганистан днес в сравнение със 100 000 през 2010-2011 г., но тенденцията е в противоположната посока при Доналд Тръмп, тъй като се отчита засилване на антитерористичните операции в Сомалия и Йемен. Тръмп нареди още няколко хиляди американски войници да бъдат изпратени в Афганистан.В същото време е надвиснала и заплахата от война между Северна Корея и САЩ. Тръмп настоява Пхенян да се откаже от ядрените си оръжия.Огромното увеличение на разходите за отбрана, договорено от американските законодатели в петък, е далеч повече от това, което Тръмп искаше. От 700 милиарда долара разходи за фискалната 2018 г., започнала от 1 октомври, около 629 милиарда долара са за операции на Пентагона, а близо 71 милиарда долара за войните в Афганистан и на други места по света.Тръмп поиска 603 милиарда долара за основни функции и 65 милиарда долара за военни мисии.В споразумението е заложено военният бюджет за 2019 г. да бъде в размер на 716 милиарда долара.Най-много печелят най-големите оръжейни компании като Lockheed Martin, Boeing и General Dynamics, които харчат милиони долари ежегодно за лобиране в Конгреса.Очаква се милиарди долари да бъдат отделени за един от основните приоритети на Пентагона: ракетната отбрана. 12,3 милиарда долара са заделени за Агенцията за противоракетна отбрана. Ще бъдат прибавени нови 28 ракети прехващачи.Предвидено е също увеличение на заплатите на войниците с 2,4%.  ", "date": "2018.02.12", "title": "Пентагонът получи най-големия бюджет в историята си за следващите 2 г. "}
{"url": "http://www.cross.bg/koreya-severna-pregovori-1567601.html", "text": "/КРОСС/ Съединените щати са готови да преговарят със Северна Корея, заяви вицепрезидентът Майк Пенс, след като се върна от Зимната олимпиада в Южна Корея, предаде ДПА.В интервю за \"Вашингтон пост\" в самолета на път към САЩ Пенс каза, че САЩ ще продължат да налагат санкции на режима в Пхенян, но са готови и да водят преговори с него. \"Максималният натиск ще продължи и ще се засилва. Но ако искате да преговаряме, ще преговаряме\", каза той.Изразената от вицепрезидента готовност за преговори бележи промяна в политиката на правителството на Доналд Тръмп, което досега настояваше, че ще преговаря само ако Северна Корея направи реални отстъпки по въпроса за ядрената и ракетната й програма.Пенс каза пред вестника, че новата позиция е уговорена с южнокорейския президент Мун Дже-ин, който обмисля поканата да посети Северна Корея, а след това може да има преговори между двете Кореи. ", "date": "2018.02.12", "title": "САЩ са готови да преговарят със Северна Корея"}
{"url": "http://www.cross.bg/dyshi-moskva-zhertvite-1567602.html", "text": "/КРОСС/ Роднините на загиналите при разбилия се руски самолет Ан-148 край Москва ще получат по 1 милион рубли допълнително обезщетение извън застраховката, съобщи президентският представител на Приволжския федерален окръг Михаил Бабич, цитиран от ТАСС. На близките на жертвите ще бъде оказана и психологическа помощ.Катастрофата, при която по последни данни са загинали 71 души, е най-голяма в света по брой на жертвите след тази със самолета Ту-154 край Сочи през 2016 година с 92 души на борда, отбелязва ТАСС.Три деца на възраст между 5 и 12 години, както и 17-годишен юноша са сред загиналите при самолетната катастрофа, съобщи пресслужбата на административните власти в Орск. Сред пътниците е имало и трима чужденци - граждани на Швейцария, Азербайджан и Казахстан.Самолетът изпълнявал полет от Москва за град Орск в Урал. Машината изчезнала от радарите 10 минути след излитането от летище Домодедово в Москва, а отломките ѝ са намерени в Раменския район в Подмосковието, на около 40 километра от руската столица.Спасителният екип на мястото на трагедията е увеличен над два пъти до близо 600 души.", "date": "2018.02.12", "title": "Роднините на жертвите от падналия самолет ще получат по 1 милион рубли"}
{"url": "http://www.cross.bg/stavrev-samolet-kolkoto-1567603.html", "text": "/КРОСС/ Един самолет е толкова сигурен, колкото добре е поддържан. Това коментира в ефира на NOVA Димитър Ставрев от „Клуб Криле\" след жестоката катастрофа със самолет край Москва, при която загинаха всички 71 души на борда.Ставрев припомни, че версиите, по които работи руската полиция, са няколко - техническото състояние на самолета, метеорологичните условия или грешка на пилота.По думите на експерта падналият в Русия самолет е сравнително нов, произведен юни 2010 г.Що се отнася до серията „Ан\" Ставрев коментира, че това е проект, станал жертва на сложните взаимоотношения между Русия и Украйна.„Засега са произведени само 44 самолета от този вид\", обясни Ставрев. „Всяка една от държавите може самостоятелно да го произвежда\".Ставрев допълни още, че по информация от руски медии преди да излети самолетът е отказал противообледителна процедура. Освен това е имало известно закъснение в излитането.Самият пилот е бил доста опитен.  ", "date": "2018.02.12", "title": "Експерт: Един самолет е толкова сигурен, колкото добре е поддържан"}
{"url": "http://www.cross.bg/armeniya-prezidentut-rymen-1567604.html", "text": "/КРОСС/ Президентът Румен Радев е на двудневно посещение в Армения. Той е там по покана на неговия колега Серж Саргсян. Предстои двамата да се срещнат на четири очи.Ще бъдат обсъдени перспективите за развитие на двустранните отношения между двете държави.Очаква се да бъдат подписани споразумения за защита на класифицирана информация, за регулиране на трудовата миграция и за сътрудничество в областта на информационните технологии, както и програма за културен обмен между Армения и България. ", "date": "2018.02.12", "title": "Президентът Румен Радев е на двудневно посещение в Армения "}
{"url": "http://www.cross.bg/krysev-sredstva-novi-1567606.html", "text": "/КРОСС/ Мярката \"зелен билет\" за борба с мръсния въздух даде своят ефект, 30 000 души се възползваха и половината са нови пътници, основно те са ползвали метрото. Това каза заместник-кметът на София Евгени Крусев пред БНТ. Относно липсата на \"зелени билети\" той обясни, че когато са свършвали, през деня са били зареждани контролно.Крусев обясни, че за замърсяване на въздуха се информира през интернет страницата на Столична община, както и по електрическите таблата на спирката, чрез медиите и социалните мрежи.Той отбеляза, че в борбата със замърсеноя въздух се включват и транспортните средства на общината.Заместник-кметът на София заяви, че всички нови превозни средства на градския транспорт са или на природен газ, или на електричество. \"Не купуваме дизелови автобуси, обновяването на автобусния парк тече с пълна сила. 160 нови превозни средства предстои да се закупят. Засега има около 200 дизелови автобуси в отдалечени линии, предстои да бъдат и премахнати, но не се знае какъв е срокът.\"\"Ще има реконструкции на паркове и озеленява в Младост и Западен парк. Залагат се средства за озеленяване и на междублокови пространства\", открои Крусев. ", "date": "2018.02.12", "title": "Евгени Крусев: Мярката \"зелен билет\" даде ефект в София "}
{"url": "http://www.cross.bg/mitropolit-daniil-vidinski-1567607.html", "text": "/КРОСС/ Първата си литургия в катедралния храм във Видин отслужи новият Видински митрополит Даниил.Присъстваха представители на Светия синод, руската и сръбска православни църкви, духовници и миряни. Митрополит Даннил се срещна и с православните християни, които дойдоха да го поздравят лично за избора.На всеки от тях подари икона с лика свети Димитър, който е и закрилник на Видин. Общият стремеж е животът с вярата в Христа, каза митрополит Даниил. ", "date": "2018.02.12", "title": "Новият Видински митрополит отслужи първата си Св. Литургия в града "}
{"url": "http://www.cross.bg/deloto-chenalova-beshe-1567605.html", "text": "/КРОСС/ Специализираният наказателен съд гледа делото срещу Румяна Ченалова. Срещу нея има две обвинения за престъпление по служба и документно престъпление.Ченалова беше уволнена дисциплинарно заради нарушeния по делото \"Белведере\".Скандалът стана повод бившият френски посланик у нас Ксавие дьо Кабан да използва израза за \"гнилите ябълки\" в българската съдебна система. След това започнаха и поредицата от проверки и дела срещу нея. В края на януари делото срещу нея беше отложено спецсъда. ", "date": "2018.02.12", "title": "Съдът гледа делото срещу Румяна Ченалова "}
{"url": "http://www.cross.bg/rymen-lyutzkanov-chlen-1567593.html", "text": "/КРОСС/ Борислав Михайлов, президент на БФС, член на Изпълнителното бюро на УЕФА и член на комитета на ФИФА за развитиеКирякос Аргиропулос, режисьор, директор на Столичния куклен театърКонстантин Динев, бизнесменНиколай Дойнов, поет, публицист, председател на Съюза на народните читалищаРумен Белчев, журналист, писател хумористРумен Люцканов, адвокат, един от основателите на Адвокатско дружество „Добрев и Люцканов\". Член е на Софийска адвокатска колегия. Член на Българската асоциация по международно право. Адв. Румен Люцканов е Член на Борда на съвета на Българския съвет за устойчиво развитие (BGBC) и е единственият адвокат в Централна и Източна Европа, който е международен консултант със сертификат от DGNB.Светослав Петров, бивш национал по футбол  ", "date": "2018.02.12", "title": "Родени на 12 февруари"}
{"url": "http://www.cross.bg/chasa-sofiyaot-provede-1567592.html", "text": "/КРОСС/ ***София.От 09.00 часа 4-ти състав на Специализирания наказателен съд ще заседава по делото срещу Латин М., Владимир А. и др., на които са повдигнати обвинения за организиране и ръководене на организирана престъпна група.***София.От 09.30 часа 15-и състав на Специализирания наказателен съд ще заседава по делото срещу Стефан Б., Христо А. и др., на които са повдигнати обвинения за организиране и ръководене на организирана престъпна група.***София.От 09.30 часа 6-и състав на Специализирания наказателен съд ще заседава по делото срещу Тодор С., Владимир Р. и др., на които са повдигнати обвинения за организиране и ръководене на организирана престъпна група.***София.От 10.00 часа в Национален пресклуб БТА ще се проведе пресконференция на Сдружението на българските зъболекари.***София.От 10.00 часа 9-и състав на Софийски градски съд ще заседава по делото срещу съдия Люба Петрова, на която е повдигнато обвинение за съставяне на официален документ с невярно съдържание.***София.От 10.30 часа 10-и състав на Специализирания наказателен съд ще заседава по делото срещу Росен Ч. и Полина И., на които са повдигнати обвинения за организиране и ръководене на организирана престъпна група.***София. От 11.00 часа в Заседателната зала на НАИМ на пл. „Атанас Буров\" № 1 (срещу Президентството) ще бъде открита Национална археологическа изложба „Българска археология 2017\".***София.Народният представител от ГЕРБ - София област Васил Цветков ще проведе открити приемни за граждани в общини от област София. От 11.00 часа той ще посети офиса на партията в село Челопеч, намиращ се на ул. \"Пейо Яворов\" №1. От 12.00 часа депутатът ще се срещне с жителите на община Златица. От 14.00 часа народният представител ще приема в офиса на партията в гр. Пирдоп, ул. \"Цар Освободител\" №45 А, ет.1. В 15.15 часа Цветков ще бъде в село Антон за среща с граждани в офиса на партията, намиращ се на бул. \"България\" №11. От 16.15 часа, депутатът от ГЕРБ - София област ще проведе открита приемна с жители на община Копривщица. Срещата ще бъде в офиса на партията, който се намира на ул. \"Л. Каравелов\" №21.***София.От 12.30 часа 3-ти състав на Специализирания наказателен съд ще заседава по дело, образувано по молба на Ивайло Б. за изменение на мярка за неотклонение.***София.От 13.00 часа 12-и състав на Специализирания наказателен съд ще заседава по делото срещу Гриша Г., Данаил Г. и др., на които са повдигнати обвинения за организиране и ръководене на организирана престъпна група.***София.От 13.15 часа 4-ти състав на Специализирания наказателен съд ще заседава по делото срещу Мила Г., Ангел А. и др., на които са повдигнати обвинения за организиране и ръководене на организирана престъпна група.***София.От 13.30 часа 25-и състав ще заседава по делото срещу Петко Еленков (обвинен, че като охранител е убил 16-годишно момче - чл.115-118 НК).***София.От 13.30 часа 6-и състав на Специализирания наказателен съд ще заседава по делото срещу Христо К., Кръстю Д. и Ивайло С., на които са повдигнати обвинения за организиране и ръководене на организирана престъпна група, създадена с цел изнудване.***София.От 14.00 часа 7-и състав на Специализирания наказателен съд ще заседава по делото срещу Румяна Ч., на която е повдигнато обвинение за престъпление по служба.***София.От 14.00 часа в Галерия УниАрт (Нов български университет, бул. „Монтевидео\" №21) големият японски философ Ясуо Кобаяши ще изнесе лекция на тема „Идната философия.***София.От 14.00 часа в сградата на Комисия за енергийно и водно регулиране на бул. \"Княз Дондуков\" № 8-10, ет. 4 ще се проведе обществено обсъждане на проект на решение относно утвърждаване на пределна цена на топлинна енергия на \"Коген Загоре\" ЕООД.***София.От 16.30 часа в зала „Вяра\" на Столична библиотека ще бъдат представени книги на Анка К. Момчилова.***София.От 17.00 часа „София Ринг мол\" ще посрещне посетителите си с поредица от изненади и забавления, които ще покажат как китайците посрещат „Веселата Нова година\".***София.От 18.00 часа в залата София Прес на улица „Славянска\" ще бъде открита Фото-изложбата „Зимен Китай\".***София.От 18.00 часа в Големия салон на БАН ще бъде представена монографията „Системни цикли и бъдещето на историята: накъде върви светът\" на проф. д.ф.н. Васил Проданов.***София.От 18.00 часа в Галерия „Академия\", ул. „Шипка\" 1 ще бъде представена изложба на дипломираните магистри от Факултета за приложни изкуства.***София.От 18.00 часа в партерното фоайе на зала „България\" (ул. „Аксаков\" №1) ще бъде открита изложбата „Пътят на художника\" на Румен Кожухаров - докторант в Нов български университет.***София.От 18.30 часа в пространството за съвременен танц и пърформанс ДНК ще се състои церемонията по обявяването на победителя в четвъртото издание на конкурса ПРОМЯНАТА.***София.От 18.30 часа в Литературния клуб към Столична библиотека, пл. „Славейков\" № 4, ще се състои премиера на книгата „Любовен речник\" от Иван Христов.***Благоевград.От 11.00 часа с ритуал по полагане на венци и цветя пред паметната плоча на майор Иван Павлович Орлински в двора на църквата „Въведение Богородично\" ще бъдат отбелязани 140 години от Първото Освобождение на Горна Джумая.***Благоевград.От 12.00 часа в заседателната зала на Областната администрация ще се състои награждаването на победителите в обявения от мен ученически конкурс „България в Европейския съюз - нашето настояще и бъдеще\".***Благоевград. От 13.30 часа в Регионален исторически музей - Благоевград ще се проведе музеен урок посветен на Първото освобождение на Горна Джумая.***Бургас. От 10.30 часа народният представител от ГЕРБ-Бургас Иван Вълков ще има открита приемна за граждани в централата на партията на ул. \"Конт Андрованти\" 5.***Варна.От 11.00 часа по случай 150 години от рождението на капитан І ранг Димитър Добрев - командир на отряда торпедоносци, извършили атаката срещу крайцера „Хамидие\", ще се проведе военен ритуал и ще бъдат поднесени венци и цветя пред паметника му до Военноморския музей.***Варна.От 13.30 часа пресконференция на борда на флагманския кораб HMS DUNCAN на пристанище „Варна\" ще се състои пресконференция във връзка с посещението на три кораба на НАТО, патрулиращи в Черно море.***Варна.От 18.30 часа в арт галерия „Ларго\" ще бъде открита изложбата „Екслибрис Презареждане\".*** Велико Търново. От 10.00 часа Великотърновския апелативен съд ще гледа дело срещу служител на РУ на МВР - Русе, обвинен в разгласяване на информация, представляваща държавна тайна, както и в противозаконно държане на боеприпаси.*** Велико Търново. От 11.00 часа в зала 314 на Областна администрация ще заседава Постоянната областна комисия по заетост. По време на заседанието ще бе представен проектът за държавния план-прием за учебната 2018/ 2019 г. за област Велико Търново.*** Велико Търново. От 17.30 часа във фоайето на РНБ „П.Р.Славейков\" ще бъде представен спектакълът „Покаяние\" с режисьор Георги Василев и в изпълнение на актьора Иван Митев.***Видин.От 11.00 часа, в Регионалния пресклуб на БТА, Българска телеграфна агенция за осми пореден път ще връчи наградата „Бялата птица\" за значим обществен принос. В церемонията ще вземе участие и заместник-кметът на Община Видин Цветан Асенов.***Видин. От 17.00 часа в залата на Симфониета - Видин ще се проведе XX-то издание на концерт-конкурса \"Песен на Свети Валентин\".***Враца/ Борован.От 10.00 часа в офиса на ГЕРБ - Борован ще се проведе изнесен приемен ден на народния представител от ГЕРБ Красен Кръстев.***Враца. От 17.00 часа в Конферентната зала на Общински съвет-Враца ще се проведе обществена консултация във връзка с приемане на проект на Наредба за изменение и допълнение на Наредба за определянето и администрирането на местните такси и цени на услуги и права на територията на община Враца, с която се предвижда привеждане в съответствие на текстове от Наредбата в съответствие с последните изменения и допълнения на Закона за местни данъци и такси.*** Горна Оряховица. От 14.00 часа в Младежки дом ще се проведе интерактивно обучение на младежи на тема „Любов\" със съдействието на РЗИ - Велико Търново.*** Горна Оряховица. От 18.30 часа в НЧ „Напредък - 1869\" като част от Национално турне - Христо Шопов ще се играе постановката „Догодина по същото време\" по Бърнард Слейд, с участието на Христо Шопов и Лилия Маравиля.***Добрич/Шабла.От 10.00 часа в офиса на ГЕРБ в Шабла народните представители от 8-и МИР Добрич Даниела Димитрова и вицеадмирал Пламен Манушев, областен координатор на ПП ГЕРБ, ще проведат срещи с жители на община Шабла. В тях ще участва и общинският ръководител на ГЕРБ-Шабла Живко Спасов. В 11.30 часа ще започне срещата им с рибарската общност в Дуранкулак, а в 14.00 часа - в Крапец.***Добрич.От 10.30 часа в Голямата заседателна зала на Община град Добрич кметът Йордан Йорданов ще открие информационен ден с тема „Европа за гражданите 2014-2020\".***Добрич.От 14.10 часа и от 15.10 часа в Регионална библиотека „Дора Габе\" ще се проведат образователни концерти на Български камерен оркестър - Добрич.***Добрич.В Художествената галерия ще бъде организирана „Работилница за въображение\" - презентации за Васил Левски и Баба Марта.***Добрич.В читалнята на Народно читалище „Йордан Йовков - 1870 г.\" ще се проведе час по четене „Непокорният народ\".***Добрич.На площад „Свобода\", по бул. „25 септември - пешеходна зона, на ул. „Христо Ботев\" и на площад „Стария орех\" Oбщина Добрич организира базар „Мартеници 2018\".***Карлово. От 13.15 часа в СУ „Васил Левски\" ще бъде представен сборникът „Откровения - 2\", който включва творби на ученици. От 17.30 часа в Общинска библиотека „Д-р Иван Богоров\" ще бъде представена изложба на ученици от същото училище, озаглавена \"Моето творчество, вдъхновено от личността на Апостола\". Събитията са част от възпоменателното отбелязване на 145 години от гибелта на Васил Левски.***Пловдив.От 09.00 часа в зала 5 на Окръжния съд ще се проведе заседание по делото срещу Исмет Ю., Рамадан Ю. и Божидар С., обвинени в опит за отнемане на чужди вещи в особено големи размери.***Пловдив.От 11.00 часа в аудитория № 7 на Висшето училище по агробизнес и развитие на регионите, кметът на район „Северен\" в Пловдив Ральо Ралев ще направи своя публичен отчет за 2017 година.***Пловдив.От 12.00 часа Националното представителство на студентските съвети ще проведе отчетно-изборно събрание в Заседателната зала на Ректората на Университета по хранителни технологии.***Пловдив.От 12.00 часа в клуба на ВМРО-Пловдив общинските съветници от ВМРО и народният представител Александър Сиди ще дадат пресконференция. Ще бъдат обсъдени замърсяването на атмосферния въздух,както и актуални политически теми.***Пловдив.От 13.00 часа в зала 3 на Районния съд ще се проведе заседание по делото срещу Албенко М. и Борислав Д., обвинени в причиняване на имотна и финансова вреда.***Пловдив.От 14.00 часа в зала 1 на Апелативния съд ще се проведе заседание по делото, образувано по протест на Окръжна прокуратура и жалби на подсъдимите Костадин И. и Иван С., обвинени в причиняване на смърт по непредпазливост и прикриване на случилото се.***Пловдив.От 14.00 часа в Аграрен университет - Пловдив официално ще бъде открита нова учебна зала в катедра „Механизация на земеделието\".***Пловдив.От 15.00 часа в зала 11 на Районния съд ще се проведе заседание по делото срещу Стоян Т., обвинен в притежание на голямо количество безакцизен алкохол.***Пловдив.Общинските съветници от ГЕРБ в град Пловдив ще проведат приемни с граждани. Даниела Дженева, от 17 до 18:00 часа в офиса на ГЕРБ в район „Южен\", ул.\"Академик Петър Динеков\"№ 1А. Спартак Николов, от 17:00 до 18:30 часа в офиса на ГЕРБ в район „Източен\" на ул.\"Коста Паница\"№5. Вихър Захов, от 17:00 до 18:30 часа в офиса на ГЕРБ в район „Източен\" на ул.\"Коста Паница\"№ 5. Вера Тоскова, от 16 до 18:00 часа в офиса на ГЕРБ в район „Тракия\" в жк.\"Тракия\"бл.91. Александър Радев, от 17:30 до 19:00 часа в офиса на ГЕРБ в район „Централен\" на ул.\"Прага\" № 2. Атанас Узунов, от 17:30 до 19:00 часа в офиса на ГЕРБ в район „Южен\" на ул.\"Академик Петър Динеков\" №1А Ели Гатева, от 16 до 18:00 часа в офиса на ГЕРБ в район „Тракия\" в жк.\"Тракия\"бл.91.***Пловдив.Народните представители от ГЕРБ-Пловдив ще проведат приемни с граждани от избирателния си район. Менда Стоянова - председател на Комисията по бюджет и финанси в 44-тото Народно събрание - от 16.00 в централния офис на ГЕРБ - Пловдив, на бул. „Марица\" 91. Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на ГЕРБ на улица „Прага\" 2. Атанас Ташков - член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21. Спас Гърневски - заместник-председател на Комисията за борба с корупцията, конфликт на интереси и парламентарна етика - от 16.00 в офиса на ГЕРБ на ул. \"Коста Паница\" № 5.***Русе.От 10.00 часа народният представител от ГЕРБ - Русе Андриан Райков организира приемна за граждани в града на 12 февруари в централния офис на партията, намиращ се в търговски комплекс „Родина\" (ул. „Чипровци\" №2).***Севлиево.От 14.00 часа в офиса на ГЕРБ-Севлиево народният представител от ГЕРБ-Габрово Иглика Иванова-Събева ще проведе приемен ден.***Сливен.От 9.30 часа общинските съветници от ГЕРБ Тодор Начев и Христо Котов ще проведат срещи с граждани.***Смолян.От 13.30 часа премиерно в Родопски драматичен театър „Николай Хайтов\" - Смолян ще бъде представен кукленият спектакъл „Цяло лято четох\".***Стара Загора.От 13.30 часа в зала 2 на Община Стара Загора ще се проведе среща с директори на детски градини и родители, за да бъде обсъдена необходимостта от видеонаблюдение в детските заведения.***Стара Загора.От 9.00 часа зам.-председателят на Народното събрание Емил Христов ще проведе приемна за граждани.***Тутракан. От 17.30 часа в Изложбената зала на Историческия музей ще бъде открита изложба „Любов и вино, вино и жени\".***Хасково.От 18.00 часа в Малката зала на Областна администрация Хасково ще бъде представена Българската асоциация по мини футбол.***Шумен. От 14.00 часа в зала 203 в сградата на общината ще се проведе Консултативен съвет.   ", "date": "2018.02.12", "title": "Предстоящи събития на 12 февруари 2018 година"}
{"url": "http://www.cross.bg/meletiii-subor-antiohiya-1567595.html", "text": "/КРОСС/ В ІV век различни ереси смущавали спокойствието на Църквата. Особено се разпространила ереста на Арий, който отхвърлял единосъщието на Сина Божи с Бога Отца. Отхвърлена и осъдена от Никейския вселенски събор (325 г.), тая ерес намерила обаче много последователи.Византийският император Констанций, един от синовете на Константин Велики, бил арианин и преследвал православните епископи. В много градове имало по два епископа - православен и арианин. Народът и духовенството се присъединявали ту към единия, ту към другия, и едно след друго тържествувало ту православието, ту арианството. Но и самите ариани се разделяли на две секти - чисти ариани и полуариани, които враждували помежду си. Навсякъде вражда, мъст и дори кървави разпри заменили любовта и мира, завещани от Иисуса Христа.Сред тия трудни обстоятелства Мелетий, родом от Армения, бивш севастийски епископ, бил единодушно избран за архиепископ в Антиохия. С този избор се съгласили и арианите, които в Антиохия били повече от православните. Те се надявали да намерят в новия архиепископ свой съмишленик, но скоро се убедили, че сбъркали в очакванията си.Тридесет дни след избирането му Мелетий проповядвал в храма. Всички присъстващи - православни и ариани, с нетърпение очаквали от него изложението на вярата му. Мелетий почнал да хвали догмите, утвърдени от Никейския събор, и да изповядва Иисуса Христа като единосъщен на Отца, равен Нему в сила и слава и като Него творец на вселената.Туй всенародно изповедание на православието силно разгневило арианите. Един от архидяконите, привърженик на лъжеучението, пристъпил до архиепископа и с ръка му затулил устата. Тогава архиепископът вдигнал ръката си и показал на народа трите пръста в знак на Светата Триипостасна Троица, и след това, като свил двата пръста, показал един, като с това означавал едното Божество. Архидяконът го хванал за ръката и Мелетий започнал отново с уста да изповядва и прославя неразделната Троица и едното Божество, увещавайки народа твърдо и неизменно да държи истината. Разсърденият архидякон ту ръката държал, ту затулял устата на светителя, който така ревностно проповядвал истинската вяра.Православните почнали гръмко да изразяват радостта си и да славят пресветата, единосъщна и неразделна Троица, а разгневените ариани изгонили от църквата архиепископа и оттогава започнали да го хулят и наричат еретик.С твърдостта на духа Мелетий съчетавал необикновена кротост и постоянно се стараел да усмири разприте и враждата. Той давал на паството си пример на всички добродетели и успял да се обкръжи с достойни люде. Той ръкоположил за дякон св. Василий Велики, който бил дошъл от Йерусалим в Антиохия. Като предузнал големите дарби на св. Йоан Златоуст, който в туй време бил още твърде млад, архиепископът го убеждавал да изучава Св. Писание, кръстил го и го назначил за четец при църквата.Арианите, виждайки, че са се измамили в надеждите си, убедили император Констанций да свали св. Мелетия и да го прати на заточение в Армения, а сами си избрали епископ измежду арианите. Мелетий бил в изгнание до самата смърт на Констанций.Подир Констанций на престола се възкачил Юлиан, племенник на Константин Велики. Юлиан бил възпитан в християнската вяра, но в душата си я мразел и, щом станал император, се отрекъл от нея и почнал с най-голямо усърдие да служи на езическите богове. Като се убедил, че жестоките гонения не пречат на християнството да се разпространява, Юлиан прибягнал до по-хитри мерки. Той обявил пълна веротърпимост, върнал от изгнание всички заточени епископи - както православни, така и ариани. Надявал се, че със своите спорове за вярата те сами ще му помогнат да ослаби силата на християнството.Заедно с други епископи и Мелетий бил върнат. Но той намерил православните разделени помежду си: едни признавали за епископ Павлин, избран по време на неговото отсъствие, други очаквали завръщането на Мелетий. Тия разпри огорчавали светителя и той с кротост се стараел да въдвори мир и съгласие.Скоро подир това Юлиан загинал във война. Наследникът му Йовиан свикал в Антиохия поместен събор, на който арианите подписали своето съгласие с догмите, утвърдени от Никейския събор. Но Йовиан скоро бил наследен от Валент, ревностен привърженик на арианството. Отново ереста временно възтържествувала, отново жестоко гонение било повдигнато срещу православните епископи, и Мелетий отново бил изгонен от Антиохия. Император Грациан го възвърнал и Мелетий отново започнал да ръководи паството си. Но смутовете в Антиохийската църква продължавали: привържениците на Павлин не признавали Мелетия.Св. Мелетий полагал всички старания да въдвори съгласие. Ревностно му помогал св. Василий Велики, епископ Кесарийски, като убеждавал християните да стоят твърдо в православието. Мелетий чрез мъдри поучения просвещавал паството си и на всички давал пример на благочестив християнски живот. Той бил изпълнен с кротост, смирение и твърдост на духа.При него св. Симеон Стълпник предприел своя много труден подвиг. Като чул, че подвижникът се приковава с желязна верига към един грамаден камък, св. Мелетий се изкачил при него на височината и му казал: \"Човек може и без окови да владее себе си. Не чрез желязна верига, но чрез волята и разума трябва той да прикове себе си.\" Симеон, като осъзнал справедливостта на тия думи, снел от себе си веригата и все повече се стремял да обуздава волята си и съвършено да я подчини на духа.Не много преди смъртта на Мелетий на императорския престол встъпил Теодосий Велики (379-39). Теодосий още до избирането му за цар видял веднъж насън св. Мелетия да му възлага венец и царска багреница. Този пророчески сън се сбъднал. Грациан, чувствайки се твърде слаб да отблъсква постоянните нахлувания на варварите, си избрал за съуправител храбрия свой военачалник Теодосий. А след смъртта на Грациан, Теодосий станал император и ознаменувал своето царуване с победи и мъдри разпоредби, чрез които заслужил прозвището Велики.Разприте и несъгласията в това време продължавали да вълнуват Църквата. Освен това възникнала друга ерес - ереста на Македоний, който отхвърлял божествеността на Светия Дух, поради което и последователита на тая ерес се наричали \"духоборци\" (виж също Раннохристиянски ереси, бел.ред.).Теодосий, като желаел да прекрати разприте, свикал в Цариград събор в 381 година. Това бил Вторият вселенски събор. На него била осъдена ереста на Македоний, и Символът на вярата бил допълнен с учението за Св. Дух. Между другите епископи бил повикан в Цариград и св. Мелетий, който трябвало да председателства събора. Теодосий, който дотогава не бил го виждал, познал в него същия старец, когото видял насън да му слага царски венец.Мелетий с твърдост защищавал истинските догми на вярата. Той умрял в дълбока старост преди свършване на събора. За председател на събора бил назначен св. Григорий Богослов. Тялото на св. архиепископ Мелетий било пренесено от Цариград в Антиохия и било поставено близо до мощите на свещеномъченик Вавила.В ІV век различни ереси смущавали спокойствието на Църквата. Особено се разпространила ереста на Арий, който отхвърлял единосъщието на Сина Божи с Бога Отца. Отхвърлена и осъдена от Никейския вселенски събор (325 г.), тая ерес намерила обаче много последователи.Византийският император Констанций, един от синовете на Константин Велики, бил арианин и преследвал православните епископи. В много градове имало по два епископа - православен и арианин. Народът и духовенството се присъединявали ту към единия, ту към другия, и едно след друго тържествувало ту православието, ту арианството. Но и самите ариани се разделяли на две секти - чисти ариани и полуариани, които враждували помежду си. Навсякъде вражда, мъст и дори кървави разпри заменили любовта и мира, завещани от Иисуса Христа.Сред тия трудни обстоятелства Мелетий, родом от Армения, бивш севастийски епископ, бил единодушно избран за архиепископ в Антиохия. С този избор се съгласили и арианите, които в Антиохия били повече от православните. Те се надявали да намерят в новия архиепископ свой съмишленик, но скоро се убедили, че сбъркали в очакванията си.Тридесет дни след избирането му Мелетий проповядвал в храма. Всички присъстващи - православни и ариани, с нетърпение очаквали от него изложението на вярата му. Мелетий почнал да хвали догмите, утвърдени от Никейския събор, и да изповядва Иисуса Христа като единосъщен на Отца, равен Нему в сила и слава и като Него творец на вселената.Туй всенародно изповедание на православието силно разгневило арианите. Един от архидяконите, привърженик на лъжеучението, пристъпил до архиепископа и с ръка му затулил устата. Тогава архиепископът вдигнал ръката си и показал на народа трите пръста в знак на Светата Триипостасна Троица, и след това, като свил двата пръста, показал един, като с това означавал едното Божество. Архидяконът го хванал за ръката и Мелетий започнал отново с уста да изповядва и прославя неразделната Троица и едното Божество, увещавайки народа твърдо и неизменно да държи истината. Разсърденият архидякон ту ръката държал, ту затулял устата на светителя, който така ревностно проповядвал истинската вяра.Православните почнали гръмко да изразяват радостта си и да славят пресветата, единосъщна и неразделна Троица, а разгневените ариани изгонили от църквата архиепископа и оттогава започнали да го хулят и наричат еретик.С твърдостта на духа Мелетий съчетавал необикновена кротост и постоянно се стараел да усмири разприте и враждата. Той давал на паството си пример на всички добродетели и успял да се обкръжи с достойни люде. Той ръкоположил за дякон св. Василий Велики, който бил дошъл от Йерусалим в Антиохия. Като предузнал големите дарби на св. Йоан Златоуст, който в туй време бил още твърде млад, архиепископът го убеждавал да изучава Св. Писание, кръстил го и го назначил за четец при църквата.Арианите, виждайки, че са се измамили в надеждите си, убедили император Констанций да свали св. Мелетия и да го прати на заточение в Армения, а сами си избрали епископ измежду арианите. Мелетий бил в изгнание до самата смърт на Констанций.Подир Констанций на престола се възкачил Юлиан, племенник на Константин Велики. Юлиан бил възпитан в християнската вяра, но в душата си я мразел и, щом станал император, се отрекъл от нея и почнал с най-голямо усърдие да служи на езическите богове. Като се убедил, че жестоките гонения не пречат на християнството да се разпространява, Юлиан прибягнал до по-хитри мерки. Той обявил пълна веротърпимост, върнал от изгнание всички заточени епископи - както православни, така и ариани. Надявал се, че със своите спорове за вярата те сами ще му помогнат да ослаби силата на християнството.Заедно с други епископи и Мелетий бил върнат. Но той намерил православните разделени помежду си: едни признавали за епископ Павлин, избран по време на неговото отсъствие, други очаквали завръщането на Мелетий. Тия разпри огорчавали светителя и той с кротост се стараел да въдвори мир и съгласие.Скоро подир това Юлиан загинал във война. Наследникът му Йовиан свикал в Антиохия поместен събор, на който арианите подписали своето съгласие с догмите, утвърдени от Никейския събор. Но Йовиан скоро бил наследен от Валент, ревностен привърженик на арианството. Отново ереста временно възтържествувала, отново жестоко гонение било повдигнато срещу православните епископи, и Мелетий отново бил изгонен от Антиохия. Император Грациан го възвърнал и Мелетий отново започнал да ръководи паството си. Но смутовете в Антиохийската църква продължавали: привържениците на Павлин не признавали Мелетия.Св. Мелетий полагал всички старания да въдвори съгласие. Ревностно му помогал св. Василий Велики, епископ Кесарийски, като убеждавал християните да стоят твърдо в православието. Мелетий чрез мъдри поучения просвещавал паството си и на всички давал пример на благочестив християнски живот. Той бил изпълнен с кротост, смирение и твърдост на духа.При него св. Симеон Стълпник предприел своя много труден подвиг. Като чул, че подвижникът се приковава с желязна верига към един грамаден камък, св. Мелетий се изкачил при него на височината и му казал: \"Човек може и без окови да владее себе си. Не чрез желязна верига, но чрез волята и разума трябва той да прикове себе си.\" Симеон, като осъзнал справедливостта на тия думи, снел от себе си веригата и все повече се стремял да обуздава волята си и съвършено да я подчини на духа.Не много преди смъртта на Мелетий на императорския престол встъпил Теодосий Велики (379-39). Теодосий още до избирането му за цар видял веднъж насън св. Мелетия да му възлага венец и царска багреница. Този пророчески сън се сбъднал. Грациан, чувствайки се твърде слаб да отблъсква постоянните нахлувания на варварите, си избрал за съуправител храбрия свой военачалник Теодосий. А след смъртта на Грациан, Теодосий станал император и ознаменувал своето царуване с победи и мъдри разпоредби, чрез които заслужил прозвището Велики.Разприте и несъгласията в това време продължавали да вълнуват Църквата. Освен това възникнала друга ерес - ереста на Македоний, който отхвърлял божествеността на Светия Дух, поради което и последователита на тая ерес се наричали \"духоборци\" (виж също Раннохристиянски ереси, бел.ред.).Теодосий, като желаел да прекрати разприте, свикал в Цариград събор в 381 година. Това бил Вторият вселенски събор. На него била осъдена ереста на Македоний, и Символът на вярата бил допълнен с учението за Св. Дух. Между другите епископи бил повикан в Цариград и св. Мелетий, който трябвало да председателства събора. Теодосий, който дотогава не бил го виждал, познал в него същия старец, когото видял насън да му слага царски венец.Мелетий с твърдост защищавал истинските догми на вярата. Той умрял в дълбока старост преди свършване на събора. За председател на събора бил назначен св. Григорий Богослов. Тялото на св. архиепископ Мелетий било пренесено от Цариград в Антиохия и било поставено близо до мощите на свещеномъченик Вавила. ", "date": "2018.02.12", "title": "Св. Мелетий, архиеп. Антиохийски. Св. Антоний, патр. Константинополски"}
{"url": "http://www.cross.bg/srok-dvizhenieto-ogranicheno-1567594.html", "text": "/КРОСС/ І. МЕТЕОРОЛОГИЧНА ОБСТАНОВКА:Температурите са в интервала от - 6° до +5°.Времето над страната е облачно. Слаб до умерен вятър духа в областите Силистра, Шумен, Добрич, Варна, Разград, В.Търново и Хасково. Дъжд в вали в областите Пловдив/слаб/, Смолян/слаб/ и в районите на АМ „Люлин\"/обл.София/; Чирпан/обл.Ст.Загора/.Сняг вали в област Смолян /слаб/ и в районите на Кюстендил; Лъки, Студенец и Паничково /обл.Пловдив/; АМ „Тракия\", ССТ, Гълъбец и Боровец /обл.София/; по високите части на Черна Места, Ст.Лисичково и Осина /обл.Благоевград/. Пътните настилки са предимно мокри, заснежени, а по високите и усойни места частично заледени и обработени.Намалена видимост поради мъгла: - до 100 м в района Стражица /обл.В.Търново/; Българене и Левски /обл.Плевен/ІІ. СЪСТОЯНИЕ НА АВТОМАГИСТРАЛИТЕ:АМ „Тракия\":Област София: Ограничено е движението по пътната връзка София-Костенец на пътен възел „Мухово\" на АМ „Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел „Ихтиман\" при км 34+000.- за направленията Ихтиман - Пловдив и Костенец - Пловдив през пътен възел „Церово\" при км 69+167. Движението по АМ „Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС. Срок: целогодишно; - „Златишки\" - затворен за всички МПС. Срок: целогодишно;- „Айтоски\" - отворен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Печинско\" - отворен за всички МПС;- „Вратник\" - забранен за МПС над 10 т. Срок: целогодишно;- „Дюлински\" - забранен за МПС над 3,5 т. Срок: целогодишно;- „Пампорово\" - забранен за МПС над 3,5 т. Срок: целогодишно; - „Петрохан\" - забранен за МПС над 12 т;- „Превала\" - задължително с вериги, забранен за МПС над 12 т;- „Твърдишки\" - забранен за МПС над 10 т. Срок: целогодишно;- „Троянски\" - забранен за МПС над 12 т;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София - Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция „Петрол\"/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път II-99: Движението по път II-99 Крайморие - Караагач от км 0+000 до км 49+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-992: Движението по път III-992 Парк Росенец - Ясна поляна от км 0+000 до км 20+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Път III-1002: Движението по път III-1002 Враца-Леденика се осъществява при стесняване на една от лентите за движение:- от км 5+150 до км 5+200 - стесняване лявата лента за движение поради деформация на пътната настилка. Срок до 31.03.2018 г.- от км 12+150 до км 12+200 - стесняване на дясната лента за движение поради възникнали свлачищни процеси. Срок до 31.03.2018 г.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път II-81: Движението път ІІ-81 Берковица - Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.ОПУ-Пазарджик: Временно са въведени следните ограничения за движение на МПС:Път II-37: Ограничено движение по път II-37 Батак - Доспат за МПС над 12 т. поради снегопочистване. Път III-842: Движението по път по път III-842 Юндола - Белово е ограничено за МПС над 12 т. с ремаркета и полуремаркета. Обходен маршрут: Белово-Варвара-Велинград-Юндола.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-8611: Движението по път III-8611 Белица - Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.ОПУ-Сливен:Временно са въведени следните ограничения за движение на МПС: няма ограничения.ОПУ-Смолян:Временно са въведени следните ограничения за движение на МПС: Път II-37: Временно движението по път ІІ-37 Батак - Доспат се ограничава МПС над 12 т. поради снегопочистване. Път III-197: Ограничено е движението по път III-197 Гoце Делчев - Доспат - с. Борино - с. Тешел за МПС над 12 т. с ремаркета и полуремаркета поради обилен снеговалеж.Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.  ", "date": "2018.02.12", "title": "Обстановката по пътищата тази сутрин"}
{"url": "http://www.cross.bg/purviyat-aparat-venera-1567596.html", "text": "/КРОСС/ 1541 г. - Сантяго, днешната столица на Чили, е основана от Педро де Валдивия. 1817 г. - В битката при Чакабуко чилийската войска разбива испанската армия, което довежда до независимостта на Чили 1832 г. - Еквадор анексира островите Галапагос 1872 г. - Избран първият български екзарх Иларион Ловчански, неодобрен от Високата порта. 1879 г. - Първата в Северна Америка ледена пързалка за каране на кънки отваря врати в Ню Йорк. 1899 г. - Испания продава на Германия Каролинските и Мариански острови. 1912 г. - В Република Китай се въвежда Григорианският календар. 1924 г. - Открита е гробницата на Тутанкамон. 1924 г. - Калвин Кулидж става първият президент на САЩ, който изнася политическа реч по радиото. 1955 г. - Министерският съвет на Съветски съюз приема постановление за строителство на космодрума „Байконур\". 1961 г. - Изстрелян е съветският космически апарат Венера 1 - първият апарат, достигнал до друга планета - Венера. 1990 г. - Излиза първият брой на вестник „Демокрация\". 1991 г. - Създадена е националната служба „Борба с организираната престъпност\".  ", "date": "2018.02.12", "title": "На тази дата"}
{"url": "http://www.cross.bg/horata-lesno-proshtava-1567597.html", "text": "/КРОСС/ Този, който лесно прощава на хората за тяхната греховност винаги носи на хората при всяка среща доброта, милосърдие и мир. - Конкория Антарова  ", "date": "2018.02.12", "title": "Този, който лесно прощава на хората за..."}
{"url": "http://www.cross.bg/tema-detskite-gradini-1567591.html", "text": "/КРОСС/ БНТ, „Денят започва\"Тема: Модерни роби при работа в чужбина - какво е спасението?Тема: Зимата на изненадите - минутите на синоптикаТема: Въпроси за зеления билет - Столичната община за транспорта и въздухаТема: Пътищата на Северна България - плановете на Пътната агенцияТема: Топло и студено от Брюксел и София - Михаил Константинов и Първан СимеоновТема: Защо НАП продава 75 кучета на търг във Варна?Тема: Път през бъдещото - идеите на студентите и преподавателите от Техническия университет в СофияБТВ, \"Тази сутрин\" Тема: За името на Македония, посещението на Ердоган и как се променят балканите? В студиото - Георги ПървановТема: Възможна ли е коалиция на СДС с Патриотите? Коментар на лидера на „синята\" партия Божидар ЛукарскиТема: В рубриката „Чети етикета\" - „За\" или „Против\" камери в детските градини?Тема: На живо - ученици на протест в защита на уволнения си директорТема: След поредната вандалска кражба - на живо: ще останат ли без вода габровски села?Нова телевизия, „Здравей, България\"Тема: \"Здравей, България\" разглежда темата: Ферма за модерно робство или просто бригада за бране на цветя в Англия? Ексклузивно - Миролюба Бенатова от мястото, разпознато като ад за гурбетчиитеТема: След напрежението в Ихтиман - кой кого е бил? Версията на освободеният от ареста Васил РаденковТема: Пътнически самолет се разби край Москва. Какви са версиите за трагедията?Тема: Протестите срещу насилието в детските градини продължават. Да има ли задължителни  видеокамери в детските градини?Тема: Нови протести срещу строителство в градинка в \"Младост\"Тема: 1114 осъдени на затвор, сред тях и убийци на свобода - неуловими ли са за от властите?Тема: \"Пълен абсурд\": мъж си иска обратно парите за винетката, заради бракувана колаТема: Спекулират ли търговците с цените за Св. Валентин и кои са най-предпочитаните подаръци от влюбените - темата в \"На твоя страна\" ", "date": "2018.02.12", "title": "По телевизиите в понеделник"}
{"url": "http://www.cross.bg/ministur-merkel-sotzialdemokratite-1567634.html", "text": "/КРОСС/ Германският канцлер Ангела Меркел призова по-млади членове на нейната партия да заемат министерски постове в новото правителство на Германия, предава БГНЕС.Пред германска телевизия канцлерът обяви: „Трябва да сме сигурни, че се обмислят не само хора над 60-те години, но и по-млади\".Тя също така защити \"болезнените\" отстъпки, направени по отношение на социалдемократите (ГСДП), за да подпишат коалиционно споразумение. Сделката дойде след продължили месеци спорове в резултат на неубедителните резултати от изборите. Все още обаче споразумението между консерватори и социалдемократи трябва да бъде одобрено от 460-те хиляди членове на ГСДП, като резултатът ще бъде ясен през март. В петък лидерът на социалдемократите Мартин Шулц се отказа от плановете си да стане външен министър в новото правителство, заявявайки, че не иска дебат за неговата роля да застраши новата коалиция.\"Сега трябва да покажем, че можем да започнем с нов отбор\", каза Меркел.Християндемократическият съюз (ХДС) има да запълни шест министерски поста. Някои среди от консервативния блок ХДС/ХСС не са много доволни от това, че ключовият пост на финансовия министър отива при социалдемократите, поради безпокойство, че финансовата дисциплина на предишния финансов министър Волфганг Шойбле може да отиде в историята.Но Меркел се опитва да убеди своите критици в правилността на това решение.„Искам да кажа, че ние определихме политиките и финансовият министър не може просто да прави каквото му харесва\", категорична бе тя.Социалдемократите са критични по отношение на наричаното от тях „принудителни строги ограничения\", наложени на страните от Южна Европа като Гърция от Волфганг Шойбле и казаха по време на предизборната кампания, че те ще стимулират инвестициите. В неделя Олаф Шолц от социалдемократите, за когото се очаква да стане новият финансов министър, каза, че Германия не трябва да казва на другите европейски страни как да ръководят икономиките си и че са били направени грешки. Но Шолц също така каза, че ще продължи балансираната бюджетна политика на Шойбле. ", "date": "2018.02.12", "title": "Меркел иска по-млади министри в новото правителство"}
{"url": "http://www.cross.bg/zhertva-koryptziya-stavali-1567635.html", "text": "/КРОСС/ 56% от читателите на Агенция КРОСС са ставали жертва на корупция в държавно институция, показва редовната ни анкета на сайта. В гласуването се включиха 166 души.Подложени на корупционна практика, но в частно учреждение са били 10,8%.Голям е делът на онези, които никога не са ставали жертва на корупция - 31,3 на сто.Под 2% от анкетираните не могат да преценят дали са попадаи в корупционна ситуация.Можете да се включите в новата ни анкета: Одобрявате ли въвеждането на видеонаблюдение в детските заведения?  ", "date": "2018.02.12", "title": "Анкета: 56% от читателите на КРОСС са ставали жертва на корупция в държавно учреждение"}
{"url": "http://www.cross.bg/ydostoverenie-taksimetrovite-putnitzi-1567636.html", "text": "/КРОСС/ ИА „Автомобилна администрация\" и органите на Министерството на вътрешните работи съставиха близо 150 акта от началото на годината. Основната цел на операцията е ограничаване на нарушенията и извършването на нерегламентиран превоз на пътници в района на летище София.До момента са проведени 830 специализирани проверки. Заловен е един водач, който е извършвал превоз на пътници срещу заплащане без да има лиценз за тази дейност. Наложена му е принудителна административна мярка и е образувано досъдебно производство.В пет таксиметрови автомобили са открити монтирани устройства за манипулиране на данните на таксиметровите апарати, т.нар. „помпи\".Две таксита са спрени временно от движение поради установени технически неизправности.Другите най-често срещани нарушения са управление с изтекло наказателно постановление или без удостоверение за водач на лек таксиметров автомобил, липса на удостоверение за психологическа годност и непопълнени пътни книжки. При част от водачите е констатирано, че управляват таксиметровите автомобили без да са ползвали задължителната седмична почивка.  ", "date": "2018.02.12", "title": "Близо 150 акта след специализирани проверки на ИА „Автомобилна администрация“ и МВР"}
