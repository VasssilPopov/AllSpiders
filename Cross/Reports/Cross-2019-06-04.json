{"url": "http://www.cross.bg/lekarstva-godina-onkobolni-1605941.html", "text": "/КРОСС/ Близо 160 лекарства, сред които и животоспасяващи препарати, са изчезнали от българския пазар само за година. В последните седмици са спрени доставките и на основен медикамент за онкоболни.През последните две седмици сигналите за липсващи лекарства са зачестили, отчита онлайн платформа на неправителствения сектор. За последната година са отчетени 450 подобни случая. В голяма част от случаите вносът е спрян или лекарствата изцяло са напуснали пазара. Статистиката сочи, че 158 медикамента са изтеглени от страната ни през 2018 г., а за последните 5 години броят им надхвърля 1500.Вече седмици наред Tеодор Долджев търси лекарствo за болната си майка. Жената страда от сърдечно заболяване.Без лекарство вдигаше кръвно 200 на 160. Може да получи инфаркт или инсулт. Аз обърнах цяла София, такова лекарство не успях да открия. Заминах за чужбина, потърсих го, закупих го\", сподели Долджев.Пред подобна перспектива вече са изправени и десетки онкоболни пациенти.„Липсва определен препарат за лечение на онкоболни, с тумори на нервната система. Това периодически се случва. През година и 2 изчезват определени медикаменти\", казва доц. Славомир Кондов, началник на Клиниката по неврохирургия в УМБАЛ \"Сърце и Мозък\", Плевен.„Казусът е много сериозен, тъй като няма доставки от повече от година, всички наличности са изчерпани\", заяви от своя страна Боряна Маринкова, изп. директор на Българската асоциация за развитие на паралелен износ.Най-често лекарствата излизат от пазара не заради проблеми с безопасността, а по решение на самите производителите, смятат от бранша. От години здравните власти договарят все по-ниски цени, по които държавата да плаща напълно или частични скъпи медикаменти. За някои от чуждите фирми, обаче, пазарът ни става нерентабилен.„Зад тези процеси много често стои липсата на икономически интерес и невъзможността да бъде поддържано съответното и невъзможността да бъде поддържано лекарството\", добави Маринкова.Точно с този аргумент фирмата производител на онколекарството за тумори на нервната система трайно излиза от нашия пазар. От здравното министерство обясниха за NOVA, че окончателно спира продажбата и на един от заместителите, а другият ще бъде наличен най-рано след седмица.„Ние предлагаме промяна в закона за лекарствата, чрез която точно тази група лекарства със заличени досиета, не поради лекарствена безопасност, да могат да бъдат обект на паралелен внос\", каза още изпълнителният директор.На въпроса ни какви мерки ще вземат срещу изтеглянето на фирми от пазара - здравните власти обясниха, че не отчитали недостиг на лекарства. ", "date": "2019.06.04", "title": "Около 160 лекарства са изчезнали от българския пазар"}
{"url": "http://www.cross.bg/sreda-vuzdyh-mosv-1605938.html", "text": "/КРОСС/ За Световния ден на околната среда 5 юни МОСВ, съвместно със Столична община (СО), организира празник и изложение с акцент върху подобряване качеството на атмосферния въздух. Събитието ще бъде съпътствано с концерт, викторина и други прояви, които целят да стимулират отговорно поведение и ангажиране с обществено значимата кауза за по-чист въздух. Ще участват известни изпълнетели, ансамбли от Националния дворец на децата и представители на Националния ученически екопарламент. В изложението „Иновации за качество на въздуха\" български компании ще представят електромобили и велосипеди, зарядни станции, бездимни печки и други решения за по-чиста околна среда.", "date": "2019.06.04", "title": "МОСВ и СО организират празник и изложение за Световния ден на околната среда"}
{"url": "http://www.cross.bg/nego-provadiya-tytrakantzi-1605934.html", "text": "/КРОСС/ Язовир Тутраканци прелива и започва евакуирането на жителите на едноименното село, съобщи за БТА кметът на община Провадия Филчо Филев.По думите му заради този проблем е обявено частично бедствено положение. На място са екипи на полицията и дирекция \"Пожарна безопасност и защита на населението\".Селото е като вилна зона за Провадия и макар че регистрираните в него са малко, трябва да бъдат евакуирани около 300 души, допълни Филев. Според него хората няма да имат проблеми, тъй като ще има къде да отседнат. ", "date": "2019.06.04", "title": "Прелива язовир в Тутраканци, евакуират хората"}
{"url": "http://www.cross.bg/trump-sporazymenie-vazhno-1605933.html", "text": "/КРОСС/ Президентът на САЩ Доналд Тръмп каза на премиера на Великобритания Тереза Мей, че САЩ ще постигнат \"много важно търговско споразумение\" с Обединеното кралство след Брекзит, предаде Ройтерс. Мисля, че ще имаме много, много важно търговско споразумение. То ще е много справедливо споразумение и мисля, че е нещо, което и двамата искаме да постигнем\". Това заяви Тръмп пред Мей и бизнес лидерите в началото на кръгла маса днес. \"Ще го направим\", добави той. Тръмп благодари на Мей за фантастичната работа, която е свършила досега и каза, че не знае какви са плановете й, но тя трябва да продължи да следи случващото се.Последната от горилите на Даян Фоси е мъртваSinoptik.bgМей се очаква да подаде оставка в петък, 7 юни, но ще остане на поста си, докато бъде избран наследникът й.Американският президент и Мей се срещнаха с ръководителите на американски и британски компании през втория ден от посещението на Тръмп във Великобритания. По-късно те ще дадат пресконференция. \"Ние сме най-големият ви партньор. Мисля, че има чудесна възможност да разширим партньорството си, особено сега\", добави Тръмп. ", "date": "2019.06.04", "title": "САЩ подготвя важно търговско споразумение с Великобритания след Брекзит"}
{"url": "http://www.cross.bg/venetzyela-zayavi-voenni-1605939.html", "text": "/КРОСС/ Кремъл отрече да е информирал Съединените щати, че изтегля персонал от Венецуела, както заяви американският президент Доналд Тръмп в Лондон.\"Това очевидно е косвена споменато от някои източници на информация във вестниците, защото не е имало официални послания от руската страна за това и не може да има такива\", заяви говорителят на Кремъл Дмитрий Песков пред журналисти. Той добави, че руските военни специалисти все още работят във Венецуела и \"този процес върви по план\". ", "date": "2019.06.04", "title": " Москва: Не сме изтеглили военни от Венецуела"}
{"url": "http://www.cross.bg/finansite-filip-popov-1605937.html", "text": "/КРОСС/ \"Министърът на финансите не си е свършил работата и е разпределил неправилно парите за партиите и коалициите. Отговорник за това е министърът на финансите. И това е записано в Закона за политическите партии.\" Това каза пред БНР секретарят на ПГ на \"БСП за България\" и зам.- председател на правната комисия в НС Филип Попов по повод изплатените в повече суми по годишните субсидии на партиите за периода 2016 г.- 2018 г. Той напомни, че именно в нормативните актове ясно е разписано, че субсидията е 11 лв. за глас и няма обяснение как са станали повече, след като методологията на изчисляване не е променяна. \"Има определен брой гласове на вот за партия или коалиция с по 11 лева на глас. Няма нищо сложно в това изчисление, очевидно министърът на финансите се е затруднил. Затова следва да понесе отговорност. Следва прокуратурата да развие разследването си по отношение на отговорността му, защото той трябва да контролира\", каза още Филип Попов. \"Този, който правоприлага закона, носи отговорност. Имаме политическо решение в БСП да съдействаме по всички възможни начини за връщане на неправомерно даденото ни от Министерството на финансите\", каза Филип Попов. \"Работа на министъра на финансите е съответната партия или коалиция колко пари трябва да получи в няколко транша\", поясни той и добави, че не може да поеме вината на този, който не си е свършил работата. \"Това е извън нашата партия като компетенция, както и на другите партии. Всички са разчитали, че Министерството на финансите си е свършило работата\", заключи той.  ", "date": "2019.06.04", "title": "Филип Попов: Министърът на финансите неправилно е разпределил парите за партиите "}
{"url": "http://www.cross.bg/gurdata-ribotziklib-izsledvaneto-1605940.html", "text": "/КРОСС/ Лекарството рибоциклиб се оказа ефикасно в борбата с рака на гърдата. Това сочат резултатите от изследване, обхванало пациентки, засегнати от HER2- негативен рак на гърдата, който е чувствителен към хормонална терапия. Това съобщава БТА.Участничките били разделени на две групи - първата била подложена на традиционна хормонална терапия, а втората - на хормонотерапия и лечение с рибоциклиб. Оказало се, че половин година след началото на тестовете останали живи 46 процента от участничките в първата група и 70 процента от тези във втората. При това в изследването участвали жени, които не са навлезли в менопауза и у тях са са появили метастази на рак. \"Това е важна група за изследвания, тъй като ракът на гърдата в напреднал стадий е сред найсмъртоносните ракове болести за жените на възраст между 20 и 59 години\", заяви Сара Хървиц от Калифорнийския университет в Лос Анджелис.Изследването е финансирано от компанията \"Новартис\", която произвежда лекарството рибоциклиб. Резултатите от изследването са публикувани в \"Ню Ингланд джърнъл ъв медисин\". ", "date": "2019.06.04", "title": "Откриха ново лекарство за ефикасна борба с рака на гърдата"}
{"url": "http://www.cross.bg/duzhd-ostava-poroen-1605928.html", "text": "/КРОСС/ Пороен дъжд, придружен с градушка наводни централни улици във Велико Търново този следобед. Десетки автомобили бяха блокирани. На места има и отнесена пътна настилка. Наводнен е приземният етаж на Факултета по изобразителни изкуства към Великотърновския университет. Нивото на река Янтра също се покачва.Тежка остава обстановката и в района на Дряново, където водата е отнесла моста на Дряновския манастир. Днес до обяд екипи работеха по разчистването на щетите, но в ранния следобед там се изсипа нов проливен дъжд, а нивото на реката само за час се повиши с един метър, което наложи екипите да бъдат изтеглени. Бурята събори и няколко дървета, които за кратко блокираха единствения път към манастира.Екипи на пожарната реагираха незабавно и в момента движението там се осъществява нормално, но опасността от ново наводнение остава. ", "date": "2019.06.04", "title": "Пороен дъжд и градушка отново наводниха Велико Търново "}
{"url": "http://www.cross.bg/arheologicheski-obekti-veliko-1605927.html", "text": "/КРОСС/ Една оферта - на Националния археологически институт с музей при БАН, е отворена в обществената поръчка за издирването на археологически обекти по трасето на бъдещата автомагистрала ,,Русе - Велико Търново\". Осигурените средства са 102 000 лв. без ДДС, а срокът за извършването им е 35 календарни дни. Издирването на археологически обекти е начален етап от археологическото проучване, в който чрез теренни проучвания се разпознават археологическите ценности. В процеса на издирването им задължително се документират всички археологически обекти, структури и следи от древността, независимо от техния вид и хронология.", "date": "2019.06.04", "title": "Археолози от БАН са кандидати за проучване на трасето на АМ ,,Русе - Велико Търново“"}
{"url": "http://www.cross.bg/borsa-priroden-suzdavane-1605926.html", "text": "/КРОСС/ Министерството на енергетиката и Комисията за енергийно и водно регулиране подкрепят създаването на борса за природен газ в България. Това стана ясно по време на кръгла маса в Народното събрание, на която беше представена концепцията за газовия хъб \"Балкан\".Само при диверсификация на доставките на природен газ може да говорим за конкуренция и за създаване на условия за либерализация на пазара, каза министърът на енергетиката Теменужка Петкова.За тази диверсификация е нужно създаване на инфраструктурни връзки с държавите в региона и на енергийна борса, която ще ни даде сигурност и конкурентни цени на енергията, и съответно - конкурентна икономика, посочи енергийният министър. ", "date": "2019.06.04", "title": "Енергийното министерство и КЕВР подкрепят създаването на борса за природен газ "}
{"url": "http://www.cross.bg/-godishen-v-pirogov-sled-ychilishten-boii-1605925.html", "text": "/КРОСС/ Бой на деца в двор на училище в село Джурово. 11-годишно момче е било в безсъзнание, когато е пристигнал екипът на Спешна помощ. То е с контузия на главата и на корема, информира NOVA.Детето е закарано в противошокова зала на „Пирогов\". ", "date": "2019.06.04", "title": "11-годишен в Пирогов след училищен бой"}
{"url": "http://www.cross.bg/kitaii-tyananmun-pekin-1605929.html", "text": "/КРОСС/ 30-та годишнина от събитията на площад \"Тянанмън\" стана повод за размяна на остри реплики между Съединените щати и Китай. Негативна оценка за състоянието на човешките права в Китай даде организацията ,,Амнести интернешънъл''. А в самия Пекин мерките за сигурност бяха засилени.Десетки полицаи на площад \"Тянанмън\", проверки на документите за самоличност и хиляди хора, повечето от които туристи. Така изглеждаше мястото, на което на 4 юни 1989 г. са потушени студентските протести. Окончателният брой на загиналите никога не е обявен, но според правозащитни организации жертвите са от стотици до няколко хиляди.В Китай не се говори открито за годишнината от репресиите, а в навечерието ѝ властите засилиха цензурата. Събитията на \"Тянанмън\" са предмет на спорове в отношенията между Китай и западните страни.Последната размяна на реплики беше провокирана след изказване на държавния секретар Майк Помпео. Той настоя за освобождаване на всички затворници, излежаващи присъди заради борба с нарушенията на човешките права в Китай. Пекин, от своя страна, нарече изказването на Помпео \"груба намеса\" във вътрешните работи на страната.Според правозащитната организация \"Амнести интернешънъл\" тридесет години след протестите в Пекин, ситуацията с човешките права в Китай се е влошила значително, а вместо танкове, китайското правителство сега използва много други средства на репресия. ", "date": "2019.06.04", "title": "30 години от протестите на площад \"Тянанмън\""}
{"url": "http://www.cross.bg/dymite-avramova-dopulni-1605930.html", "text": "/КРОСС/ Вече има концепция за нов закон за ВиК, каза днес във Варна министърът на регионалното развитие и благоустройството Петя Аврамова, която участва в среща-дискусия \"Образцова община\". Тя уточни, че предстои да бъде сформирана работната група, която ще изготви текстовете. По думите на Аврамова целта ще бъде секторът, който е недофинансиран, да подобри услугите, които предоставя. Има дружества в страната, които са в тежко финансово състояние и основната причина за това е, че плащат много ток заради помпено доставяне на вода, посочи министърът.За проблемите с начисляването на разликите между общото и индивидуалното потребление в сгради с етажна собственост към сметките на домакинствата, Аврамова посочи, че се обсъждат варианти как да се постигне максимална справедливост. Тя уточни, че в момента се преработва нормативната уредба. Министърът обаче допълни, че хората трябва да имат предвид, че общото потребление е ангажимент на всички живеещи в сградите с етажна собственост.Днес инспектирахме ремонтите на виадуктите на магистрала \"Хемус\", допълни Аврамова. По думите й строителните дейности се изпълняват в срок. Единият виадукт ще бъде приключен до края на юни, другият - в началото на юли. Министърът посочи още, че за основен ремонт на Аспаруховия мост във Варна ще бъдат нужни около 240 милиона лева. За целта ще бъдат търсени целеви средства, а ангажиментът за текущите ремонти на съоръжението е на община Варна.Работата по ремонта на крайморския път към Златни пясъци, който е затворен заради свлачище, ще започне след края на лятото, допълни областният управител на Варна Стоян Пасев. По думите му проектът вече е готов. В района на другото свлачище, северно от Златни пясъци, трябва да бъде направен дренаж и отводняване на терена. В момента там текат предпроектни проучвания. По думите на Пасев за отводняването на зоната ще са нужни около 2 милиона лева.", "date": "2019.06.04", "title": "МРРБ ще прави нов закон за ВиК"}
{"url": "http://www.cross.bg/razporedbi-zakona-prezidentut-1605922.html", "text": "/КРОСС/ Президентът Румен Радев сезира днес Конституционния съд с искане да бъдат обявени за противоконституционни и за несъответстващи на международни договори отделни разпоредби от Закона за изменение и допълнение на Закона за държавната собственост (обн. ДВ бр. 44/4.06.2019).Това съобщиха от прессекретариата на държавния глава. Сезирайки съда президентът отстоява своята позиция, изразена с наложеното вето върху законовите разпоредби. ", "date": "2019.06.04", "title": "Президентът сезира КС за разпоредби на Закона за държавната собственост"}
{"url": "http://www.cross.bg/pazardzhik-kratko-zatrydnen-1605924.html", "text": "/КРОСС/ Проливен дъжд в Пазарджик наводни улици и тротоари. Поради интензивния валеж за кратко по един от големите булеварди \"Цар Шишман\" пътното платно се покри с около 10 см вода. Много от шофьорите спряха и изчакаха бурята да премине. Сериозни завирявания - около 20 см, има и по улица \"Есперанто\", а също и по главния булевард \"България\". Трафикът в града е затруднен. Дъждът е придружен от вятър и гръмотевици, които за кратко причиниха спиране на електричеството на различни места, но впоследствие електрозахранването бе възстановено. В момента дъждът продължава, но е значително по-слаб.", "date": "2019.06.04", "title": "Дъжд \"удави\" Пазарджик, трафика в града е затруднен"}
{"url": "http://www.cross.bg/personal-zaplati-metodikata-1605931.html", "text": "/КРОСС/ Министърът на здравеопазването Кирил Ананиев представи днес пред представителите на синдикатите и работодателите проекта на Методиката за образуване на разходите за персонал и работните заплати на медицинския и немедицинския персонал в държавните и общинските лечебни заведения за болнична помощ.Намерението е с Методиката да бъдат гарантирани справедливи, обективни и прозрачни процедури при определяне на индивидуалните работни заплати, както и да не бъдат допускани форми на дискриминация или неравностойно третиране на персонала при определяне размера на възнагражденията.\"Предлагаме лечебните заведения за болнична помощ да определят размера и структурата на разходите за персонал чрез вътрешни правила, които да са съобразени с настоящата Методика и със спецификата, организационната структура и дейността на всяка конкретна болница. Всяка болница ще съгласува вътрешните си правила с представените на ниво лечебно заведение синдикални организации\", отбеляза здравният министър в рамките на Отрасловия съвет за тристранно сътрудничество в \"Здравеопазването\", цитиран в съобщение на пресцентъра на министерството.Ананиев уточни, че вътрешните правила ще се утвърждават от директора или управителя на лечебното заведение и ще бъдат синхронизирани със Стандарта за финансова дейност, който прилагат държавните и общински болници.След като са обезпечени приоритетните разходи за персонал и са изпълнени условията на Стандарта за финансова дейност, болниците ще могат да изплащат допълнителни възнаграждения за извършени дейности и постигнати резултати. Допълнителните възнаграждения ще бъдат определяни според индивидуалния принос на работещите за постигнатите резултати от дейността. От думите на здравния министър стана ясно, че предложението на МЗ е средствата за допълнителни възнаграждения да не могат да превишават 50% от общите разходи за персонал.Акцент в предложението на МЗ е минимум 50% от приходите от дейности, финансирани от НЗОК и МЗ, както и приходи от потребителски такси, наеми и други услуги, да се разпределят за възнаграждения за работещите в лечебните заведения.Социалните партньори поеха ангажимент до края на настоящата седмица да изпратят становищата си по Методиката, както и да дадат предложение относно определянето на препоръчително съотношение между основните работни заплати за лекар, специалист по здравни грижи и санитар, което съотношение да залегне в окончателните текстове на Методиката. ", "date": "2019.06.04", "title": "МЗ предлага 50% от приходите на болниците да се разпределят за заплати"}
{"url": "http://www.cross.bg/avtobys-avtobysa-sofiya-1605921.html", "text": "/КРОСС/ Автобус от градския транспорт в София помете два автомобила, чакащи на светофар на ул. \"Дойран\". След удара колите се забили в други превозни средства, паркирани по протежение на улицата. Инцидентът станал, след като на шофьора на автобуса му прилошало. При сблъсъка няма пострадали хора, научи NOVA.Катастрофата с автобуса, движещ се по линия 204, станала към 14.30 ч. на кръстовището до 36 училище \"Максим Горки\".Снимката е илюстративна ", "date": "2019.06.04", "title": " Автобус помете пет коли на кръстовище в София "}
{"url": "http://www.cross.bg/tzska-penev-sezon-1605913.html", "text": "/КРОСС/ От ЦСКА обявиха официално кой ще води отбора през новия сезон. През миналия \"червените\" смениха трима наставници. Сезонът стартира с Нестор Ел Маестро, той беше заменен от Любослав Пенев, а след напускането му беше довършен от Добромир Митов и консултантите му Люпко Петрович и Димитър Пенев. Триото остава начело и през новия. Така падат всички неясноти около този въпрос.Армейци,ЦСКА и занапред ще бъде воден от треньорския щаб, с който завърши изминалия сезон. Отборът ще започне подготовка на 9 юни под ръководството на старши треньора Добромир Митов, който ще продължи ползотворното си сътрудничество с доказани специалисти като Димитър Пенев и Люпко Петрович. В щаба остават асистентът Даниел Моралес и кондиционният треньор Кирил Динчев, а работата с вратарите отново ще е поверена на Ивайло Петров\", пишат от ЦСКА в официалния си сайт. ", "date": "2019.06.04", "title": "ЦСКА обяви кой ще води отбора през новия сезон"}
{"url": "http://www.cross.bg/rekite-predyprezhdenie-nyama-1605912.html", "text": "/КРОСС/ По последни данни на МОСВ най-много валежи през последните дни са паднали в района на Асеновград и Пловдив. Река Марица е покачила нивото на своите води, но според експертите това не е критично. Инж. Гергана Георгиева - главен експерт в Басейнова дирекция - Пловдив заяви в Сутрешния блок на БНТ, че в момента няма сериозни проблеми с нивата на реките. Техните нива са леко повишени, но са под жълтия праг на предупреждение. Инж. Георгиева заяви, че МОСВ е активирала оперативното звено веднага след прогнозата за опасни явления. Два пъти дневно се изпаща информация към Министерството на околната среда и водите от Басейновите дирекции, а дежурствата са непрекъснати.По отношение на нивата на реките в момента няма сериозни проблеми.\"Вече всичко се е успокоило. Леко са повишени нивата на реките, но това не е опасно. Те са под жълтия праг на предупреждение от системите за ранно предупреждение\", каза инж. Георгиева.Критични участъци имаше през миналите дни на местата, където паднаха интензивни валежи като Стара Загора, Пловдив, Хасково, Пазарджик и други. Но за момента ситуацията е овладяна и няма притеснителни участъци.\"Има системи за ранно предупреждение за водни нива на реките и те  пускат модели и прогнозират водните нива пет дни напред в реките.  Прогнозите са в зелената зона - т.е. няма предупреждение. С изключение  на горната част на Тунджа, над Жребчево, но и там няма нищо  притеснително\", каза инж. Георгиева.  ", "date": "2019.06.04", "title": "Басейнова дирекция: Няма сериозни проблеми с нивата на реките "}
{"url": "http://www.cross.bg/zatvor-dozhivoten-sledstvie-1605914.html", "text": "/КРОСС/ Депутати от 19 Русенски многомандатен район и юристи от Русе проведоха съвместна среща с предложение за промяна в Наказателно-процесуалния кодекс. Целта е да се промени закона, за да не се допуска съкратено съдебно следствие в случаите, когато за подсъдимите се иска доживотен затвор. Срещата бе по инициатива на медията (ТВН), в която работеше убитата журналистка Виктория Маринова и във връзка с общественото недоволство срещу присъдата от 30 години затвор за убиеца Северин Красимиров, който се възползва от процедурата на съкратеното съдебно следствие и избягна най-тежкото наказание в България.В срещата участваха депутатите Андриан Райков от ГЕРБ, Искрен Веселинов от Обединени патриоти и Пенчо Милков от БСП, председателят на адвокатската колегия в Русе Людмил Павлов, както и колегите му Андрей Желязков и Иво Пазарджиев. „На практика глава 27 от НПК прави налагането на най-тежките наказание - доживотен затвор и доживотен затвор без право на замяна неработещо, тъй като дали по собствено решение, или по съвет на защитниците си обвиняемите приемат споразумението като „спасителна мярка\" и така съдът е лишен от възможността да го наложи\", заяви адвокат Андрей Желязков. Освен това, според текстовете, обвиняемият приема фактите по обвинителния акт, а не вината за извършеното престъпление. Заместник-председателят на ВМРО Искрен Веселинов припомни случая с убитата във Велико Търново студентка, при който убиецът веднъж се е възползвал от привилегията по глава 27 и след освобождаването му от затвора е извършил второ убийство.Дискутиращите приеха за основа на бъдещата им работа да се приеме варианта в чл. 369а да се запише: „при умишлено причиняване на смърт или тежка телесна повреда, както и при престъпления против половата неприкосновеност, съкратено съдебно следствие се допуска само след съгласието на всички страни (прокуратура и частен обвинител, ако има конституиран такъв)\". В началото на следващия месец е предвидена нова среща за приемане на окончателния вариант, а русенските депутати ще внесат за разглеждане в правната комисия, а след това и в пленарна зала на Народното събрание своето предложение.", "date": "2019.06.04", "title": "Русенски депутати искат промени в НПК"}
{"url": "http://www.cross.bg/leva-live-zalog-1605910.html", "text": "/КРОСС/ Англия ще победи Холандия в полуфинал от европейската Лига на нациите според „Еврофутбол\". Двубоят ще се играе в Португалия на 06.06.2019 г. от 21.45 часа:Холандия - Англия Сингъл, Live, ТОП „1\"-2.57 „Х\"-2.86 „2\"- 2.17 Ето още интересни футболни сблъсъци:Франция /20/ - САЩ /20/ Сингъл, Live, ТОП „1\"-1.43 „Х\"-3.75 „2\"- 6.45Япония /20/ - Южна Корея /20/ \t\t\t\t\tСингъл, Live, ТОП „1\"-2.58 „Х\"-2.78 „2\"- 2.68Аржентина /20/ - Мали /20/ \t\t\t\t\tСингъл, Live, ТОП „1\"-1.46 „Х\"-3.90 „2\"- 5.65Португалия - Швейцария \t\t\t\t\t\tСингъл, Live, ТОП „1\"-1.48 „Х\"-3.22 „2\"- 4.64 Рафаел Надал е фаворит за титлата от Ролан Гарос според „Еврофутбол\". Испанецът е с коефициент 1.55, следван от Новак Джокович с 3.00 и Роджър Федерер с 9.00.  При жените след отпадането на Серина Уилямс с най-големи шансове се оценява Симона Халеп с 2.10. След нея е Слоун Стивънс с 4.75 и Ашли Барти със 7.00. Варненец позна кой ще е крайния победител в двата европейски клубни турнири - Ливърпул с Шампионската лига и Челси с Лига Европа и грабна 4752 лева със 165 лева залог. Жител на Попово пък си тръгна с 4012,07 лева, от които бонус 668,68 лева като предугади четири мача в права колонка със 100 лева. Също тогава столичанин прибра 3386,46 лева с 10 лева залог на шест мача в права колонка.София, Стара Загора, Пловдив и Смолян са сред първенците от Спортмакс в отминалите три дни. За тези градове заминаха съответно 3002 лева, 2452,50 лева, 3680 лева, 3400 лева и 2490 лева.Жители на Добрич, с. Радиево, обл. Хасково и с. Брестовица, обл. Пловдив могат да се похвалят с хубави суми от Надбягвания с коне. В Добрич бяха регистрирани печалби от 2184,50 лева, 1692 лева и 1214,40 лева. В Радиево залог от 20 лева за 1-2 осигуриха на местен 1610 лева, а в Брестовица клиентът забогатя с 1442 лева слез залог за Победител.  ", "date": "2019.06.04", "title": "Англия е фаворит срещу Холандия в полуфинала от европейската Лига на нациите"}
{"url": "http://www.cross.bg/otgovora-fandukova-kmeta-1605919.html", "text": " /КРОСС/ БСП - София показа как ГЕРБ \"усвоява\" 2 млн. лв. евросредства чрез ремонт на столично училище. Става дума за 70-о Основно училище \"Св. Климент Охридски\" в квартал \"Модерно предградие\", район \"Връбница\". От година това училище е в ремонт, извършван с европейски средства по Оперативна програма „Региони в растеж\", а паралелно с него се провеждат и учебните занятия.След получени поредица от сигнали от граждани за некачествено извършване на ремонта и сериозно забавяне на дейностите, на 4 април 2019 г. заместник-председателят на СОС от БСП Милка Христова ипредседателят на групата на социалистите в СОС и лидер на БСП - София Калоян Паргов направиха официално питане до кмета Йорданка Фандъкова. Част от въпросите в него бяха свързани с това дали са контролирани доставките на материали, има ли издадени досега протоколи или актове от надзорната фирма за извършените строителни дейности в това число и за лошо качество, има ли наложени глоби и санкции на изпълнителя и в какъв размер...Отговорът на питането беше забавен почти 2 месеца и беше включен в дневния ред по точка 84 на първата сесия на СОС след евроизборите в четвъртък, 30-ти май 2019 г. \"След като се запознахме с отговора на кмета Йорданка Фандъкова с Калоян Паргов не останахме удовлетворени, тъй като в него на 3 страници пространно се обясняват целите и обема на проекта, технологията по сключването и изпълнението на договора, без обаче да се дават конкретни отговори на поставените въпроси, коментира Милка Христова. - По наше искане разглеждането на отговора на питането беше отложено за следващата сесия на СОС, която ще бъде на 13-и юни\".В деня след сесията миналата седмица, Милка Христова провери лично фактите и установи, че към момента 70-то ОУ продължава да бъде работна площадка, а ремонтните дейности са много далеч от \"рязане на лентата\". Въпреки че ремонтът по договор трябва да е приключил в края на март тази година. В ранния следобед в ден петък работниците от строителната фирма, които извършват някаква дейност в училището, са по-малко от пръстите на едната ръка.\"Това, което видях на място, надмина и най-лошите ми очаквания, коментира тя. - В отговора на кмета Фандъкова пише, че възложителят в лицето на Столична община и надзорната фирма в лицето на общинскотодружество \"Софинвест\" осъществяват непрекъснат контрол върху качеството на влаганите строителни материали и изпълнените строително-монтажни работи. Кметът твърди също, че до настоящия момент са съставени всички изискуеми актове и протоколи - 18 на брой, като не са установени отклонения от изискванията за качество на строителните материали. В отговора също така е посочено, че от стартирането наремонта до 5 април 2019 г. са извършени повече от 160 посещения на обекта от представител навъзложителя, тоест Столична община\".Изненадващо, едва в края на март и началото на април тази година, се появява протокол с констатирани недостатъци. В отговора на кмета Фандъкова на питането от Милка Христова и Калоян Паргов обаче не е посочено в какво точно се изразяват тези недостатъци. При последваща проверка на 1 април 2019 г. е установено, че тези недостатъци не са отстранени и е наложена неустойка в размер на 500 лева на ден, считано от 1 април до отстраняването им?! От тази дата до отговора на Фандъкова на питането от Христова и Паргов са изминали почти 2 месеца. В отговора на кмета обаче напълно липсва информация за това какво се е случило през този период - отстранени ли са недостатъците и ако не са, какъв е размерът на неустойката досега.\"Имаме всички основания да считаме, че съставянето на констативния протокол от март тази година за недостатъците по ремонтните дейности е провокирано именно от нашето питане, коментира Милка Христова.- Когато се подготвях за това питане ми направи впечатление, че в количествено-стойностните сметки фигурират респектиращи цени на материали. Например: ще бъде поставен нов дъбов паркет на площ от 1122 кв.м. при цена 52 лева на квадратен метър, без ДДС, на обща стойност около 58 000 лв., без ДДС; фаянс на цена от 43 лева, без ДДС, теракот за 53 лева на кв.м., без ДДС. Това, което видях с очите си на място беше разхвърляна строителна площадка на обект, който по договор трябваше да бъде готов в края на март. Фасадата на училището е някакъв странен пачуърк от ярки, крещящи цветове, който е крайно неподходящ за учебно заведение. Качеството на изпълнението на настилките в двора е изключително лошо. Плочите са наредени и фугирани по безобразен начин. По примера на тактилната лента от площад \"Гарибалди\", която води незрящите в стената, тук цяла алея отвежда в дувара на оградата. Очевидно това е част от \"почерка\" на управляващите, който ще остане в историята - пътищата им водят до никъде. Вътре в училището стените на коридорите и на стаите са боядисани в изключително неподходящ тъмносин цвят. Новият дъбов паркет от почти 70 лв./кв.м. с ДДС изобщо не изглежда нов, освен това е изкривен, надут и неизползваем в този му вид. От пръв поглед става ясно, че фаянсът и теракотът в тоалетните изобщо не отговарят на цените отколичествено-стойностните сметки. Освен това са поставени изключително некачествено - криви плочки и фуги. Озеленяването в двора се състои от няколко полуизсъхнали дръвчета и храсти...\".В отговора на питането на Милка Христова и Калоян Паргов кметът Йорданка Фандъкова твърди, че за всички вложени в ремонта материали се съхраняват мостри във фирмата, осъществяваща надзор, това е общинската \"Софинвест\". И че тези мостри отговарят на поставените материали в училището. \"Тепърва предстои да изясним колко вярно е това, защото на пръв поглед нищо от казаното и от отговора на кмета не съвпада с видяното от мен на място, заяви Милка Христова. - И най-важното - цялото това \"изключително качествено\" усвояване на около 2 милиона лева е ставало под бдителното око на представителя на Столична община, който е бил на обекта точно 160 пъти по официални данни, предоставени от кмета Фандъкова! От това, което видях на място в 70-о училище възникнаха куп нови въпроси. Затова предлагам на кмета Фандъкова да направим заедно инспекция на ремонта и тя на място да ми отговори на всичките въпроси. Да ми каже дали това, което ще види с очите си, я удовлетворява. Да каже дали това е обектът, който е посетен 160 пъти от представители в Столична община и не са намерени никакви недостатъци. Да посочи кметът Фандъкова къде в училището е поставен дъбов паркет, първо качество, за 52 лв./кв.м., без ДДС. Да каже тя като учител и директор на училище, дали фасадата на едно училище трябва да изглежда така, като тази на 70-о ОУ. Да отговори на въпроса дали този ремонт наистина струва 2 милиона лева и кога ще му видим края. Искам всички тези отговори на място в училището. Чакам тя да посочи ден и час, в който да направим заедно инспекцията\".  ", "date": "2019.06.04", "title": "БСП - София показа как ГЕРБ \"усвоява\" 2 млн. лв. евросредства чрез ремонт на училище"}
{"url": "http://www.cross.bg/bolnitza-bulgarin-sunarodnik-1605917.html", "text": "/КРОСС/ Българин на 46 г. е в критично състояние в болница в Никозия, смята се, че е бил нападнат от свой 44-годишен сънародник, съобщиха днес кипърски медии.Според полицията пострадалият е намерен в полусъзнание в дома си в понеделник следобед. Приет е в болница в Ларнака, но след това е бил прехвърлен в Никозия с тежка си травма на главата, предава БНР. ", "date": "2019.06.04", "title": "Българин е критично състояние в Кипър, нападнат от сънародник"}
{"url": "http://www.cross.bg/ezero-zheni-tryp-1605918.html", "text": "/КРОСС/ Завързан труп в последен стадий на разлагане е бил открит в третия куфар на токсичното Червено езеро в Кипър, съобава електронното издание \"Филелефтерос\".  Предполага се, че жертвата е дело на арестувания в края на април 35-годишен армейски капитан, който лично признава за убийството на седем жени. С този труп телата, които полицията е успяла да открие стават шест.  В куфара са открити и тротоарни плочи, поставени там, за да може жертвата да потъне по-бързо на дъното на езерото. Началникът на кипърската полиция Кипрос Михаилидис, който пристигна край Червеното езеро, описа находката като нещо, което не е преживявал досега в 42-годишната си полицейска кариера.  Предполага се, че тялото е на 29-годишната филипинка Марикар Валдес.   35-годишен армейски капитан призна за общо седем убийства на жени, с които се бил свързал в сайтове за запознанства. Сред предполагаемите жертви са и две момичета - на 6 и на 8 години, които са дъщери на изчезналите, посочва \"Политис\".  Смята се, че две от жертвите са от Филипините - майка и дъщеря. Майка и дъщеря от Румъния също са сред предполагаемите жертви на убиеца, както и една жена от Непал. Повечето от чужденките са работели като домашни помощнички на острова и са изчезнали между септември 2016 г. и август 2018 г. Досега в Червеното езеро бяха открити телата на 36-годишната румънка Ливия Флорентина Буня и на 8-годишната й дъщеря Елена, които според признанията на обвиняемия Никос Метаксас са били убити през септември 2017 г., припомня \"Катимерини\". Според информация на \"Филелефтерос\", полицията продължава да издирва три жени, които са разговаряли със заподозрения и все още не са открити. Продължават проучванията и в езерото Меми, където според твърденията на Метаксас се намира тялото на 6-годишното момиче.", "date": "2019.06.04", "title": "Зловеща находка: Завързан труп в куфар бе открит в токсичното Червено езеро в Кипър"}
{"url": "http://www.cross.bg/pozharnikari-vadyat-razmazan-shofyor-na-putya-asenovgrad-plovdiv-1605916.html", "text": "/КРОСС/ Според подадения сигнал лек автомобил „Хонда\" се блъснал се в мантинелата. Инцидентът е станал около 5.15 часа, а сигналът е подаден на тел. 112.При удара колата била смачкана, а шофьорът затиснат на седалката. Наложило се екип на пожарната служба  да разпъне лекия автомобил, за да може да бъде изваден пострадалия.Той е настанен вболница с два счупени крака. Мъжът е на 29 години,  взета му е кръвна проба за употреба на алкохол.", "date": "2019.06.04", "title": " Пожарникари вадят  размазан шофьор на пътя Асеновград-Пловдив"}
{"url": "http://www.cross.bg/smetnata-palata-odit-1605920.html", "text": "/КРОСС/ Сметната палата започна одит на отчета за изпълнението на държавния бюджет на Република България за 2018 година съгласно чл. 6, ал. 5 от Закона за Сметната палата.  При този одит ще бъде проверен и редът за начисляване и изплащане на субсидиите на политическите партии. Ще бъдат взети предвид констатациите на Върховна административна прокуратура. След приключване на одита, Народното събрание, Прокуратурата и обществеността ще бъдат уведомени за резултатите от него и той ще бъде публикуван на интернет страницата на Сметната палата.", "date": "2019.06.04", "title": "Сметната палата започва проверка на субсидиите на политическите партии"}
{"url": "http://www.cross.bg/izlozhbata-putyat-svetlin-1605904.html", "text": "/КРОСС/  Над 100 картини на академик Светлин Русев, някои от които непоказвани, ще бъдат представени в изложбата „Пътят\", посветена на творчеството на едно от най емблематичните имена в българското изкуство. Тя се организира от Съюза на колекционерите в България, като 21 негови членове предоставят творби от личните си колекципредставени в изложбата „Пътят\", посветена на творчеството на едно от най емблематичните и. Куратори на изложбата са проф. Аксиния Джурова и проф. Иван Маразов. Маестрото, както Светлин Русев бе извоювал правото да бъде наричан, твори в противоречивия отрязък от време - втората половина на ХХ и първите десетилетия на XXI век и именно затова изложбата ще бъде разделена в две изложбени пространства. Галерия „Средец\" на Министерство на културата ще приюти ранното творчество на художника - от 1955 до 1980 г., когато се ражда именно стилът „Светлин\".В хотел „Анел\" са представени картините от 1980 до 2018 г. - години, свързани с критични периоди от нашето развитие, с борбата за налагане на нови критерии в изкуството, за признаване на изкуството като висша духовна дейност, като израз на мироусещането на една голяма епоха. Изложбата „Пътят\" се открива на 6 юни и ще продължи до 17 юни, паралелно в галерия „Средец\" и хотел „Анел\". Съюзът на колекционерите в България e сдружение с нестопанска цел за общественополезна дейност. Целта му е да утвърди българското колекционерство като фактор за опазване и социализиране на културните ценности и да съдейства за развитието на гражданското общество в България.  ", "date": "2019.06.04", "title": "Непоказвани картини на акад. Светлин Русев в изложбата „Пътят\""}
{"url": "http://www.cross.bg/mlrd-nyama-otgovornostta-1605908.html", "text": "/КРОСС/ Председателят на ПП АБВ Румен Петков настоя за незабавен мораториум върху сделката за F-16 и за преустановяване на безумната политика спрямо българската авиация. На пресконференция, след заседание на ИБ на партията, той коментира, че безобразната цена на изтребителите е още един аргумент за това. „Това, което беше обявено в публичното пространство и потвърдено от Министерството на отбраната, е поредното доказателство, че на нас се гледа като на портмоне от страна на партньорите ни от САЩ. Те са преценили, че могат да бръкнат в портмонето и да си вземат близо 3 млрд. лв. за 8 изключително скъпи „прахосмукачки\", както специалистите наричат самолетите F-16\".Петков припомни, че първоначалната финансова рамка беше 1,5 млрд. лв. „След това, за да угодим, противопоставяйки се на нашия бюджет и на интересите на националната ни сигурност и на България, Народното събрание увеличи бюджетът до 2,1 млрд. лв. С вчерашно обявените 1,6 млрд. долара, тази сутрин потвърдени в средствата за масова информация, ние отиваме на 2,7 млрд. лв. Това е безумна цена, която българският данъкоплатец ще трябва да плати. Продължаваме да питаме кой ще поеме отговорността за самолетите, в които няма да бъдат необходими резервни части. Кой ще поеме отговорността за бюджета, който ще трябва ние да плащаме за резервните части и кой ще поеме отговорността за боеспособността на самолетите, или прахосмукачките, които ще си купим. На този въпрос продължава да няма отговор\".Румен Петков отново подчерта, че държавата ни планира да купи нещо изключително скъпо, което няма да може да бъде експлоатирано и което по никой начин няма да отговори на потребностите на въздушната защита на Република България.", "date": "2019.06.04", "title": "Румен Петков: Искаме мораториум върху сделката за F-16"}
{"url": "http://www.cross.bg/terapiya-mozuka-tymorite-1605905.html", "text": "/КРОСС/ Журналистката Елена Банова, основател на фондация \"Неогенезис\", и главният онколог на Русия Андрей Каприн ще подпишат днес договор, който ще даде възможност на българи със злокаствени тумори в мозъка или в шията да се лекуват с най-съвременната лъчетерапия - протонна терапия.Цената за българи ще е 3 до 6 пъти по-ниска, отколкото  в протонните центрове в Прага и Мюнхен, а самото лечение - значително по-бързо.Елена Банова подчерта какви според нея са предимствата на протонната терапия:\"Ефективност - поне 10 пъти повече. Само протонната терапия засега може да унищожава туморите в мозъка и туморите в шията, ако не са метастазирани, веднага, подчертавам, това, 95%\". ", "date": "2019.06.04", "title": "Българи с тумори в мозъка ще се лекуват с протонна терапия в Русия"}
{"url": "http://www.cross.bg/mezek-krepostta-tyrniri-1605907.html", "text": "/КРОСС/ Докато цялата страна подгизваше от бури, дъжд и лошо време най-запазената средновековна крепост в Родопите \"Неутзикон\" край село Мезек потопи хиляди гости в бойните умения, бита, обичаите и духа на Второто българско царство. Дали извършеният древен български обичай за посичане на облак подсигури слънцето и накара натежалото смръщено небе да заобиколи крепостта по време на двудневните празненства или това се дължеше на уникалното разположение на голямата крепост между Арда и Марица, на 2 км от гръцката и на 7 км от турската граница, можем само да предполагаме.Средновековните турнири по фехтовка, възстановките на вражески нападения на крепостта на болярина от Мезек, дело на Сдружение за исторически възстановки „Чигот\" привлече посетители от цяла България в „Неутзикон\" - в града на коприната и казината Свиленград.Най-добрите специалисти в експерименталната археология от Варна, Пазарджик, София, Велико Търново и Ямбол, които повече от десетилетие възстановяват в детайли начина на живот и бойните одежди, оръжия, умения в мир и бран на българите, споделиха пред дошлите своите нагледни уроци по българщина и им дадоха възможност да пипнат, видят, да станат съпричастни на времето на Средните векове, когато животът е бил пъстър, весел, но и изпъстрен с жестоки битки. ", "date": "2019.06.04", "title": "Средновековни турнири посрещнаха гостите на фестивала край Мезек"}
{"url": "http://www.cross.bg/tzenata-parnoto-zashtoto-1605909.html", "text": "/КРОСС/ „Не одобрявам процедурата, която е избрала Комисията за енергийно и водно регулиране /КЕВР/. Според мен би било нормално представители на енергийните дружества да представят своите аргументи в присъствието на граждански организации, на институциите, да има диалог. Това ще се случи реално след свършен факт, тъй като обектите на тези доклади - електро-разпределителните дружества и топлофикациите, вече ще са изразили своите позиции, без да са чули възраженията, предложенията и тревогите на гражданите и на гражданските организации.\" Това каза омбудсманът Мая Манолова минути след заседанието на КЕВР за утвърждаване на цените на тока и парното.  Прогнозите са за увеличение на тези услуги от 1 юли т.г. На заседанието днес стана ясно, че в петък, 7 юни 2019 г., предстои обществено обсъждане, на което всички граждански организации и институциите ще могат да вземат отношение по докладите на КЕВР. Според граждански експерти обаче, то ще е безсмислено, защото няма да е ясно, дали докладите на КЕВР ще  претърпят промени, след като енергийните дружества предоставят своите становища. Според Манолова, абсолютно сбъркана е и процедурата, тъй като КЕВР първо обсъжда цената на парното, на топлата вода и на тока, а едва след това ще се заеме с цената на природния газ. „Може би, защото предложението на „Булгаргаз\" е за намаляване на цената на природния газ. Вярно, с 10 ст., но това е намаление, докато за топлоенергията, която се влияе много от цената на това гориво, реално се предлага увеличение, което стига до 17%\", посочи общественият защитник. По думите й така се запазва порочната тенденция, когато се повишава цената на природния газ, да се повишава и цената на парното, а когато цената на природния газ пада, цената на парното се вдига.  „Отбелязва се намаляване на произвежданото количество топлинна енергия, увеличаване на технологичните загуби, неизпълнение на ремонтните програми, нарастване на дела на разходите в себестойността на произведените количества топлинна енергия. Но по тези тревожни данни реално не се чу никакъв коментар. Заявени са искания за повишаване на работните заплати в топлофикациите. Като омбудсман подкрепям повишаването на работните заплати, но те би следвало да бъдат обвързани с конкретни икономически резултати, а финансовото състояние на топлофикациите става все по-тревожно\", каза Манолова и даде пример с „Топлофикация София\", където натрупаната загуба достига близо 600 млн. лв. В същото време единствените мерки предприети от КЕВР срещу затъването на топлофикациите е вдигането на цената на парното, която за 3 години в София - от юли 2016 г., се е повишила с повече от 50%.  „Цената, която в момента се предлага за парното, е исторически най-високата. Аз твърдя, че това увеличение няма да заздрави финансовото състояние на дружествата, защото хората са в невъзможност да плащат тези цени. Те първо не могат да ги плащат, защото са много високи и второ, защото са много нечестни, защото нямат доверие в начина, по който се определят сметките, включително и в начина, по който се вдигат цените\", аргументира позицията си омбудсманът.  ", "date": "2019.06.04", "title": "Омбудсманът предупреди: Готвят исторически най-високата цена за парно"}
{"url": "http://www.cross.bg/avtomobil-taiinik-kytii-1605911.html", "text": "/КРОСС/ Близо 1400 кутии цигари без акцизен бандерол откриха на Митническия пункт „Лесово\".Те са били скрити в пригоден тайник на предната дясна седалка на автомобил, съобщиха от Агенция „Митници\".Колата е влизала в страната от Турция. Цигарите са иззети, а срещу шофьора  е съставен акт. ", "date": "2019.06.04", "title": "Откриха близо 1400 кутии цигари в тайник на автомобил "}
{"url": "http://www.cross.bg/kevr-toploenergiyata-protzenta-1605901.html", "text": "/КРОСС/ Ако се съобразим с енергийните дружества, парното и токът ще поскъпнат с над 50%. Това каза председателят на Комисията за енергийно и водно регулиране (КЕВР) доц. Иван Иванов пред журналисти след заседание на енергийния регулатор, на което бяха обсъдени новите цени на тока и парното от 1 юли, предаде \"Фокус\". Ако трябва да бъдат удовлетворени всички искания на тези дружества, цената на електрическата и топлинната енергия за бизнеса и за бита в страната ще нарасне с не по-малко от 50-60%. Тази социална цена българските граждани не могат да понесат\", категоричен е Иван Иванов.Затова Комисията без да води до финансови затруднения за дружествата, в същото време да не ощетява българските потребители, постанови в своя доклад предложение увеличението да бъде единствено в рамките на инфлацията - около 3,7%. Предложението, което прави комисията се ограничава до 3,5 %\", обясни председателят на КЕВР. Окончателното решение ще бъде прието в последните дни на месеца.По време на дискусия на 30 май Иван Иванов коментира, че вървим към общ европейски пазар и КЕВР не може изкуствено да задържа цените на електроенергията.В последните си доклади енергийният регулатор предвижда поскъпване на тока средно с 3.5% за страната и на топлоенергията - с 4.5 на сто.Какво предлага КЕВРНай-голямо ще повишението за битовите клиенти на ЕВН в Югоизточна България - 3.59 на сто. За потребителите на ЧЕЗ в Западна България поскъпването ще е с 3.46%, а за абонатите на \"Енерго-Про\" в Североизточна България - с 3.38%.Най-голямо увеличение на топлоенергията е предвидено за Разград - 17.53%, и Габрово - с 12.53 на сто.В София се очаква поскъпване с 4.3%, в Пловдив - със 7.4%, колкото е и в Бургас. Във Враца цената на топлоенергията нараства със 7.52%, във Велико Търново - със 7.26 процента, в Плевен - с 6.1%, в Русе - 3.86%, Перник - 1.77% и Варна - 1.96 на сто. Парното ще поевтинее само в Сливен - с 0.4 процента. ", "date": "2019.06.04", "title": "КЕВР: Токът и парното ще скочат с 3-4 процента"}
{"url": "http://www.cross.bg/april-godina-sto-1605902.html", "text": "/КРОСС/ Безработицата в ЕС е била 6,4 на сто през април, оставайки стабилна спрямо март и отбелязвайки понижение спрямо нивото от 7 на сто през април миналата година, съобщи Евростат. Това е най-ниското равнище, откакто статистическата служба започва да публикува месечни данни за показателя през януари 2000 година.В 19-членната еврозона безработицата е спаднала до 7,6 на сто през април с отчитане на сезонните фактори спрямо 7,7 на сто през март и 8,4 на сто през април 2018 година. Априлското равнище за валутния съюз е най-ниското от август 2008 година.Сред страните членки най-ниска е безработицата в Чехия (2,1 на сто), Германия (3,2 на сто) и Холандия (3,3 на сто). Най-високи нива се отчитат в Гърция (18,5 на сто през февруари 2019 година), Испания (13,8 на сто) и Италия (10,2 на сто).В България през април безработицата е била 4,5 на сто спрямо 4,6 на сто предходния месец и 5,3 на сто през април 2018 година.За сравнение, през април 2019 г. САЩ отчетоха безработица от 3,6 на сто след 3,8 на сто през март и 3,9 на сто през април миналата година. ", "date": "2019.06.04", "title": "Безработицата в ЕС стигна рекорден минимум от 6.4%, в България се сви до 4.5%"}
{"url": "http://www.cross.bg/nova-sezon-tazi-1605903.html", "text": "/КРОСС/ Нов риалити формат, както и нов сезон на сериала \"Откраднат живот\", ще предложи Нова телевизия на зрителите си при старта на новия тв сезон тази есен. От медията разкриха някои подробности, въпреки че традицията повелява част от изненадите да бъдат пазени в тайна преди края на лятото.Популярното световно риалити \"Игри на волята: България\" стъпва на българска земя, за да открие храбри и волеви българи. В предаването се съчетават физически изпитания и стратегическа мисъл. Целта е зрителите да видят точно тази комбинация от качества, с която можем да се гордеем като нация.Акционерите на Нова тв са одобрили финансирането на още няколко проекта, включително и филмови. Намерението им е за повече български сериали, по-голямо присъствие на български продукции в ефир. В този ред на стратегиска перспектива излъчването на новия сезон на \"Откраднат живот\" звучи като очаквана и логична новина.\"С кампанията \"NOVA подкрепя българските филми показахме, че приемаме за своя кауза утвърждаването на българските актьори, режисьори и продуценти. За последните 3 години (2016, 2017 и 2018) излъчихме близо 7 пъти повече български филми и сериали в праймтайма, което възлиза на над 620 ефирни часа\", коментира изпълнителният директор на \"Нова Броудкастинг груп\" Вяра Анкова.От програмата за предстоящия сезон отпада \"Господари на ефира\". Страните в преговорите - Нова тв и Глобал, не са се договорили по всички точки, но това не означава, че отношенията им ще приключат. Пример за това е успехът на седмия сезон на на \"Като две капки вода\". Шоуто завърши като най-гледаното предаване от 18-49-годишните на българския телевизионен пазар през тази пролет. 43,2% от тази аудитория е предпочетола шоуто, като това е над 2 пъти повече от зрителите, избрали конкурентната телевизия по същото време. Над 3,2 милиона са видеогледанията в онлайн платформите на компанията.В следващите 2 години приоритет ще бъде технологичната модернизация на телевизията. Вече са стартирали проектите по пълното технологично обновяване. Паралелно вървят промени на няколко нива в управлението на групата - финансово и структурно, подобряване ефективността на работата, повишаване качеството на телевизионните и дигитални продукти и инвестиция в човешки капитал.\"Това е стандартна бизнес практика по целия свят, но когато става дума за медия, се превръща в особено чувствителна тема. Бизнес решения в медиите лесно могат да се представят като намеса в свободата на словото. Ако те не са професионално обосновани, проблемът ще е голям. Но не може всяка реформа в една медия да се обвива в реториката за възпрепятстване на свободата на словото. При все по-голямата конкурентна среда всяка една компания се променя. Понякога това е с цената на болезнени реформи\", обяснява Вяра Анкова. По въпроса с напрежението около кадровите промени в сайтовете към медийната група отношение взима и другият изпълнителен директор - Николай Андреев.\"Както вече обявихме, ние отхвърляме обвиненията за редакторска намеса в \"Гонг\" и новините на \"НетИнфо\". През тази седмица се свиква спешно заседание на съвета на директорите на \"НетИнфо\". Смятаме, че има много и важни въпроси, които трябва да бъдат обсъдени относно бизнес резултатите и начина на управление на компанията. Сред тях е и обвинението в засилена намеса в редакционната политика на информационните сайтовете в групата. \"Нова Броудкастинг Груп\" като мажоритарен собственик винаги е била ангажирана да защити интересите както на потребителите, така и на акционерите.\" ", "date": "2019.06.04", "title": "Ново риалити и \"Откраднат живот\" наесен по Нова тв"}
{"url": "http://www.cross.bg/london-trump-vizitata-1605906.html", "text": "/КРОСС/ Хиляди се включиха в митинг срещу Тръмп в Лондон. Протестиращите се събраха на площад \"Трафалгар\". Очаква се към демонстрацията да се присъедини и британският лидер на лейбъристите Джереми Корбин, съобщава БГНЕС. Планирани са протести в няколко британски града, включително в Лондон, Манчестър, Белфаст и Бирмингам.В началото на демонстрацията гигантски надуваем балон, който изобразява президента на САЩ като нацупено бебе с памперс, се рееше над британския парламент в Лондон.Американският президент е на официално посещение в Обединеното кралство. Във втория ден от визитата му се очаква да се срещне с премиера Тереза Мей и с местните бизнес лидери.Тръмп и първата дама Мелания пристигнаха във Великобритания в понеделник. Кралица Елизабет II посрещна знатната двойка в Бъкингамския дворец, където почти цял ден се провеждаха различни кралски церемонии, сред които разглеждане на кралската колекция от подаръци, обиколка на Уестминстърското абатство и държавен банкет.Полицията в Лондон обяви, че е мобилизирала изключително опитен екип, който ще се грижи за безопасността на американския президент по време на визитата му. ", "date": "2019.06.04", "title": "Хиляди на протест в Лондон срещу визитата на Тръмп"}
{"url": "http://www.cross.bg/detzata-otpadutzi-bulgariya-1605888.html", "text": "/КРОСС/ 8350 деца в страната на възраст от 4 до 8 години вече са заразени от идеята за разделно събиране на отпадъци от опаковки, благодарение на усилията на \"Екопак България\". Вече 5 години чрез образователните представления \"Приказки за юначета с празни тумбачета\" най-голямата организация за управление на отпадъци възпитава у децата отговорно отношение към природата. Пролетното турне на \"Приказки за юначета с празни тумбачета\" тази година се проведе в 9 града в партньорство с общините Ботевград, Своге, Тутракан, Плевен, Правец, Панагюрище, Тетевен, Пещера и Стрелча. То отчете рекорд по посещаемост, като обучи  2650 деца от детски градини и училища. В спектакъла на разбираем за децата език се поставя проблемът за отговорността на всеки жител на Земята към бъдещето на планетата. Това е реализация на мисията на „Екопак България\" - да образова най-малките, за да стигнат зелените послания и до възрастните. „Защото децата са най-добрите посланици на зелената идея и често възпитават полезни навици у възрастните\", убедени са в „Екопак България\". Приказните герои Хартояд, Пластоядка и Стъклояд, персонажи от спектакъла, разказаха на децата как трябва да се събират отпадъците, за да се опази планетата чиста. Те се научиха, че отпадъците, които се депонират, замърсяват природата, а събраните разделно отпадъци се рециклират и след това заживяват нов живот.Приказката обучава децата кой вид отпадък в кой цветен контейнер трябва да се изхвърля. Всички деца танцуваха, участваха в състезания по сортиране на отпадъци, а накрая получиха подаръци - комикс- книжка за оцветяване и магнити с лицата на трите геройчета.Тази година кампанията имаше своите лица - Кати (4 г.), Калоян (8 г.) и Ния (9 г.) от София. В текст и картина \"Екопак България\" представи истинските им истории - как се грижат за опазването на природата след срещата с Хартояд, Пластоядка и Стъклояд.", "date": "2019.06.04", "title": "Над 8300 деца в България вече са посланици на идеята за разделно събиране на отпадъци"}
{"url": "http://www.cross.bg/partii-finansite-prokyratyra-1605893.html", "text": "/КРОСС/ Върховната административна прокуратура /ВАП/ сезира министъра на финансите, Сметната палата и Върховната касационна прокуратура /ВКП/ заради по-високите субсидии за партиите през 2018 г., съобщиха от пресцентъра на държавното обвинениеПроверка на ВАП за това дали има нарушения е показала, че на петте политически партии и коалиции / ГЕРБ, БСП за България, Обединени патриоти, ДПС и ВОЛЯ/ неправилно са изплатени суми, значително надвишаващи полагащата се субсидия от 11 лв. за един действителен глас, в нарушение на закона. По същия незаконосъобразен начин е формирана и разпределена субсидията за политическите партии, които не са представени в НС, но са получили не по-малко от едно на сто от всички действителни гласове на последните парламентарни избори.Министърът на финансите Владислав Горанов е бил сезиран вчера за данните от проверката, а ВАП е определила 30-дневен срок, в който да се предприемат необходимите мерки и да се създаде организация за подобряване и контрол при разпределяне на годишната държавна субсидия, както и да започнат незабавни действия за събиране и възстановяване на изплатените в повече суми по годишните субсидии на правоимащите партии за периода 2016 г.- 2018 г.Сметната палата е била сезирана да предприеме действия, в съответствие със законовите й правомощия за финансов контрол по отношение на политическите партии.Върховна касационна прокуратура също е сезирана заради събрани данни при проверката за извършени престъпления от общ характер от служители на Министерство на финансите. ", "date": "2019.06.04", "title": "ВАП: 5 партии са получили по-големи от законовите субсидии за 2018 г."}
{"url": "http://www.cross.bg/gabriel-gerb-resor-1605894.html", "text": "/КРОСС/ Мария Габриел обяви в понеделник, че се отказва от депутатското място в Европейския парламент, за да остане еврокомисар. Така шестият депутат на ГЕРБ, който заминава за Брюксел, става Лиляна Павлова.„Иска ми се България да се пребори за силен ресор в следващата Европейска комисия, който носи ползи и за нашата страна, и за Европа\". Това заяви в ефира на NOVA еврокомисарят по цифрова икономика и цифрово общество Мария Габриел.Аз дадох облик на ресор, който почти не съществуваше допреди две години. Срещам много голямо уважение от страна и на колегите, и на кандидатите за председател на ЕК\". Така Габриел обясни защо се надява отново да бъде избрана за еврокомисар.А на настоящия си пост тя ще остане най-рано до 31 октомври, когато би трябвало да приключи мандатът на ЕК. Габриел обаче допуска, че този процес може да се забави заради големия брой партии, които влизат в новия ЕП.„Важно е следващият Европарламент да започне да функционира максимално бързо, за да се одобрят бюджетите и да не се получи вакуум\", поясни Габриел.Тя коментира и оттеглянето на Цветан Цветанов от всички ръководни постове в ГЕРБ.„Трябва работа, смирение и постоянна връзка с хората. Виждаме желанието на председателя ГЕРБ г-н Бойко Борисов партията да бъде жив организъм, който се развива\", каза Габриел. И подчерта, че управляващите са си направили необходимите изводи и си дават сметка за допуснатите грешки.„Хората прощават само веднъж. Имиджовият проблем ще продължава да намира своето добро развитие дотолкова, доколкото всеки един от нас е откровен и показва, че иска да работи с хората\", категорична бе Габриел.Тя допълни, че лидерът на ГЕРБ винаги дава шанс да се поправят нещата и когато това не се случва, се той проявява безкомпромисност и прави радикални промени.Еврокомисарят обясни сравнително ниската избирателна активност на евровота с \"отвращението\" на гласоподавателите от това, че част от предизборната кампания не е била изградена върху идеи.  ", "date": "2019.06.04", "title": " Габриел: Иска ми се България да се пребори за силен ресор в следващата ЕК"}
{"url": "http://www.cross.bg/staloyn-borisov-bulgariya-1605895.html", "text": "/КРОСС/ Премиерът Бойко Борисов се срещна с холивудската звезда Силвестър Сталоун, който отново е в България за снимки в киноцентъра \"Бояна\".Лидерът на ГЕРБ посрещна актьора в кабинета си в Министерски съвет, стана ясно от излъчване на живо от разговора им във Фейсбук. На кадрите се вижда как в началото двамата се прегръщат, а Борисов потупва по рамото прочутия си гост\"Срещнах се с актьора Sylvester Stallone, който в момента снима продължението на \"Рамбо\" у нас. Благодарих му за добрите думи, които казва за страната ни. Сталоун е много доволен от българите, с които работи\", написа той в социалната мрежа.В началото на разговора член от екипа на Сталоун се пошегува, че при предишната им среща е обещал, че следващия път ще говори на английски, на което премиерът отвърна \"so-so\" (горе-долу - б.р.).След това премиерът показа на Слай тяхна снимка от преди години, когато той пак беше у нас и двамата разговаряха.\"Тука още съм mayor (кмет на английски - б.р.)\", каза му Борисов.\"Спомням си\", отвърна Сталоун на английски.След това той показа на министър-председателя трейлъра на новия \"Рамбо\" и изтъкна, че е сниман в България.\"С Хърватия ще се съревноваваме, там Game of thrones са снимали\", коментира Борисов.След това той благодари на звездата за добрите думи, които преди време каза за страната ни - че тук интернет е много бърз. И го попита развива ли се според него България, изтъквайки, че са построени над 62 км метро, паркове и градини. Сталоун отвърна, че е впечатлен от строителството и страхотните сгради.\"Нещо, което в Америка се прави за 2 месеца, тук го правите за 2 седмици\", изтъкна той.Актьорът заяви, че единственото, което не му харесва в България, е че през зимата е много студено, шегувайки се, че по това време тук не се чувства силен.\"Така е, но пък имаме Банско, Пампорово, Боровец, световна купа по ски всяка година имаме\", отговори Борисов и му предложи да го почерпи кафе.Известният актьор пристигна в София миналата седмица, за да презаснеме някои от сцените за най-новата си лента: \"Рамбо V: Последна кръв\". Сталоун, който е продуцент и сценарист на филма, дойде у нас през септември миналата година и остана повече от месец, но е недоволен от някои кадри, затова ще ги заснеме повторно. Очаква се да остане дълго у нас за новите снимки, съобщи \"24 часа\". ", "date": "2019.06.04", "title": "Силвестър Сталоун снима отново у нас, Борисов го прие в кабинета си "}
{"url": "http://www.cross.bg/radikalizatziyata-slyzhbi-probatzionnite-1605897.html", "text": "/КРОСС/ Заместник-министърът на правосъдието проф. Николай Проданов и главният директор на Главна дирекция „Изпълнение на наказанията\" /ГДИН/ главен комисар Васил Миладинов ще открият в Пловдив двудневен международен семинар, посветен на противодействието на радикализацията в местата за лишаване от свобода и пробационните служби. Семинарът, който ще се проведе в хотел „Империал\", започва на 5 юни 2019 г. /сряда/ в 9.30 ч.  Домакин на форума \"Разнообразни подходи за превенция и противодействие на радикализацията и насилствения екстремизъм в затворническите и пробационните служби - предизвикателства и перспективи\" е  ГДИН. В събитието ще вземат участие представители от Съвета на Европа,  Министерство на правосъдието на Италия, Министерство на правосъдието на Белгия, Министерство на вътрешните работи на България, Международната асоциация на корекционните служби (ICPA), Европейската Заместник-министърът на правосъдието проф. Николай Проданов и главният директор на Главна дирекция „Изпълнение на наказанията\" /ГДИН/ главен комисар Васил Миладинов ще открият в Пловдив двудневен международен семинар, посветен на противодействието на радикализацията в местата за лишаване от свобода и пробационните служби. Семинарът, който ще се проведе в хотел „Империал\", започва на 5 юни 2019 г. /сряда/ в 9.30 ч.  Домакин на форума \"Разнообразни подходи за превенция и противодействие на радикализацията и насилствения екстремизъм в затворническите и пробационните служби - предизвикателства и перспективи\" е  ГДИН. конфедерация по пробация (CEP), Мрежата за повишаване на осведомеността по въпросите на радикализацията към Европейската Комисия (RAN), експерти от Норвегия, Швеция, Белгия, Полша, Холандия, Португалия, Тунис, Център за изследване на демокрацията, както и представители на местната власт, магистрати, представители на ГДИН и служители от затвора и пробационната служба в Пловдив.Фокусът на международния семинар ще бъде насочен към споделяне на знания и опит за различните подходи за превенция и противодействие на радикализацията, насилствения екстремизъм в местата за лишаване от свобода и пробацията, ролята на персонала, предизвикателствата и перспективите, международната правна рамка и връзката между управлението на радикализирани лица и подхода към правата на човека. За целта ще бъдат представени и реални случаи от практиката.", "date": "2019.06.04", "title": "Международен семинар за превенция и противодействие на радикализацията в затворите ще се проведе в Пловдив"}
{"url": "http://www.cross.bg/leva-godina-potreblenie-1605896.html", "text": "/КРОСС/ Приходите от облагането на тютюневите изделия в България достигат три милиарда лева през 2018 година или 9,5 на сто от всички данъчни приходи в бюджета. Това каза пред журналисти Петър Ганев - старши изследовател в Института за пазарна икономика, цитиран от БТА. Само приходите от акциз са 2,5 млрд. лева. Близо 97 процента от данъчните приходи в сектора идват от облагането на традиционните цигари.От ИПИ са изчислили, че след 2015 година има постоянен спад на нелегалното потребление на тютюневи изделия, макар и с увеличение на акциза от 2016 година.Делът на незаконните цигари в България е на рекордно ниски нива - средно 5 процента от цялото потребление или 700 млн. къса годишно. Общо криминалните приходи от нелегалното потребление на цигари през 2018 година е в рамките според ИПИ на 90 - 120 млн. лева, много по-малко от 600-те млн. лева през 2010 година, каза Петър Ганев.Спадът на нелегалното потребление се дължи на повишените доходи на хората, смятат експертите на ИПИ. Средната цена на цигарите в България е 5 лева - с 20 -25 процента по-ниска от тези в новите страни-членки и наполовина от средните цени в ЕС. Въпреки това за нашия пазар цигарите остават сравнително скъпи. През 2018 година с разполагаемия нетен дневен доход на човек от населението у нас могат да се купят 5,8 кутии цигари, докато в ЕС - 9,3 кутии, каза Петър Ганев. ", "date": "2019.06.04", "title": "Приходите от облагането на тютюневите изделия достигат 3 млрд. лева през 2018 г."}
{"url": "http://www.cross.bg/vreme-beshe-bili-1605935.html", "text": "/КРОСС/ Почти 100 000 мълнии са били регистрирани в Югоизточна Европа за последните 24 часа. Около една трета от тях са били на територията на нашата страна - в следобедните часове в понеделник, съобщава Нова тв.Неустойчивото време създава условия за бурна гръмотевична активност. Очаква се тя да е засилена и през следващите часове, придружена от локални бури и градушки.В понеделник мълния удари къща в Казанлък, а пожарът след нея изпепели покрива на сградата. Преди няколко дни пък овчар беше поразен от светкавица в благоевградското село Полена. Мъжът оцеля и беше настанен в болница без опасност за живота.Основно правило е по време на гръмотевична буря да се избягват открити места в полето или планината. Предмети като мобилни телефони и чадъри привличат мълниите и са опасни при лошо време с гръмотевици, припомнят специалистите. ", "date": "2019.06.04", "title": "100 000 мълнии паднаха в Европа, една трета от тях са у нас"}
{"url": "http://www.cross.bg/obyvkite-selin-dion-1605936.html", "text": "/КРОСС/ В неотдавнашен епизод на „Carpool Karaoke\" домакинът Джеймс Кордън попита Селин Дион дали са истински слуховете, че тя е обсебена от обувките си. Певицата потвърди това и се оказа, че тя има около 10 000 чифта обувки,предаде БГНЕС. И не, тя не възнамерява да се раздели с нито едни от тях!В момента Селин Дион държи обувките си в огромен склад във Вегас. Преди това те се помещавали в дигитален гардероб, в който обувките били сортирани по цвят и били избирани чрез натискане на серия от бутони: \"Натиснете нужния бутон и те се появяват пред вас\", разказа тя за впечатляващия гардероб. Селин каза още, че има специално отношение към обувките си, защото те имат определена история.„Не бих могла да се разделя с нито един чифт от колекцията си от обувки. Всяка от тях ме доведе до мястото, където съм сега. Моите обувки са част от всяка стъпка, която съм направила. Можете да решите, че съм луда, но наистина не хвърлям нищо. Просто купувам по-големи пространства, за да ги съхранявам\", каза певицата. ", "date": "2019.06.04", "title": "Селин Дион притежава 10 000 чифта обувки"}
{"url": "http://www.cross.bg/raboti-platno-hemys-1605898.html", "text": "/КРОСС/ За улеснение на трафика до 1 юли ще бъде пуснато движението по виадукта „Разлив\" на 51-и км на автомагистрала „Хемус\".В момента в ремонт са връхната конструкция и долното строене на дясното платно. Предстои полагането на хидроизолация и асфалт. След 1 юли остават довършителни работи от долната страна на съоръжението, които ще приключат в края на годината. Те обаче няма да затрудняват трафика.Това стана ясно при направената днес инспекция на строително-монтажните работи от министъра на регионалното развитие и благоустройството Петя Аврамова.За възстановяване на състоянието на виадукта, който в резултат на дългогодишната си експлоатация е силно амортизиран, държавната компания „Автомагистрали\" ЕАД изгражда нови стоманобетонови плочи и тротоари, монтира дилатационни фуги, чугунени отводнители и колекторна система. Лявото платно  на съоръжението беше ремонтирано през 2017 г.В началото на юли трябва да приключи работата по пътното платно и ще бъде пуснато движението по още един от виадуктите на АМ „Хемус\" - при км 37+920 . Ремонтът на дясното му платно включва възстановяване и на долното строене, което ще завърши до края на 2019 г.Движението по други два виадукта на АМ „Хемус\" - „Потоп\" и \"Коренишки дол\", ще бъде възстановено до края на ноември 2019 г.Текущият ремонт на виадукт „Потоп\" е заради цялостното му лошо състояние. Строителните работи включват премахване на съществуващата настилка и пластовете под нея до горния ръб на стоманобетонната плоча. Изграждат се нов изравнителен бетон и нови тротоарни блокове, ще има и нова хидроизолация.Спешният ремонт на виадукт „Коренишки дол\" включва строителни работи по двете платна, носещите стълбове и основите.Ремонтираните виадукти ще осигурят не само комфорт при пътуване, но и ще отговарят на най-високите европейски критериите за устойчивост при земетресение.  ", "date": "2019.06.04", "title": "До 1 юли ще бъде пуснато движението по виадукт „Разлив“"}
{"url": "http://www.cross.bg/tytankamon-turg-faraon-1605892.html", "text": "/КРОСС/ Каменен бюст на египетския фараон Тутанкамон ще бъде изложена на търг в Лондон на 4 юли от аукционната къща \"Кристис\", предаде ТАСС.Фигурката е била част от голямата статуя на древноегипетския владетел, която е била издигната в храма в Карнак.Оценката на лота отпреди 3 хиляди години е на стойност 5 милиона долара. Главата на Тутанкамон е изобразена в образа на бога на Слънцето Амон. За неговото земно превъплъщение се е считал младият фараон. Бюстът се предлага от частен колекционер, като лотът е бил изложен на търг и през 1985 година. Скулптурното произведение се счита за ярък образец на амарнския стил, наложен при управлението на фараона-реформатор Ехнатон. Тутанкамон е изваян с характерните плътни устни, като долната е леко провиснала ", "date": "2019.06.04", "title": "Излагат на търг уникален каменен бюст на Тутанкамон "}
{"url": "http://www.cross.bg/plovdiv-meditzina-dentalna-1605890.html", "text": "/КРОСС/ Най-старата научна организация в областта на лазерната дентална медицина ISLD избра Пловдив за своя 17-и международен конгрес. Престижният форум ще се проведе от 6 до 8 юни в модерния аудиторен комплекс на Медицински университет - Пловдив, а присъствие са потвърдили около 300 специалисти от Израел, Германия, Португалия, Бразилия, Мексико, Украйна, Полша, Уругвай, САЩ, Русия, Египет, Иран, Гърция, Франция и др.Програмата на конгреса е изключително богата и разнообразна. В първия предконгресен ден гостите ще могат да посетят няколко клинични курса, които ще бъдат проведени в лазерния център на ФДМ - Пловдив. Официалното откриване ще бъде на 7 юни с впечатляващо лазерно шоу, подготвено от специалисти по визуални ефекти от Израел. През останалите дни ще има лекции, семинари, постерни сесии и орални презентации едновременно в четири зали, както и изложба на производители на лазери, семинари и уъркшопове.Тъй като събитието се провежда в годината, в която Пловдив е Европейска столица на културата, гостите ще могат да се насладят на разнообразна програма от събития, свързани с типичните особености на града, с неговото културно наследство, история, темпо на живот. Ще се разходят и до Бачковския манастир, Долината на тракийските царе, Чудните мостове.„Когато генералната асамблея на ISLD (International Society for Laser dentistry) предпочете кандидатурата на Пловдив за своя 17-и международен конгрес, много колеги бяха скептични, но този избор беше съвсем логичен. Още преди 4 години ние получихме неофициална покана да се включим в селекцията за домакин на конгреса през 2019 г., работихме усърдно и спечелихме одобрението на членовете на ISLD\", коментира председателят на Българското Дентално Лазерно Общество доц. Георги Томов.Той посочи, че ISLD е най-старата научна организация в областта на лазерната дентална медицина (основана е през 1988 г. в Япония), а домакини на международните конгреси досега са били Париж (1990), Солт Лейк (1992), Сингапур (1994), Йерусалим (1996), Хавай (1998), Брюксел (2000), Йокохама (2002), Сао Пауло (2004), Берлин (2006), Хонг Конг (2008), Дубай (2010), Барселона (2012), Париж (2014), Нагоя (2016) и Аахен (2018).„Този избор е голямо признание за Българското Дентално Лазерно Общество, което през 2019 г. празнува своята десета годишнина. Тук искам да подчертая, че тази кандидатура не би била успешна без подкрепата на Медицински университет - Пловдив. Ръководството на университета, в лицето на неговия ректор чл.-кор. проф. Стефан Костянев, дмн, винаги е било важен партньор в нашите инициативи\", допълни доц. Томов.Лазерната дентална медицина е сред най-бързо развиващите се области в медицината. Като всяка високотехнологична сфера и тя е натоварена с големи очаквания. Водещата новина през 2019 г. беше официалното представяне на новия СО2 лазер с дължина на вълната 9.6µ, разработен от израелската компания Light Instruments. През 2018 г. прототипи на този лазер бяха предоставени на три водещи лазерни центъра за изпитвания - един в Аахен (Германия), един в Пекин, (Китай) и един в Пловдив.„В лазерния център към ФДМ - Пловдив проучвахме въздействието на този лазер върху твърдите зъбни тъкани и неговите потенциални приложения за почистване на кариеси, за кавитетна препарация и като средство за кариесна превенция. Резултатите бяха представени на тазгодишния IDS в Кьолн. Горди сме с тези постижения. Медицинският университет в Пловдив вече не е просто регионален лидер в лазерната дентална медицина, ние сме институция с потвърден международен престиж в тази област.Но най-голямото наше постижение си остава образованието, което предоставяме на нашите студенти. Ние бяхме първите, които въведоха факултативен предмет „Лазерна дентална медицина\" в студентската програма. В този смисъл мога да кажа, че бъдещето на лазерната дентална медицина са младите хора, които успяхме да „запалим\", категоричен е доц. Георги Томов. ", "date": "2019.06.04", "title": "Световни специалисти по лазерно зъболечение идват в Пловдив "}
{"url": "http://www.cross.bg/biznes-yslyga-prodykt-1605900.html", "text": "/КРОСС/ Рекламодатели, комуникационни агенции и студенти ще се състезават тази година в три отделни конкурса за наградите на Българската асоциация на рекламодателите (BAAwards2019).  От днес рекламодателите и комуникационните агенции вече могат да се включат в надпреварата за бизнес наградите на БАР. Кампаниите, които ще участват, трябва да са реализирани в периода между 1 януари 2018 г. и 30 юни 2019 г. Те ще се подават онлайн до 08 септември 2019 на сайта на BAAwards'2019. Кампаниите в BAAwards2019 ще се състезават в 5 категории:·       Пускане на пазара на нов продукт или услуга под нов бранд или като деноминатор на съществуващ бранд в установена категория·       Иновация в продукт или услуга, и/или ребрандинг (подобрен продукт или услуга и/или повторно пускане на пазара с ново брандиране)·       Корпоративен ребрандинг (ново брандиране на бизнес организация)·       Бранд активационна  кампания на продукт/услуга с бизнес насоченост (основен елемент: изграждане на трайна емоционална връзка с таргета)·       Бранд активационна  кампания за Корпоративна социална отговорност (обществено-полезни кампании, които постигат цели, извън конкретните бизнес интереси или законови изисквания;  основен елемент: изграждане на трайна емоционална връзка с таргета и добавена стойност за обществото) Заявките в двата бизнес конкурса ще се оценяват от две съдийски групи, съставени от по 11 водещи български професионалисти в сферата на маркетинга и рекламата, и председателствани от Свилен Стрезов, маркетингов директор на Актавис ЕАД и председател на УС на БАР. Членовете на съдийските групи могат да се видят на стр. „жури\" на .Снимка BAA ", "date": "2019.06.04", "title": "BAAwards2019 стартира бизнес конкурсите за наградите на Българската асоциация на рекламодателите "}
{"url": "http://www.cross.bg/agilera-albym-latino-1605932.html", "text": "/КРОСС/ Певицата Кристина Агилера подготвя нов латино албум - 19 години след излизането на \"Mi Refleho\", съобщи Контактмюзик.38-годишната Агилера има издадени осем студийни албума. Сега американската певица разкрива, че е дошъл моментът за \"автентично\" продължение на тавата й \"Mi Refleho\" (2000).\"От години имам желания да издам нов латино албум, но искам да го направя по правилния начин - работейки с талантливи музиканти и прекрасни хора от Латинска Америка\", споделя Кристина Агилера за \"Билборд\".Певицата разказва, че макар да е чувала испанска реч у дома от родителите си, така и не е научила езика. За да се подготви за предстоящия си латино албум, Агилера взима уроци между звукозаписните сесии и изявите си в Лас Вегас. ", "date": "2019.06.04", "title": "Кристина Агилера подготвя голямо завръщане с латино албум "}
{"url": "http://www.cross.bg/samo-partii-leva-1605923.html", "text": "/КРОСС/  Партиите ще трябва да върнат надвзетите пари като държавна субсидия три години назад - до май 2016 година. Правната парламентарна комисия прие промените в Закона за политическите партии, внесени от Министерския съвет.В него изрично е записано, че 11 лева ще се дават само за получен реален глас за съответната партия или коалиция. Малко преди евровота стана ясно, че партиите са получавали над 13 лева за реален глас, а не записаните в закона 11 лева.От Министерство на финансите обясниха, че двата лева разлика идват от факта, че субсидиите са изплатени на база всички действителни гласове, чрез преразпределяне на вота за непрескочили бариерата формации, а не само на реално подадените за партия и коалиция бюлетини.По-рано днес прокуратурата откри нарушение в Закона за политическите партии. Обвинението даде на финансовото ведомство 30 дни да измисли как партиите да върнат надвзетите пари. Това е предвидено и в приетия днес законопроект. Сметната палата пък веднага реши, чме ще одитира начисляването и изплащането на субсидиите на политическите партии.\"Надвзетото ще бъде удържано при следващи траншове, а при недостиг или липса на следващи траншове - да се възстанови от съответните партии\", обясни Росица Велкова, зам.-министър на финансите.Ведомството призна, че всъщност сумата за субсидии се изчислявала на база всички гласове, а не само на база валидни гласове, още от 2001 година досега. Парите ще бъдат връщано само три години назад обаче, заради давността.Тезата, че отпуснатите повече пари за субсидии се дължат на грешно изчисление, застъпи правосъдният министър Данаил Кирилов.\"Ако твърдим че има грешка - тя е грешка в изчислението, или в метода\", настоя Кирилов.\"Законът не е бил неправилен, неправилно е бил изпълнен\", опонира депутатът от БСП Крум Зарков и допълни: \"Поддържаме искането за оставка\".По време на заседанието стана ясно, че премиерът Бойко Борисов вече има отговор на това искане, което заръчал на Кирилов да предаде: \"Мога да предам - категорично не. Относно по-живописното описание - мога после да ви го разкажа\".Правната комисия отхвърли идеята на \"Воля\" само парламентарно представените партии да получават субсидии. В момента по закон партиите трябва преминат 1%, за да получават средства от държавния бюджет. ", "date": "2019.06.04", "title": "Партиите ще връщат надвзетите субсидии за три години назад"}
{"url": "http://www.cross.bg/vazhi-stranata-navodneni-1605889.html", "text": "/КРОСС/ Пороен дъжд валя в Ловешко в понеделник вечерта. Северната индустриална зона на града и четири села са под вода. Дъждът валял в продължение на 40 минути и превърна главни улици на два квартала в реки, информира NOVA.Едно от най-сериозно засегнатите села е Соколово. Кметът Милчо Марино заяви, че в населеното място има наводнени къщи. За известно време главният път бил непроходим. С отпуснати от държавата 230 000 лева настилката на част от участъка вече е поправена.Заместник-кметът на Ловеч Даниел Колев пък отрече появилата се информация, че в областта има прелял язовир или скъсана язовирна стена.Междувременно продължава разчистването и дезинфекцията на пловдивските болници, които бяха наводнени след бурята в неделя вечер.За днес отново е в сила жълт код за интензивни валежи в 15 области на страната. Очакват се и гръмотевични бури в цяла Западна България. Предупреждението важи за обилни валежи важи за: Видин, Монтана, Враца, Плевен, Габрово, Ловеч, София и София-област, Перник, Кюстендил, Благоевград, Пловдив, Пазарджик, Смолян и Кърджали. ", "date": "2019.06.04", "title": "Каква е обстановката в страната след обилните дъждове? "}
{"url": "http://www.cross.bg/tzenata-manolova-parnoto-1605884.html", "text": "/КРОСС/ Националният омбудсман Мая Манолова определи очакваното увеличение на цените на парното, топлата вода и ел. енергията като необосновано. В ефира на БНТ тя заяви, че с решенията си, Комисията за енергийно и водно регулиране се превръща в основен генератор на инфлация в страната. Манолова припомни, че последното увеличение на парното беше през октомври миналата година, когато цената на парното е достигнала най-високата си цена. От тогава цената на природния газ на международните пазари не се е увеличила. Така че основания за повишаване цената на парното, практически няма, каза Манолова.Мая Манолова, национален омбудсман: Още повече, че КЕВР ще започне обсъждане за по-високи цени на топлото преди да е определил цената на природния газ. Предложението на \"Булгаргаз\" е за намаляване даже на цената на природния газ - с 10 стотинки, но е реално намаление. В същото време се предлага цената на топлото да бъде увеличена, което няма никакво солидно обяснение. В същото време продължава да намалява количествата произведена и разпределена топлинна енергия, не намаляват технологичните загуби, намаляват ремонтните дейности, повишават се заплатите в дружествата, а в същото време се повишава цената на парното.Нито един от показателите, които КЕВР представя не се подобрява, каза още Манолова. ", "date": "2019.06.04", "title": "Мая Манолова: Няма основание за повишаване цената на парното "}
{"url": "http://www.cross.bg/panov-koryptziyata-zashto-1605878.html", "text": "/КРОСС/ След отшумяването на страстите около отминалите избори за Европейски парламент, обществените погледи отново се насочиха към третата власт в държавата - съдебната. И както много други пъти, така и този път, под публичните прожектори избуяха двойни стандарти, достойни за учебник по политически науки или ПР. Преди 3-4 години политико-икономическият кръг \"Капитал\" и близката до него парламентарна група на тогавашния \"Реформаторски блок\" получиха място в управлението на държавата, защото обещаха \"румънски модел\", борба с корупцията, присъди по дела свързани с високите етажи на властта, отнемане на незаконно придобито имущество. След тези \"крупни\" заявки се създадоха солидни обществени очаквания, на които без съмнение законодателят даде отговор. Но едва след изборите през 2017 г., оставили извън политическия борд трансформиралите се за пореден път прогресивни \"градски\" революционери.В отминалите две години:-        44-то Народно събрание прие антикорупционен закон, с който създаде нова антикорупционна комисия. Дотук резултатите в работата й са неоспорими - като започнем с кмета на \"Младост\" и нейната заместничка в София, където вече има и осъдителни присъди на първа инстанция, акциите в Септември и Перник, арестите на районен кмет в Пловдив и на кмета на Божурище, минем през операцията срещу председателя на Агенцията за българите в чужбина и стигнем до милиардите запори, наложени от съда след искове на КПКОНПИ, на имущество на знакови олигарси от Прехода. Дали, ако пропагандата, че борба с корупцията няма, бе вярна, щеше да е факт, че само през отминалия петък пред специализираното правосъдие се беше извила дълга опашка от арестанти - двама кметове на две общини със сериозни икономически интереси, доскорошен шеф на държавна агенция, собственичка на една от най-големите хотелски вериги у нас. И всичките са оставени в следствените арести, защото специализираните магистрати са намерили достатъчно доказателства за престъпна дейност, установена именно от антимафиотите и спецпрокурорите.-        44-то Народно събрание прие законови поправки и нормативни актове, с които ясно подкрепи и засили ролята на специализираното правосъдие. Вследствие на това, днес в столичния арест се намират собственици на милиарди - Стайкови, Арабаджиеви, Баневи. А само довчера тези три фамилии посрещаха президенти, настаняваха еврокомисари, пръскаха лукс и великолепие, на което може да завиди и шейхът на Абу Даби, в чиято чест бе вдигната най-високата сграда в света. Куп бивши министри и депутати са изправени на подсъдимата скамейка.-        44-то Народно събрание показа ясна воля да даде власт на правоохранителните институции да опитат да върнат в държавната хазна част от незаконно придобитото имущество. Нещо повече - законодателят не се огъна пред медийната канонада, която трябваше да извие ръцете на депутатите, след скандалното произнасяне на Общото събрание на Гражданската колегия на Върховния касационен съд (ОСГК ВКС) по тълкувателно дело №4/2016 г. Каква бе целта - идеята на хибридната офанзива от спонсори на журналисти, мастити адвокатски кантори и финансирани отвън НПО-та бе да докаже, че спирането на наказателното производство или оправдателната присъда трябва да води до прекратяване и на делото по реда на т.нар. \"гражданска конфискация\". Е, не им се получи. Депутатите показаха \"червен картон\" на опита за съдебна амнистия и промениха спешно законодателството.Тези законодателни промени нямаше да са възможни без активната работа на председателя на Правната комисия на парламента само допреди по-малко от два месеца - Данаил Кирилов. Разбира се, приемането им от Народното събрание доведе и до неговото сатанизиране и дори до долнопробни атаки по негов адрес.Всичко това си има своето обяснение. Ако друг правеше промените, те щяха да са обявявани за радикални и фундаментални, исторически и полезни за борбата с корупцията. Но, защото те са плод на чужд труд, а и засягат конкретни олигархични кръгове, изброените поправки, техните автори, а и тези, които ги прилагат, са подложени на системна атака вече години наред. Защото всичко изброено би следвало да отговори на желанието за \"румънски модел\" и битка с корупцията по високите етажи на властта. Да, ама не. Тези, които вчера най-много искаха борба с корупцията, днес най-много възпрепятстват борбата с нея. И за огромно съжаление в редиците на вторите се е наредил номиналният председател на ВКС.Само вижте проблемните моменти, посочени от правосъдния министър Данаил Кирилов, в доклада на Лозан Панов за работата на ВКС и съдилищата за отминалата 2018 г. Според съдия № 1 е лошо, че депутатите са направили всичко възможно да препятстват желанието на олигарсите да си запазят незаконно придобитото имущество. Тоест, един от тримата големи в съдебната система, на когото всички ние плащаме заплатата като данъкоплатци, иска да ни ощетява като данъкоплатци. Значи за Панов милиардите, които шепа криминални приватизатори, фараони и финансови спекуланти откраднаха от държавата, не трябва да се връщат в хазната. По-добре е част от заграбеното да отива за финансиране на поръчкови кампании из всевъзможни медии, социални мрежи и протести, както и в дълбоките джобове на добре известно в юридическите среди адвокатско лоби и техните марионетки в съдилищата.Но нека не забравяме, че съдебната система е част от трите власти в държавата. Тя не е частна, ние плащаме заплатите на магистратите. А не бойци, биволи и други НПО-та, общо финансирани от бегълци от правосъдието, укрили се, за да избегнат възмездието на закона за източените милиарди.Защо тогава Панов има нещо против битката с корупцията, защо саботира процедурата по отнемане на незаконно придобито имущество? За кого работи той? За нас или за някой друг? Особено като си спомним, че приема в кабинета си и участва в дискусии рамо до рамо с лица публично обслужващи, без да го крият, интереса на фараона Цветан Василев.Защо Панов иска борба с корупцията, а я саботира?Защо политико-икономическият кръг \"Капитал\", стоящ зад него, иска присъди за корупция за властимащите, но брани осъдени и подсъдими за същото?Защо българското общество търпи да плаща от джоба си заплатите на висши магистрати, които очевидно не работят в обществен, а в частен интерес?Защо българското общество не подкрепи по-ясно КПКОНПИ в битката й срещу корумпирани кметове и недосегаеми олигарси, вместо да се поддава на манипулативно поднесените твърдения за имотното състояние на председателя на антикорупционния орган? Нима хората не разбират, че Пламен Георгиев е един от многото, които са обект на омаскаряване, защото са дръзнали да се изправят срещу интереса на разследвани олигарси?Защо правосъдният министър не може да коментира работата на Панов, а Панов може да коментира работата на депутатите? Смисълът на разделението на властите е взаимният им контрол, а не недосегаемост.Похвално е, че Данаил Кирилов запита защо и докога ВСС ще е гумен печат на Панов, търпейки неговите безобразия? Без съмнение, добър знак е, че вече в залата на Съвета не се подвизават провален правосъден министър и съдия, оправдал подсъдимите по САПАРД във време, през което немските им съучастници вече бяха излежали присъдите си. Но дори и без помощта на приятелите си, съдията начело на ВКС очевидно грам не си е взел поука след всички гафове и скандали (включително прословутият \"Апартаментгейт\"), в които се замесиха неговото име, на съпругата му и на собствениците на \"Артекс\".И все пак - оставката е достоен ход. Може би Лозан Панов все някога ще прибегне до нея.Източник:   ", "date": "2019.06.04", "title": "Оставката понякога е единствения достоен ход"}
{"url": "http://www.cross.bg/izbori-milkov-ostavka-1605883.html", "text": "/КРОСС/ \"Думите на премиера Борисов, че независимо от резултата на евроизборите, няма да подаде оставка, демотивираха българските гражданите да упражнят правото си на глас, за разлика от предишните избори, когато той беше готов, ако загуби, да подаде оставка. Това до голяма степен намали избирателната активност и я сви до твърдите ядра на партиите\". Това заяви пред Радио „Фокус\" народният представител от ПГ на „БСП за България\" Пенчо Милков.  По думите му ниската избирателна активност се оказа пречка за победата на БСП на евроизборите. Милков подчерта обаче, че резултатите на БСП са доста по-добри от резултатите на предходните Европейски избори. „Не се получи това, което ние очаквахме и подготвяхме повече от две години, а именно- хората да чуят, че правителството води една политика, която е вредна за България. Опитахме се европейските избори да се превърнат във възможност хората да кажат дали им харесва, или не управлението на Борисов\", коментира той. Според него българите не са излезли на тези избори да гласуват, защото не ги приемат  като възможност пряко да въздействат върху правителството. \"Още повече, че и Борисов каза, че какъвто и да е резултатът, няма да подаде оставка и това до голяма степен демотивира.\"- каза Милков. На въпрос за оставката на лидера на БСП Корнелия Нинова, Милков заяви, че  тя е възможност за препотвърждаване на доверието или избор на друг председател, ако социалистите счетат, че политиката до момента е била неправилна. \"Това е ходът, който показва, че има промяна в политическата обстановка и система в България и просто хората трябва да я видят\", каза още той. Според него вътрешнопартийните избори няма да демобилизират редиците на БСП за местните избори. \"Вътрешните разногласия на демократична организация са напълно нормални и здравословни\", заключи Пенчо Милков.  04.06.2019 г. ", "date": "2019.06.04", "title": "Пенчо Милков: Отказът на Борисов да подава оставка, независимо от изборните резултати, демотивира българите"}
{"url": "http://www.cross.bg/alkohol-narkotichni-veshtestva-1605879.html", "text": "/КРОСС/ От 3 до 9 юни на територията България и на всички страни членки на Европейската мрежа на службите на Пътна полиция (TISPOL), се провежда полицейска операция за установяване употребата на алкохол, наркотични вещества и техните аналози от водачите на моторни превозни средства.Според статистиката, една от трите основни причини за възникване на тежки инциденти по пътищата на Европа, с голям брой жертви, е точно управлението на моторно превозно средство, след употреба на алкохол и/или наркотични вещества.По време на проверките пътните полицаи ще следят и за валидна задължителна застраховка \"Гражданска отговорност\" на автомобилистите, невръчени електронни фишове, както и за неплатени глоби, наложени по ЗДвП.  ", "date": "2019.06.04", "title": "Операция на TISPOL ще проверява шофьорите за наркотици и алкохол"}
{"url": "http://www.cross.bg/detza-kolev-seksyalno-1605885.html", "text": "/КРОСС/ От началото на годината до сега имаме задържани над 25 лица, които са злоупотребявали сексуално с деца по линия на разпространение и притежание на материали, съдържащи сексуална експлоатация на деца, а така също и сексуално изнудване на деца на възраст 7-12 години. Това заяви комисар Явор Колев - началник отдел \"Киберпрестъпност\" при ГДБОП в Сутрешния блок на БНТ. Колев заяви, че работата по отношение на противодействие на онлайн сексуалната експлоатация на деца е активна и е от години. Но няма статистика къде има най-много педофили. Навсякъде има хора, които злоупотребяват сексуално с деца. Според Явор Колев това става най-често чрез Фейсбук. Тези лица създават фалшиви профили на деца.По думите на Колев основната отговорност да предпазват децата си е на родителите. Те трябва да знаят какви места посещават децата им в интернет.Родителите трябва ежедневно да разговарят с децата си. От нашето наблюдение, едва когато детето е станало жертва на сексуално насилие, се обръща към родителите, каза Колев.Началникът на отдел \"Киберпрестъпност\" при ГДБОП разказа и за разследването на Интерпол, довело до форум, който се е хоствал от български сървър. Благодарение на тази акция са спасени над 50 деца в едно село в ТайландПо отношение на продажбата на фалшификати, Колев заяви, че от началото на годината ГДБОП е закрила 54 интернет сайта за фалшиви облекла, козметика, спортни стоки и очила. При операцията миналата седмица са иззети 53 хиляди чифта слънчеви очила. ", "date": "2019.06.04", "title": "Явор Колев: От януари са задържани над 25 лица за сексуална злоупотреба с деца"}
{"url": "http://www.cross.bg/traktori-sustezanie-rysiya-1605886.html", "text": "/КРОСС/ В Русия трактори бяха използвани за състезание. 33-ма руски смели трактористи преодоляха обстоятелства като жега, кал и прах и се включиха в състезание с трактори в руския южен регион Ростов.Една от машините се вряза в тълпата от журналисти по време на състезанието. Водачът не успял да се справи с управлението.На кадрите се вижда как шофьорът на трактора губи контрола над управлението, докато преодолява водна преграда и навлиза в тълпа от журналисти. Според информацията - никой не е пострадал в резултат на инцидента, тъй като тракторът е ударил купа сено. Повредени са само видеокамери и оборудване на операторите и фотографите. \n\t\t\t\t\t", "date": "2019.06.04", "title": "Зрелищно състезание с трактори в Русия (видео)"}
{"url": "http://www.cross.bg/emui-mate-modeli-1605887.html", "text": "/КРОСС/ Huawei пусна ъпдейт до своя потребителски интерфейс EMUI 9 за по-стари модели на компанията като Mate 9 and P10, изпълнявайки обещанието си да се грижи постоянно за все по-доброто потребителско изживяване.Този ъпдейт вече е наличен за предишни поколения смартфони, обявени след края на 2016 година. За България тези модели са Mate 9, P10 и P10 Plus, Mate 10 Pro, P20 Pro, P20, P20 lite, Mate 20 lite и P Smart 2018. По данни от 3 юни 2019, броят на потребителите, ъпгрейднали от EMUI 8.X до EMUI 9 е над 80 милиона, като се очаква бройката да достигне 100 милиона до края на юни.В EMUI 9 конфигурационните елементи са намалени с 10%. Той предлага по-интуитивно управление на смартфона, навигация с жестове от цял екран, както и GPU Turbo 2.0, като всичко това води до по-гладка работа на устройството и по-естествено цялостно изживяване при използването му.Ако все още не сте преминали на EMUI 9, можете да намерите инструкции как да го направите в своя смартфон (Settings > Software Update). Можете също така да го направите и през приложението HiCare. Текущата версия на софтуера си можете да проверите от (Settings > System > About Phone).Ако имате нужда от помощ, винаги можете да се обърнете и към Центъра за обслужване на клиенти на Huawei в София на ул. „Леге\"  6. ", "date": "2019.06.04", "title": "Ъпгрейд на модели на Huawei до EMUI 9 вече достигна  до над 80 милиона потребители в света"}
{"url": "http://www.cross.bg/ochila-gdbop-kolev-1605877.html", "text": "/КРОСС/ Освен, че са без съответните UW защити и не са произведени по стандартите, тези очила нарушават и правата върху търговската марка на над 50 известни марки. Освен всичко друго ощетяват и фиска на Република България, тъй като не се плащат данъци в тази търговия с нелегални стоки. Това каза в сутрешния блок на БТВ „Тази сутрин\" Явор Колев, началник отдел „Киберпрестъпност\" към ГДБОП. Един такъв чифт, внесен от Китай, струва на вносителя около 6-8 лева - на пазара по сайтовете се продават между 120 и 180 лева. Заловената от ГДБОП пратка с очила е била най-вероятно не само за българския пазар - имаме информация, че тя е била предназначена и за някои балкански страни, коментира още Колев. Тези очила също така са вредни за здравето и не би трябвало да бъдат достъпни за потребители, добави той", "date": "2019.06.04", "title": "Опасни за зрението очила се пробутват в онлайн магазини"}
{"url": "http://www.cross.bg/klasirane-detza-sofiya-1605869.html", "text": "/КРОСС/ Започва приемът на бъдещите първокласници в София. През следващата учебна година те ще са над 10 500.Първото класиране излезе в късния следобед вчера. А родителите на приетите деца имат срок от днес до четвъртък включително, за да ги запишат в избраните училища.На 6-ти юни ще бъдат обявени свободните места от второто класиране. В случаите, в които няколко деца са с равен брой точки, но местата са ограничени, ще се тегли жребий. ", "date": "2019.06.04", "title": "Започва приемът на първокласници в София"}
{"url": "http://www.cross.bg/monitor-chasa-sega-1605865.html", "text": "/КРОСС/ в. Сега - Цената на водата ще расте \"служебно\" с минималната заплатав. 24 часа - Още 4 дни пори, дъжд и през юлив. Труд - Фалшива секс драма в апартхотел на Слънчев брягв. Телеграф - 40 опасни секти зомбират деца и самотницив. Монитор - 14 БГ плажа и яхтена марина посрещат туристите със \"Син флаг\"в. Сега - Въпреки отпуснатите милиони медсестрите продължават протестав. Сега - ВМРО притиска Борисов за спешен коалиционен съветв. 24 часа - Мария Габриел остава комисар, от 1 юли Павлова ще е евродепутатв. 24 часа - Астралните близнаци Сашо Диков и Къци Вапцаров напират за БНв. Труд - Сърби и американци гърмят на „Шаблав. Труд - Водна стихия в половин Българияв. Телеграф -  Решават на 13 юни за европейския орган по трудав. Телеграф - Класират първолаци в 5 школа наведнъжв. Монитор - Бърза писта за назначенията в армиятав. Монитор -30 майки с деца евакуирани от автомобили в порояв. Сега - Мария Ачкова, кмет на столичния район \"Средец\" от ноември 2015 г., избрана от ДСБ:Ремонтът на „Графа\" ще остане да ни горчив. 24 часа - Кристалина Георгиева, главен изпълнителен директор на Световната банка: Нужни са ни политици, които имат волята да се вслушват в гласа на хоратав. Труд - Конституционният съдия Константин Пенчев пред „Труд\": Тримата големи в правосъдието са политици, но не партийцив. Телеграф - Климатологът проф. Георги Рачев: Възможно е реки да прелеят тези днив. Монитор -  Проф. Валентин Казанджиев, ръководител на секция „Агрометеорология\" в Националния институт по метеорология и хидрология: У нас се завърна климатът отпреди 40 - 50 годинив. Сега - Иде ли \"Фолксваген\"?в. 24 часа - Без шегичката 15/15 преференциите лъснаха озъбени в. Труд - И военната тайна пречи на армиятав. Телеграф - Поручика отиде при героите сив. Монитор - Магиите са мерзост и смъртен грях ", "date": "2019.06.04", "title": "Преглед на вестниците "}
{"url": "http://www.cross.bg/bulgariya-vsichki-nagradi-1605866.html", "text": "/КРОСС/ Връчването на големите награди на Конфедерацията на работодателите и индустриалците в България „КРИБ - КАЧЕСТВО, РАСТЕЖ, ИНОВАЦИИ ОТ БЪЛГАРИЯ\" ще бъде кулминацията на юбилейния пети годишен бал на бизнес организацията, който ще се проведе днес, 4 юни 2019 г. в София Тех Парк. За пета поредна година награждаването ще бъде под патронажа на г-н Бойко Борисов, министър-председател на Република България. Поканени са, също така, всички членове на правителството, кмета на София и председатели на ключови за развитието на бизнеса парламентарни комисии. Медийни партньори на събитието са всички медии - членове на КРИБ.Наградите ще бъдат присъдени в категориите „Качество\", „Растеж\" и „Иновации\". Специалната награда на председателя на КРИБ Кирил Домусчиев ще бъде за цялостен принос за развитието на икономиката в България.25 са номинациите за наградите „КРИБ - Качество, Растеж, Иновации от България\"  за 2019 г.  Целта на учредените през 2015 г. награди е да се стимулира качественото и иновативно българско производство. Отличените фирми ще бъдат пример за всички, които правят бизнес в България и налагат нови, по-високи стандарти в икономиката.Снимка: Архив", "date": "2019.06.04", "title": "КРИБ връчва годишните си награди днес"}
{"url": "http://www.cross.bg/obshtina-zapochva-veliko-1605872.html", "text": "/КРОСС/ Във Велико Търново започва разчистване на щетите от последния пороен дъжд. Остава в сила частичното бедствено положение в община Горна Оряховица.С багери и булдозери днес започва почистването на повече от 10 моста в община Велико Търново, чиито устои са затлачени с довлечени от реките дървета и коренища. Сериозно е пострадала инфраструктурата на три села в района на Прохода на републиката, има и засегнати общински пътища.Днес се очаква да бъде отменено частичното бедствено положение, което обяви кметът на община Горна Оряховица заради проблеми с Александровския мост на републиканския път до село Първомайци. В селото има пострадали улици, чийто ремонт започва днес.В община Елена се е активизирало свлачище. Няма пострадали хора. ", "date": "2019.06.04", "title": "Разчистват на щетите от последния порой във Велико Търново "}
{"url": "http://www.cross.bg/koma-samo-hilyadi-1605873.html", "text": "/КРОСС/ Медици от Пазарджик спасиха родилка, получила изключително рядко срещано усложнение и изпаднала за минути в кома. Критичната ситуация била неочаквана и само отличната организация в болницата и светкавичната реакция на екипа довели до щастлив край, разказа началникът на Акушеро-гинекологичното отделение д-р Илиян Траянов.29-годишната жена постъпва за второ раждане след нормално протекли и първа, и втора бременност, без придружаващи заболявания, само с пукнат околоплоден мехур и 2 дни преносване.В Родилната зала изненадващо развива амниотична емболия - състояние, срещано веднъж на 20-30 хиляди раждания, според някои статистики на 80 хиляди, а смъртността при него достига до 80% в световен мащаб. Пациентката получава задух, гърч, сриват се критично кръвното и сърдечните тонове, посинява, изпада в кома.Веднага е повикан реаниматор - д-р Живко Динев, който интубира и прави животоспасяващи манипулации. За няколко минути жената е без сърдечна дейност и без дишане, бебето също остава без кислород, но е спасено със спешно секциоПроявява се и ДИК синдром - спира кръвосъсирването, а кръвта на родилката руква отвсякъде - от абоката, от интубационната тръба, от всички прободни места. Започват вливания на кръв и кръвни продукти, приложен е и много скъп медикамент за съсирване. Овладени са и последвалите по-леки усложнения. Повикан е и национален консултант - проф. Екатерина Учикова.С общи усилия майката е върната към живота. Вече сяда, храни се сама, до края на седмицата вероятно ще бъде изписана. ", "date": "2019.06.04", "title": "Лекари спасиха родилка в кома след рядко усложнение"}
{"url": "http://www.cross.bg/myusyulmanite-baiiram-ramazan-1605874.html", "text": "/КРОСС/ Мюсюлманите празнуват Рамазан Байрам. Във вторник сутрин празникът започна с молитви в джамиите. На днешния ден мюсюлманите слагат край на едномесечните пости и започват Шекер Байрам. Той е един от най-големите мюсюлмански празника. Следващият - Курбан Байрам, е през август.В следващите три дни мюсюлманите ще празнуват, като се събират със семействата си и си искат прошка.  Денят започна с тържествени молитви, ядат се сладкиши и се раздават на близки, роднини и съседи.С този празник завършва месец Рамазан (Рамадан), през който мюсюлманите стават преди изгрев слънце, закусват и до залез слънце не се хранят и не поемат течности, включително и вода, пази се \"оруч\". Въздържанието се налага от религията, за да може всеки мюсюлманин да се доближи до състоянието на бедните, гладните и страдащите хора.Премиерът Бойко Борисов поздрави мюсюлманите за празника в социалната мрежа Facebook. Той написа: \"Честит Рамазан байрам на всички мои приятели мюсюлмани! Бъдете живи и здрави!\" ", "date": "2019.06.04", "title": "Мюсюлманите празнуват Рамазан Байрам"}
{"url": "http://www.cross.bg/ramazan-praznika-radev-1605876.html", "text": "/КРОСС/  Президентът Румен Радев поздрави днес представителите на мюсюлманското изповедание в България по повод празника Рамазан Байрам.„Мъдростта на празника учи на искрено милосърдие, осъзнато покаяние, споделяне на изпитанията и разкрива способността за съпричастност  и единство в дните на радост, когато вярващите почитат дълговечни, съкровени за тях традиции\", се казва в поздравлението на държавния глава.Президентът подчертава, че в основата на устойчивата българска култура на толерантност заляга съхранението на разбирателството и взаимното уважение между изповядващите различни религии. „Вярвам, че отбелязването на Рамазан Байрам ще разкрие за пореден път обединяващата духовна сила на цялото ни общество\", се казва още в поздравлението на Румен Радев до представителите на мюсюлманското изповедание в България.   ", "date": "2019.06.04", "title": "Румен Радев поздрави мюсюлманите по повод празника Рамазан Байрам   "}
{"url": "http://www.cross.bg/plovdiv-ilkov-vsichki-1605875.html", "text": "/КРОСС/ Възстановителните процеси в Пловдив вървят много добре. Имаме все още наводнени обекти, това са частни обекти, но колегите продължават да работят по отстраняването и довършване на цялостните дейности, които ни предстоят. Нощта беше спокойна и без валежи. Това каза в сутрешния блок на БТВ „Тази сутрин\" Атанас Илков, директор на ОД на МВР в Пловдив. Всички екипи са в готовност и продължават работа, добави той.Над 80 регистрационни табели бяха предадени в сектор Пътна полиция. Колегите създадоха една много бърза организация, така че да се свържем с всеки един собственик на автомобил, който си е изгубил регистрационната табела и да му бъде върната, коментира още Атанас Илков. Също така той призова всеки, който е изгубил регистрационната си табела, да подаде сигнал в полицията и те да проверят дали тя е сред предадените при тях.Въвеждането на общинския план за защита от бедствия, съгласно Закона за защита от бедствия, заработи единната спасителна система, бе изграден кризисния щаб. Всички звена, инструктори на Единната спасителна система заработиха единно и като юмрук и успяха с адекватна реакция да сведат щетите и последствията от това бедствие до минимум. Това каза от своя страна Емил Луков, началник отдел „Обществен ред\" в община Пловдив. ", "date": "2019.06.04", "title": "Възстановяват щетите след пороите в Пловдив"}
{"url": "http://www.cross.bg/chasa-provede-zala-1605860.html", "text": "/КРОСС/ Варна.От 15.30 часа в хотел „Черно море\", зала 1 „Варна\", ул. „Сливница\" 33, министърът на регионалното развитие и благоустройството Петя Аврамова ще посети Варна, където ще участва в среща - дискусия „Образцова община\".***София.От 09.00 часа в Интерконтинентал Хотел София ще се проведе конференция „Бъдещето на вашия бизнес в Облака - сигурност и ефективност\".***София.От 10.00 часа в Национален пресклуб БТА Институт за развитие на публичната среда ще представи анализ за изборите за Европейски парламент: преференциите, машинното гласуване и информираността на избирателите.***София.От 10.00 часа в сградата на КЕВР на бул. „Княз Ал. Дондуков\" № 8-10, ет. 4, ще се проведе открито заседание за обсъждане на доклад относно утвърждаване на цени в сектор „Електроенергетика\" за периода 01.07.2019 г. - 30.06.2020 г.***София.От 14.00 часа в зала „Изток\" на Народното събрание Комисията по енергетика организира кръгла маса, на която да бъде представена концепция реализацията на газов хъб \"Балкан\".***София.От 14.00 часа в сградата на Народното събрание на пл. \"Княз Александър I\" №1, зала 238, Комисията по правни  въпроси ще проведе заседание.***София.От 19.00 часа в София Тех Парк, зала „Джон Атанасов\", ще се състои Петия юбилеен годишен бал на КРИБ под патронажа на премиера Бойко Борисов.***Велико Търново.От 10.00 часа в пресклуба на БТА ще се състои пресконференция на Общинското ръководство на БСП в Горна Оряховица.***Велико Търново.От 11.00 часа в пресклуба на БТА ще се състои пресконференция на народните представители от БСП за България.***Велико Търново.От 16.00 часа в парк „Марно поле\" ще се проведе протест срещу корупцията, неефективната съдебна система, ниските доходи и пенсии.***Видин.От 11.00 часа в залата на Общински съвет - Видин, кметът на Общината Огнян Ценков и Мартин Заимов, изпълнителен директор на Регионален фонд за градско развитие, ще подпишат договор за инвестиционен кредит за изпълнение на проект \"Реставрация и адаптация на Синагога-Видин в културен обект \"Културен център \"Жул Паскин\", по Оперативна програма \"Региони в растеж\" 2014-2020.***Кюстендил.От 10.30 часа в офиса на обществения посредник за територията на община Кюстендил Васил Иванов ще се проведе пресконференция.***Пловдив.От 09.00 часа в залата на Общински съвет - Пловдив ще се проведе заседание на общинските съветници.***Перник.От 09.00 часа в сградата на община Перник ще се състои презентация за българската въглищна индустрия и региона на Югозападна България.***Сливен.От 14.00 часа в зала „Сливен\" 60 деца от 5 и 6 клас от сливенските училища ще вземат участие в състезание по теми, свързани с полицейската работа, изучавани през учебната 2018/2019 по проекта „Работа на полицията в училищата\".***Сливен.От 16.30 часа в зала „Май\" ще се проведе публично обсъждане на отчета за приходите и разходите на бюджета на Община Сливен за 2018 година.   ", "date": "2019.06.04", "title": "Предстоящи събития на 4 юни "}
{"url": "http://www.cross.bg/gradysa-indiya-radzhastan-1605861.html", "text": "/КРОСС/ Индия е обхваната от необичайна гореща вълна, а температурата в северната част на страната надхвърли 50 градуса по Целзий за втори път за три дни, предаде Франс прес. Живачният стълб в пустинния град Чуру в щата Раджастан днес достигна 50,3 градуса. В същия град в събота беше отчетена температура от 50,6 градуса, близо до най-високата стойност, реграна някога в Индия - рекордните 51 градуса, измерени в град Палоди, също в Раджастан, през май 2016 г.Градовете в Северна Индия от дни се задушават от суха горещина с температури от близо 47 градуса. Фермер почина от топлинен удар в неделя. Според метеорологичните служби горещата вълна в Раджастан и съседния щат Мадхия Прадеш ще се задържи и утре.В столицата Делхи температурата днес спадна на около 40 градуса.Дългоочакваните в Индия мусони тази година закъсняват със седмица и се очаква да достигнат южните части на страната на 6 юни.Според сайта за метеорологични прогнози \"Ел Дорадо\" сред 15-те най-горещи места на планетата в последното денонощие 11 са в Индия, а четири в съседен Пакистан. ", "date": "2019.06.04", "title": "Жега от 50 градуса в Индия "}
{"url": "http://www.cross.bg/danni-potrebitelski-rysiya-1605862.html", "text": "/КРОСС/ Русия задължи мобилното приложение за запознанства Тиндър да предоставя потребителски данни на руските разузнавателни служби, предаде Ройтерс.Приложението бе включено в нов списък с онлайн услуги, функциониращи на територията на Русия, които трябва при поискване да предоставят потребителски данни на руските власти, в това число на Федералната служба за сигурност. Това съобщи регулаторният орган за комуникациите Россвяз.Русия прие през последните години редица нормативни актове, затягащи контрола върху онлайн дейностите. Сред тях е задължението интернет компаниите да съхраняват данни за потребители от последните шест месеца и да са готови да ги предоставят на властите. ", "date": "2019.06.04", "title": "Русия задължи Tinder да предоставя потребителски данни на руското разузнаване"}
{"url": "http://www.cross.bg/rozhdenitzite-na-yuni-1605859.html", "text": "/КРОСС/ Велина Бъчварова - изп. директор на \"Национална спортна база\"Димитър Дерелиев - сценарист, бивш зам.-министър на културатаЕкатерина Йосифова - поетесаМаксим Сираков - първи изпълнителен вицепрезидент на „Алианц България Холдинг\" - контролинг и планиране.Милица Божинова - певица от \"Фамилия Тоника\"Николай Милошев - сеизмолог, министър на образованието в служебното правителство на Марин Райков ", "date": "2019.06.04", "title": "Рождениците на 4 юни "}
{"url": "http://www.cross.bg/yuni-v-istoriyata-1605857.html", "text": "/КРОСС/ На днешната дата през 1039 г. Хайнрих III става крал на Германия.През 1534 г. французинът Жак Картие открива остров Принц Едуард (дн. Канада).През 1783 г. братя Монголфие демонстрират своя балон с горещ въздух.През 1800 г. във Вашингтон е завършено строителството на резиденцията на президента на САЩ - Белия дом, а Джон Адамс и съпругата му става първите обитатели на сградата.През 1880 г. 2. Обикновено народно събрание на България приема закон, с който се създава националната валута лев = 100 стотинки = 1 френски франк.През 1896 г. Хенри Форд извършва тестово шофиране на първия си модел автомобил по улиците на Детройт.През 1911 г. в Аляска (САЩ) са открити големи залежи от злато.През 1917 г. университетът Кълъмбия (САЩ) започва връчването на престижните награди „Пулицър\" за върхови постижения в литературата, журналистиката, музиката и драмата.През 1920 г. Унгария губи 71% от територията си и 63% от населението си по силата на Трианонския договор, подписан в Париж.През 1970 г. Тонга получава независимост от Обединеното кралство.През 1972 г. руският писател Йосиф Бродски е изгонен от СССР.През 1989 г. протестите на площад Тянанмън в столицата на Китай, Пекин, са жестоко потушени от въоръжени войници и танкове на Народната освободителна армия, загиват стотици невинни граждани.През 2002 г. е открит транснептуновият обект 50000 Кваоар.", "date": "2019.06.04", "title": "4 юни в историята"}
{"url": "http://www.cross.bg/tema-zhivo-gdbop-1605858.html", "text": "/КРОСС/  Тема: Има ли риск от нови наводнения и как се следят нивата на водоемите?Тема: Мая Манолова - кои са обществените казуси в дневния ред на омбудсмана.Тема: Как децата да не стават жертви: за престъпленията в интернет и мерките на ГДБОП - комисар Явор Колев.Тема: Без поща и без банка: На живо - докога жителите на Мелник ще пътуват с километри за пенсии и плащане на сметки?Тема: Престъпленията в интернет и мерките на ГДБОП - комисар Явор Колев. 04.06.2019Тема: Ще ви покажем къде падна мълнията, която уплаши пловдивчани; Тема: Директно от село Остра могила: Как противоградна ракета едва не уби семейство в дома им? Тема: Водната стихия разруши част от емблематичния мост на Дряновския манастир. На живо - има ли достъп до светата обител? Тема: Мълния запали къща в Казанлък! На живо - какви са щетите и кой ще помогне на пострадалото семейство? Тема: Акция на ГДБОП предотврати продажбата на опасни слънчеви очила. С подробности в студиото - Явор Колев; Тема: Колко са нарушителите с къщи за гости по европроекти и какви глоби ще им бъдат наложени? Коментар на бившия земеделски министър Мирослав Найденов; Тема: За равносметката от евровота - анализ на социолога Цветозар Томов; Тема: Как се отразява на здравето чистотата на въздуха през лятото?Тема: На живо: нови следи от бурята в Северна България. Има ли виновни за последиците от потопа в Пловдив? Защо новоремонтирани булеварди се превърнаха в реки?Тема: Еврокомисар вместо евродепутат. Гостува Мария Габриел. Защо се отказа от мястото си в Европарламента?Тема: Престъпление и наказание. Близки на убитата Виктория искат законови промени за по-строги присъди.Тема: Десетки хиляди опасни слънчеви очила изтеглени от пазара. Как може да ни навреди стоката менте?  ", "date": "2019.06.04", "title": "Теми и гости в сутрешните блокове на телевизиите"}
{"url": "http://www.cross.bg/venetzyela-rysiya-trump-1605863.html", "text": "/КРОСС/ Президентът на САЩ Доналд Тръмп обяви днес, че е бил уведомен от Русия, че е \"изтеглила по-голямата част от своите хора от Венецуела\", предадоха Ройтерс и Франс прес.\"Русия ни информира, че е изтеглила по-голямата част от своите хора от Венецуела\", написа в Туитър Тръмп, който е на държавно посещение във Великобритания. Той не даде подробности.През март Русия изпрати стотина военни във Венецуела, за да подкрепят президента Николас Мадуро, след като Съединените щати заплашиха да използват сила, за да го свалят от власт, отбелязва Франс прес.Миналия месец американският президент каза, че в телефонен разговор с руския си колега Владимир Путин е поставил акцент върху хуманитарната помощ за венецуелците, припомня Ройтерс.Съединените щати подкрепят във Венецуела опозиционния лидер Хуан Гуайдо, когото признаха за легитимен изпълняващ длъжността президент. Те засилиха икономическия натиск върху режима на президента Николас Мадуро в опит да го отстранят от власт.Русия подкрепя Мадуро, който нарече Гуайдо \"марионетка\" на Вашингтон.  ", "date": "2019.06.04", "title": " Тръмп: Русия изтегля хората си от Венецуела"}
{"url": "http://www.cross.bg/parnoto-obsuzhda-toka-1605867.html", "text": "/КРОСС/ Какви ще са новите цени на тока и парното от първи юли - това ще обсъжда днес на открито заседание Комисисията за енергийно и водно регулиране. По първоначалните разчети на експертите, цената на електричеството трябва да се увеличи средно с 3.48 на сто в цялата страна.Анализът на цените на топлото показва поскъпване с мeждy 1.96 и 17.5% зa paзличнитe TEЦ-oвe. ", "date": "2019.06.04", "title": "КЕВР обсъжда новите цени на тока и парното от 1 юли"}
{"url": "http://www.cross.bg/beshe-bulgariya-iztrebitelya-1605868.html", "text": "/КРОСС/ Американският конгрес е дал разрешение  България да получи възможност да купи 8 изтребителя Ф-16  Блок-70 на стойност 1,6 милиарда долара.Информацията беше качена на сайта на Агенцията за сътрудничество в областта на отбраната и сигурността на Съединените щати и беше потвърдена от пресслужбата на българското военно министерство. Цената включва осемте самолета с пълен комплект въоръжение \"въздух-въздух\" и \"въздух-земя\", всички допълнителни системи, както и бъдещите модернизации. Това е максималната финансова рамка на проекта. ", "date": "2019.06.04", "title": "Сделката за F-16: Американския конгрес разреши на България да закупи 8 изтребителя"}
{"url": "http://www.cross.bg/mitrofan-dometiii-patriarh-1605856.html", "text": "/КРОСС/ Свети Митрофан бил съвременник на св. Константин Велики и братов син на римския император Пров. Той управлявал Цариградската църква десет години. Когато Константин Велики видял за първи път св. Митрофан, обикнал го като баща.Във време на Първия вселенски събор св. Митрофан вече бил старец на 117 г. и като не могъл лично да вземе участие в работите на събора, определил своя викарен епископ Александър за свой представител. Императорът изходатайствал от събора за св. Митрофан названието патриарх. И така, той бил първи цариградски патриарх. При това Константин Велики поканил целия събор да посети болния и престарял архипастир. Когато императорът го запитал кого желае да остави за свой наследник на патриаршеския престол, старецът посочил Александра. След това св. Митрофан казал на александрийския патриарх Александър: \"О, брате, превъзходен наследник си оставяш ти!\" И взел за ръка архидякон Атанасий, по-късно св. Атанасий Велики, патриарх Александрийски, и го похвалил пред всички. След това предсказание св. Митрофан се простил с всички и подир 10 дни предал душата си богу в 325 година.Светият наш отец Митрофан живял по времето на Константин Велики* - първия император християнин. Той бил син на римлянина Дометий, произхождащ от царски род. Дометий, наричан още Дометиан, бил брат на Пров, който някога заемал престола на римски император. Бидейки човек благоразумен, Дометий скоро осъзнал лъжата на идолопоклонството, отрекъл се от лъжливите езически богове и повярвал в истинния Бог - нашия Господ Иисус Христос. Тъй като Рим по това време бил изпълнен с езическо нечестие и християните били подложени на жестоко преследване, Дометий, напускайки столицата на империята, пристигнал във Византия с двамата си синове, Пров и Митрофан. Тогава във Византия бил епископ богоугодният и свят мъж Тит и при него заживели Дометий и двамата му синове, обучавани в Христовата вяра и Господния закон и наставлявани в добродетелния живот. Виждайки, че Дометий с цялото си сърце и душа се е прилепил към Христа и е изпълнен с пламенна ревност да се потруди за Господа, епископът го причислил към църковния клир, ръкополагайки го за презвитер. След като наставил Дометий, Тит починал и Дометий приел епископския престол след него, а след смъртта на блажения епископ Дометий светителския престол заел неговият син Пров. След преставянето на Пров на византийската архиерейска катедра бил възведен синът на Дометий и братът на Пров - свети Митрофан, за когото ни предстои да разкажем.По това време император Константин Велики пристигнал в Тракийската област. Като видял тук светителя Митрофан, императорът от беседата с него се убедил, че той е велик Божий угодник, и много се удивлявал на добродетелния живот на светителя и на неговата премъдрост. Горещо го обикнал и желаейки да се наслаждава на неговите боговдъхновени слова, той го взел със себе си в Рим.Скоро след това император Константин пожелал да премести своята столица от Рим във Византия. Този град много му харесал както с красотата си, така и с удобното си местоположение. Той се намирал в югоизточния ъгъл на Балканския полуостров на брега на Босфора, протока, свързващ Черно море със Средиземно и Мраморно. Прекрасни пътища по суша и море водели към този град и цялата околна местност изобилствала с различни земни плодове. Всичко това така харесало на Константин, че той решил да пренесе тук столицата на империята. Императорът украсил новата столица с най-прекрасни здания и я нарекъл Новият Рим. Но по името на своя създател града по-често наричали Константинопол, а като резиденция на императорите, той се наричал и Цариград. След като пренесъл столицата на империята във Византия, Константин довел тук от Стария Рим и светителя Митрофан, наричайки го свой отец, и му изходатайствал от събралите се в Никея на Първия Вселенски събор епископи титлата патриарх. Така Митрофан станал първият Константинополски патриарх.Поради дълбока старост и телесна немощ, самият Митрофан не бил на Събора в Никея. За свой заместник той изпратил своя хорепископ Александър - мъж почтен, свят и стар, положил много усилия в полза на църковния мир в Тракия и Илирия. На Събора той заемал мястото на своя патриарх Митрофан и се противопоставял на Арии.След завършването на този Вселенски събор благочестивият император Константин Велики убедил всички светители, които били на Събора, да се отправят заедно с него към Константинопол, за да посетят болния патриарх Митрофан, лежащ на смъртен одър. В една от неделите отците заедно с царя дошли при Митрофан и дълго беседвали с него. При това императорът казал на светеца - Честнейши отче! Виждам, че ти си изнемогнал от старостта и болестта. И така, моля те, кажи ни, кой е достоен да бъде твой приемник?На тези думи свети Митрофан с радост в очите отговорил на императора:- Наистина, чрез твоите уста сега говори Светият Дух. Действително, когато седем дни преди днешния ден размислях за това, Господ ми откри, че след изтичането на десет дни ще напусна този свят. И когато завърша живота си, нека след мене встъпи на престола моят съслужител Александър, който наистина е достоен за избиране и за дара на Светия Дух. След него наследник на престола ще бъде Павел, който сега е четец.След това, като погледнал към блажения Александър, патриарх Александрийски, му казал:- Брате! И ти ще оставиш след себе си превъзходен наследник.И като взел ръката на неговия архидякон Атанасий, произнесъл:- Ето, този доблестен Христов воин ще бъде наследник след тебе, и не само твърдо ще въстане, заедно с моя брат Александър, против арианското нечестие, но и ще преуспее в големи подвизи, така че него, заедно с мъжествения Павел, ги очакват много страдания.Така предсказал светецът за бъдещето и десет дни след Господнето откровение починал в мир в четвъртия ден на месец юни, преживял от деня на раждането си всичко сто и седемнадесет години. Сега светецът пребъдва в безкрайния живот, предстоейки пред престола на Великия Архиерей, преминал небесата - Христа, нашия Спасител; на Когото слава во веки. Амин. ", "date": "2019.06.04", "title": "Св. Митрофан, патр. Цариградски"}
{"url": "http://www.cross.bg/narod-koiito-1605855.html", "text": "/КРОСС/ Народ, който избира корумпирани, самозвани, крадци и предатели, не е жертва! Съучастник е!Джордж Оруел ", "date": "2019.06.04", "title": "Народ, който ..."}
{"url": "http://www.cross.bg/ekaterina-deteto-granata-1605881.html", "text": "/КРОСС/ Родителите на детето, което пострада най-сериозно при взрива на полицейска граната в петък, ще търсят правата си в съда. Майката и бащата на 6-годишната Екатерина, която още е в болница, вече си търсят адвокат.Празникът и демонстрацията на полицията бяха под надслов „Да играем безопасно\". При взрива пострадаха общо три деца от детски градини.Вече четвърти ден 6-годишната Екатерина е в болница. След като тревогата за живота на детето й е отминала, сега майката се моли да не останат белези от изгаряния.Първо пластична операция, за да може самочувствието му да е на мястото, да няма нищо, обясни Радостина, майка на Екатерина.Момиченцето е с 8% изгаряния в областта на шията и лицето. То беше ударено от осколки от светлинно-звукова граната, която полицията в Силистра взриви като празнична демонстрация преди Деня на детето.За щастие изгарянето не е толкова страшно, не е толкова дълбоко. Лечението, което провеждаме, грижите, които имаме, краят ще бъде определено добър, заяви проф. Огнян Хаджийски, УМБАЛ Медика-Русе.Вътрешният министър поднесе официално извиненията си за инцидента.Искам да се извиня на родителите и да изкажа своята загриженост, тъй като наистина от една добра идея се случи така, че пострадаха деца, заяви Младен Маринов-министър на вътрешните работи.Родителите на Екатерина обаче искат наказания.Чакам да ми кажат кои са виновни, имената им, заявява майката.Следствието за инцидента в Силистра продължава под надзора на прокуратурата.  Основната версия засега остава дефект в гранатата ", "date": "2019.06.04", "title": "Родителите на детето, пострадало от полицейска граната, ще търсят правата си в съда"}
{"url": "http://www.cross.bg/anastasova-zayavi-izborite-1605880.html", "text": "/КРОСС/ \"Правителството не спазва Закона за училищното и предучилищното образование. Ще искам отговори от министъра на образованието\". Това заяви пред БСТВ секретарят на ПГ на \"БСП за България\" Ирена  Анастасова. По думите й когато е променян законът  през 2016г., в чл. 251 е записано, че на всеки 2 години министърът на образованието трябва да внася доклад в НС за изпълнението и приложението  на принципите на закона, основните постижения, както и план за действие за отстраняване на констатираните пропуски. \"Такъв анализ и такъв доклад до момента няма. Проблемът е, че не се спазва законът, но и отсъстват каквито и да било анализи, включително официални, на страницата на МОН\", каза още тя. По думите й страшното е и че този закон е бил въведен в цялата образователна система без пробен период и въвеждане на отделни елементи на терен. \"Цялата система беше хвърлена в този експеримент и виждаме резултатите\", категорична бе тя.Ирена Анастасова заяви, че при отсъствието на БСП се е видяло как работи парламентът - пазарлъци за кворум, приемане на едва няколко закона за тези месеци, липса на сериозно законодателство. \"Отсъствието на БСП повлия на работата на парламента и то не в добра светлина. Намерихме парламента променен\", коментира тя и допълни, че като се изключи отсъствието на Цветан Цветанов, по същество, важното е, че другите партии също са започнали да се занимават със социална тематика, темите които БСП винаги е отстоявала. Като примери тя даде, че ДПС са заговорили за намаляване на ДДС за хляба, за детски храни и детски стоки, а премиерът е заговорил за безплатни детски градини. \"Изведнъж се сетиха за тези проблеми. БСП говори по тези теми от началото на това НС и сме внасяли предложения при приемането на проектобюджетите и бюджетите на страната, но те бяха отхвърлени. Сега се оказа, че може да се говори и да се търси решение по тази тематика\", каза още Анастасова. Тя изрази надежда този парламент да е по-различен и от гледна точка на диалогичност, на вслушване в мнението на опонента.Ирена Анастасова заяви, че на предстоящия Конгрес на партията ще се направи анализ на изборите и на технологията на провеждането им. Тя подчерта, че отново е удивляващ огромният брой недействителни бюлетини, които горе-долу формират един мандат. Анастасова заяви, че в изборният ден е имало и множество проблеми с електронното гласуване. \"Бяха отправени обвинения, че има секции, в които машините изобщо не работят, имало 300 допълнителни машини, обаче ЦИК не разрешава на фирмата доставчик да ги достави до тези секции. Сега се оказа и че паметта е изтрита 2 дни след изборите, а обжалването на изборите може да се случи в по-дълъг период. Паметта обаче била прехвърлена на флашки\", каза още секретарят на ПГ на левицата. Според нея от година на година изборната администрация, и то не само секционните избирателни комисии, става все по-некомпетентна. По думите й вече не е ясно доколко става дума за качество на законодателството и доколко за компетентност на хората, които провеждат изборите.  ", "date": "2019.06.04", "title": "Ирена Анастасова: Правителството не спазва Закона за училищното и предучилищното образование."}
{"url": "http://www.cross.bg/rapur-dzheii-zi-miliarder-1605870.html", "text": "/КРОСС/ Джей-Зи е първият рапър, който стана милиардер. Според списание Форбс, американският изпълнител е натрупал състояние, възлизащо на 1 милиард долара. 49-годишният рапър, с истинско име Шон Картър е съпруг на певицата Бионсе.Въпреки че като млад е продавал дрога, днес той е уважаван в бизнес средите на Ню Йорк и поддържа приятелски връзки с влиятелни личности като Барак Обама.", "date": "2019.06.04", "title": " Рапърът Джей-Зи вече е милиардер"}
{"url": "http://www.cross.bg/valezhi-opan-sila-1605871.html", "text": "/КРОСС/ Жълт код за интензивни валежи с гръмотевици и вероятност за градушки е обявен за половин България.Предупреждението е в сила за областите: Пловдив, Пазарджик, Кърджали, Смолян, Благоевград, Кюстендил, Перник, София, София-област, Ловеч, Габрово, Плевен, Враца, Монтана и Видин.Заради обилните валежи и наводнения община Опан остава в частично бедствено положение. То е в сила за селата Опан, Бяло поле, Васил Левски, Тракия и Бял извор. ", "date": "2019.06.04", "title": "Жълт код за валежи и градушки в половин България"}
