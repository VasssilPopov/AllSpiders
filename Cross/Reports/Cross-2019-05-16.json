{"url": "http://www.cross.bg/zagovor-softyer-kompyutri-1604386.html", "text": "/КРОСС/  На десет души са предявени обвинения във връзка с атаки със зловреден софтуер, заразил 41 000 компютри и нанесъл финансови щети за над 100 милиона долара, съобщиха днес американските и европейски власти, цитирани от Асошиейтед прес.Вирусът, позволил на киберпрестъпници от Източна Европа да установят дистанционен контрол върху заразените компютри и да изтеглят пари от банкови сметки, е засегнал компании и институции от всички сфери на живота в САЩ. Сред жертвите са адвокатска кантора във Вашингтон, черква в Тексас, мебелно предприятие в Калифорния и казино в Мисисипи.Обвиняемите са от шест държави и някои от тях очакват съдебни процеси в Европа. Единайсети обвиняем, свързан със случая, е бил екстрадиран през 2016 г. от България и миналия месец се е признал за виновен пред федерален съд в Питсбърг. Обвиненията включват заговор за извършването на компютърна измама, заговор за извършване на дистанционна и банкова измама и заговор за извършване пране на пари.Според федералния прокурор в Питсбърг Скот Брейди престъпниците превръщали придобитите средства в биткойни, които трудно може да бъдат идентифицирани и достигнати без личния ключ на своя притежател.Вместо да бъде поискано незабавното екстрадиране в САЩ на всички 10 обвиняеми, което често е труден и продължителен процес, американските прокурори първо ще внесат обвинения срещу част от тях в техните страни, сред които Украйна, Молдова и Грузия, отбелязва АП.Според Европол, според което в същата разбита хакерска групировка важна роля са играели руски граждани. Те се занимавали с разработването и разпространяването на зловредния софтуер GozNym и на изпирането на незаконно придобитите средства. ", "date": "2019.05.16", "title": "Зловреден софтуер заразил 41 000 компютри "}
{"url": "http://www.cross.bg/alkohol-horata-piyat-1604355.html", "text": "/КРОСС/ Във Великобритания се напиват по-често, отколкото във всяка друга страна по света, пише в. „Индипендънт\", позовавайки се на резултатите от глобалното проучване Global Drug Survey.В него са участвали жители на 36 държави.Учени са анкетирали повече от 120 хиляди души по целия свят, от които 5 400 са от Великобритания.След Великобритания в списъка са САЩ, Канада, Австралия, Дания и Индия.Средно британците се напиват 51,1 пъти годишно, т.е. почти веднъж седмично. Както учените са установили, страната е на второ място след Австралия по броя на търсещите спешна медицинска помощ след пиене на алкохол през последната година - 3,7% от анкетираните са признали, че са го направили.Независимо от това, британците са малко по-малко под средното ниво на хората по света, които съжаляват за пиянството си - 18,5% срещу 20% в света.Данните показват, че като цяло хората „преобладаващо обичат да се напиват\".Както е заявил професор Адам Уинсток, авторът на това проучване, въпреки че като цяло хората пият по-малко, тези, които все още го правят, пият по разрушителен за тях начин.Изследователите отбелязват, че може би е време да се разработят принципите на \"безопасна интоксикация\", които биха помогнали на тези, които без мярка консумират алкохол. За тях горната граница на нормите за консумация на алкохол може да изглежда незначителна, казват учените.Въпреки че безопасното ниво на консумация на алкохол не е уточнено в принципите на Националната здравна служба на Великобритания, организацията съветва хората да не пият редовно повече от 14 единици алкохол на седмица, което е равно на около девет чаши вино.", "date": "2019.05.16", "title": "Британците се напиват най-много от всички по света"}
{"url": "http://www.cross.bg/glasyvane-mashinite-izbori-1604383.html", "text": "/КРОСС/  Машините за гласуване, общо 3300 на брой, са доставени в срок. Те имат актуализиран софтуер, който е изцяло съобразен с изискванията на Изборния кодекс и със спецификацията, заложена от ЦИК в тръжната процедура и са напълно готови са изборния процес. Това каза Веселин Тодоров, изпълнителен директор на фирма \"Сиела Норма\" на брифинг в ЦИК. Машините са на склад в София, и от МВР са създали необходимата организация за охраната им до деня на европейските избори. Те са изцяло с нов дизайн, произведени са специално за България тази година, за разлика от предишните, произвеждани за други срани и при които са се налагали някои настройки, уточни той. Тодоров уточни още, че машините са произведени в Тайван.На 24 май, в края на деня, машините ще се експедират за цялата страна - 31 избирателни района и общини.Учени от БАН и СУ \"Св. Климент Охридски\" информираха, че в петък ще бъде готов предварителният одит на машините за гласуване. Те са много по-нов модел от тези през 2016 г. и по-надежден, подчертаха одиторите.\"Пропуските са свързани предимно със съгласуването на разработвания от нас софтуер с възможностите за неговото сертифициране в рамките на този срок,\" коментира Тодоров. Ако някоя от машините се развали има конкретни инструкции, какво да се направи, така че хем да не се загубят гласовете, които са подадени, хем и да могат да бъдат отчетени\", посочиха още от ЦИК.На изборите ще има машинно гласуване и то с високи стандарти за надеждност и сигурност на вота. Ще се извършат и последващи проверки за оптимизиране на следващите избори, посочи Тодоров. \"Едва ли има българин, който да се закълне, че изборите в България са 100 процента честни. От друга страна обаче едва ли ще намерите доказателства за изборни престъпления и нарушения, които да са толкова мащабни, че да са повлияли на крайните изборни резултати\", коментира той в отговор на въпрос за евентуалното манипулиране на вота.Ерхан Чаушев, който отговаря за машинното гласуване в ЦИК, каза, че такова ще има в България и то с високи стандарти за сигурност и надеждност на вота. Ще се извършат и последващи проверки за оптимизиране на следващите избори, посочи той.От името на ЦИК говорителят Александър Андреев изрази също убеденост, че от гледна точка на организацията и провеждането на изборите всичко ще протече нормално и то е видимо и публично.Стефан Митков от екипа на \"Сиела Норма\" демонстрира начина, по който ще се извършва гласуването с машините. Това ще става посредством пластмасова смарт карта, която се поставя в четеца на машината. Във всяка СИК ще има по три карти, като ще се редуват при гласуването, за да не се гласува с една и съща карта от двама последователни избиратели. Машината ще дава разписка, в която ще пише партията, за която избирателят е гласувал, както и преференцията, ако има такава. Разписката се сгъва и се слага в кутия, различна от урната за хартиените бюлетини, обясни Митков. Процедурата трае по-малко от минута.Компанията \"Сиела Норма\" беше избрана от Централната избирателна комисия за победител в обявената обществена поръчка за наемане на 3 хиляди специализирани устройства за електронно машинно гласуване. По договор фирмата трябваше да осигури логистично осигуряване и обслужване на специализираните устройства до секционните избирателни комисии в страната, обучение на персонал за работа с устройствата за произвеждане на избори за членове на Европейския парламент.Заради неотговаряне на обявените условия, другите две фирми - \"ЛЕКС.БГ\" и \"Български машини за гласуване\", участвали в търга, отпаднаха.", "date": "2019.05.16", "title": "Доставени са 3300 машини за гласуване на евроизборите на 26 май "}
{"url": "http://www.cross.bg/lynata-sblusuk-minerali-1604368.html", "text": "/КРОСС/  Китайският луноход \"Юйту-2\", който в началото на годината беше спуснат на далечната страна на Луната, е открил богати на желязо минерали, идващи от утробата на нашия естествен спътник - от неговата мантия, съобщава Франс прес.Космическият апарат е открил присъствието на минералите оливин и пироксен.Те са били извадени на повърхността на Южния полюс на Луната в кратера Фон Карман, образуван след огромен сблъсък с небесно тяло.Съставът на лунната мантия е слабо изучен. Откритието на споменатите минерали представлява истински пробив за науката. Според най-разпространената хипотеза Луната се е образувала след гигантски сблъсък на първичната Земя с небесно тяло с размерите на Марс, кръстено Тея.Този сблъсък е отнел материя от Земята, разтопени скали под формата на магма, които впоследствие са се наслоили и са образували Луната. Първоначално нейната повърхност е била океан от магма който впоследствие се е охладил. Най-леките елементи са образували кората на естествения ни спътник. А по-плътните минерали, като оливинът, са потънали в лунната мантия. Новото откритие на китайския луноход потвърждава хипотезата за \"океана от лунна магма\". ", "date": "2019.05.16", "title": "Китай направи изненадващо откритие на Луната"}
{"url": "http://www.cross.bg/protzenta-godina-minalata-1604382.html", "text": "/КРОСС/  По повод на предстоящия летен туристически сезон, на този етап се очаква спад с два-три процента в броя на чуждестранните туристи, от гледна точка на ранните записвания, в сравнение с предходната година. Това коментира в Русе министърът на туризма Николина Ангелкова.По думите й причината е агресивната ценова политика, която се прилага от страна на преките конкуренти на България - Турция, Тунис, Египет, Сърбия и Северна Македония, тъй като при тях има възможност за пряко субсидиране на сектора.\"Така крайната цена, която получава потребителят, е значително по-ниска от нашата. Турция, Тунис и Египет се борят за пазари като Германия и Русия, където основно наблюдаваме спад в ранните записвания. Отделно, ние имаме регистрирани много големи ръстове на ранните записвания от Украйна - с 50 процента, Франция - с 10 процента, Великобритания - с 19 процента, Чехия и Полша - с около 12 процента\", обясни министърът на туризма.По думите й се разработва специален механизъм за допълнително привличане на чартърни полети, като идеята е пилотно да се стартира с летищата във Варна и Бургас през идната година.Ангелкова каза, че се очаква да бъдат много по-силни записванията в последния момент, като това може да доведе до постигнатото през миналата година ниво.Тя посочи, че за първите три месеца на годината има ръст на нощувките от 5,8 процента. Туристите са по-малко от миналата година, но нощувките, които реализират, са много повече. Наблюдава се ръст на приходите с 4,4 процента в сравнение със същия период на 2018 година.Ангелкова припомни, че от чуждестранните туристи, посещаващи България, най-много са румънците. През миналата година те са били 1,3 млн. души от общо 9,2 млн. туристи.По този повод тя обясни, че с правителството на Румъния се обсъждат варианти за нови мостови съоръжения над река Дунав, а на ниво Европейска комисия - и за четирилентов път Букурещ-Русе-Варна, който да се включи в магистралата \"Черно море\", но той е на много ранен етап.Ангелкова каза още, че има ръст с около два процента при вътрешния туризъм. През миналата година от 27 млн. нощувки, реализирани в местата за настаняване с над 10 легла, девет милиона са били от българи.Министър Ангелкова откри в Русе тридневното туристическо изложение \"Уикенд туризъм\" и фестивала на туристическите забавления и анимации. В петнайсетото издание участват 27 общини, които предоставят информация на своите щандове за музеи, туристически агенции, хотели, винарски къщи, занаятчийски ателиета и организации, свързани с туристическия бранш.", "date": "2019.05.16", "title": "Министър Ангелкова: Ранните записвания показват два-три процента спад за летния сезон"}
{"url": "http://www.cross.bg/evro-surbiya-ministurut-1604381.html", "text": "/КРОСС/  31 проекта ще получат общо над 8 млн. евро по втората покана на трансграничната програма INTERREG-ИПП България - Сърбия 2014-2020 г. Средствата са за инициативи за създаване на устойчив туризъм, подпомагане на младежите и грижи за околната среда.Днес в сградата на МРРБ министърът на регионалното развитие и благоустройството Петя Аврамова и министърът за европейска интеграция на Република Сърбия Ядранка Йоксимович връчиха 20 от договорите на бенефициентите на субсидията.„Програмата е от особена важност за хората в пограничния регион между България и Сърбия, защото допринася за подобряване условията на живот там\", каза по време на церемонията министър Аврамова. Тя подчерта, че със средствата ще се постигне по-балансирано развитие на региона.„Програмата за трансгранично сътрудничество с България е една от най-ползотворните и успешни, по които Сърбия работи\", коментира министърът за европейска интеграция на Република Сърбия Ядранка Йоксимович. По думите й днешното събитие потвърждава подкрепата, която България оказва на сръбската страна по пътя й към Европейския съюз. Сръбският министър изрази надежда програмата в следващия програмен период да е още по-успешна и в полза на региона, който е най-слабо развит и в двете държави.„Всичко извършено до момента ни осигурява възможността да насочим усилията си и да се фокусираме върху програмирането на новия програмен период\", каза по време на събитието заместник-министърът на регионалното развитие и благоустройството Деница Николова. Целта е за следващия период да се осигури стратегически подход, базиран на специфичните нужди на трансграничния регион, който да увеличи ефективността от кохезионната политика и да съответства на секторните политики на двете страни, стана ясно от думите на Николова.По Втората покана на Програмата, с бюджет от над 12 млн. евро, през миналата година бяха получени 235 проектни предложения. 31 проекта бяха одобрени за сключване на договори за субсидия на обща стойност от над 8 млн. евро. От тях, 14, на стойност 3,5 млн. евро, ще се финансират по приоритетна ос „Устойчив туризъм\", 8   за над 1 млн. евро, ще подпомагат младежите в трансграничния регион, а 9 проекта, за над 3,5 млн.евро, са за мерки, свързани с управление на риска и опазване на околната среда. 9 от одобрените за финансиране проекти са с инвестиционен компонент и 22 проекта от типа \"меки мерки\".Към днешна дата са подписани 20 договора за субсидия, като в следващите дни се очаква да бъдат подписани и да стартира изпълнението и на останалите 11 договора.В рамките на Първата покана бяха сключени 39 договора на стойност 18,5 млн. евро, като към настоящия момент 33 от тях са приключили успешно своето изпълнение, а останалите 6 ще завършат до края на годината.Програма INTERREG-ИПП България - Сърбия 2014-2020 г. е с общ бюджет 34,1 млн. евро.Преди официалната церемония за връчването на договорите министърът на регионалното развитие и благоустройството Петя Аврамова и министърът за европейска интеграция на Република Сърбия Ядранка Йоксимович проведоха двустранна среща, на която обсъдиха ползотворното сътрудничество между двете страни в контекста на регионалната политика. ", "date": "2019.05.16", "title": "31 проекта получават над 8 млн. евро  по трансгранична програма"}
{"url": "http://www.cross.bg/bulgariya-stoilov-mladite-1604380.html", "text": "/КРОСС/  \"БСП първа излезе с  проект за бъдещето на България и Европа, с който ще се стремим да изградим един нов  европейски социален модел.   В сравнение  с  платформата на ГЕРБ ние поставяме в своя фокус всеки един гражданин и неговите социални потребности, а не единствено дигитализацията, цифровизацията  и хибридни войни\". Това каза кандидатът за евродепутат от листата на\" БСП за България\" Тодор Стоилов на срещи с жители на родопските села Стърница, Загражден и Баните. Той добави, че ангажимент на БСП е да отстоява правото на всеки българин на достоен труд с достойни доходи и гарантиран достъп до качествено здравеопазване и образование . \"Наясно сме, че  най-болезнените проблеми, особено  в малките населени места, са бедността, безработицата и обезлюдяването. Затова трябва да направим всичко възможно, за да съхраним младите хора, които са основен капитал за бъдещето на България\", коментира социалистът. Стоилов добави, че в своите документи \"Визия за България\" и \"Визия за Европа\" БСП е заложила сериозен социален пакет като една от основните мерки за преодоляване на демографската криза.\"За да задържим младите хора у  нас, за да бъдат те успешни и да имат добри доходи, ни е нужно най-вече добро и конкурентно образование. За да се създават нови работни места, е нужно да се премахне част от административната тежест върху бизнеса\", коментира още Тодор Стоилов. Той добави, че левицата е заложил и мерки за стимулиране на младите, работещи и осигуряващи се родители - намаляване на данъка за всяко дете, 6400 лв. еднократна помощ при раждане на второ и трето дете, обвързването на майчинството за втората година с минималната заплата и много други. Кандидатът за евродепутат призова хората да гласуват с номер 18 в бюлетината, за да има справедливост и бъдеще за България.  ", "date": "2019.05.16", "title": "Тодор Стоилов: БСП отстоява правото на всеки българин на достоен труд и доходи "}
{"url": "http://www.cross.bg/infarkt-stanalo-godishno-1604384.html", "text": "/КРОСС/  19-годишно момче от Хасково е получило инфаркт. Това е станало миналата вечер. Веднага му е бил поставен стенд и спасен от инвазивните кардиолози.Младежът е имал болки в гърдите и за лекарите станало ясно, че е инфаркт. Пациентът вече е стабилизиран и до дни ще бъде изписан. Момчето разказало на докторите, че играл футбол и след това отишъл на фитнес, а след това се почувствал зле.Хасковските кардиолози коментираха, че през последните години пада границата на пациентите, които са покосявани от инфаркт. Статистиката показва, че Хасково е на първо място по инфаркти в страната процентно на база преминали пациенти.", "date": "2019.05.16", "title": "Хасковски лекари спасиха 19-годишно момче с инфаркт "}
{"url": "http://www.cross.bg/risynki-nikolov-stzena-1604385.html", "text": "/КРОСС/  Вандали са унищожили безценни пещерни рисунки в пещера Магурата. Това съобщение се появи във Facebook групата \"Пътеводител на пътешественика\". Кметът на Белоградчик Борис Николов обаче опроверга тази новина и я определи като фалшива.Пред БНР Николов беше категоричен, че проверката, която е направил директорът на Историческия музей в града Ивайло Крумов в пещерата по повод съобщенията в медии, че върху рисунки са изписани две лични и едно фамилно име, доказва, че вандалски акт няма.Доц. Стефан Александров, ръководител на проект за създаване на 3D модел на рисунките, заяви: \"Тези снимки са направени веднага след входа на галерията с рисунките, преди т.нар. \"Ловна сцена\", която е една от най-известните, може би на 5-6 м от нея, така че самата ловна сцена и тези рисунки не са засегнати, което, разбира се, в никакъв случай не омаловажава тази вандалщина, която са я направили най-вероятно млади момчета, защото се нарушава целостта на паметник на културата\".В момента се подготвя документацията, свързана с предстоящото включване на праисторическите рисунки в списъка с културното наследство на ЮНЕСКО, добави кметът Николов. Праисторическите рисунки изобразяват предимно ловни сцени, слънчево-лунен календар, сцена на плодородието и отделни рисунки. ", "date": "2019.05.16", "title": "Вандали унищожили безценни рисунки в пещера Магурата?"}
{"url": "http://www.cross.bg/galakontzerta-nagradata-nositelite-1604363.html", "text": "/КРОСС/  Наградите в 50-ия юбилеен конкурс за нова българска поп и рок песен „Пролет\" ще бъдат раздадени на 20 май, понеделник, от 20.00 ч. в емблематичното Първо студио на БНР. В галаконцерта ще прозвучат 12-те песни-финалисти, които за първи път ще бъдат изпълнени пред публика.Атлас, Soul Bmoll, Mey feat. Jcat, Mаргарита Хранова, IVA, Maрияна Добрева & Acoustic Point, Криста, Rewind, Electric Pie, Формация Студио 2, Jeremy? и Saint Electrics са изпълнителите, които достигнаха до финала в юбилейното 50-то издание на конкурса на БНР.На галаконцерта ще стане ясно кои са носителите на Първа, Втора и Трета награда, определени от журито, в което участват изявени български музиканти. Ще бъде връчена и Наградата на публиката, определена от вота на слушателите в сайта на конкурса. На галаконцерта ще станат ясни носителите на Наградата на музикалната и журналистическа гилдия, Наградата за дебют, Награда от класацията „БНР Топ 20\" и най-желаната от участниците награда: участие в престижния музикален фестивал „Евросоник\" в Грьонинген, Холандия. Входът за концерта е с покани, които могат да бъдат получени на входа на БНР преди събитието. Входът е свободен за ученици от музикалните училища и студенти от НМА „Проф. Панчо Владигеров\", специалност „Музика\" към СУ, катедра „Музика\" към НБУ и АМТИИ Пловдив, срещу ученическа или студентска карта. ", "date": "2019.05.16", "title": "Галаконцерт на 50-ия конкурс за нова българска поп и рок песен „Пролет” "}
{"url": "http://www.cross.bg/evroviziya-madona-repetitziya-1604372.html", "text": "/КРОСС/  Организаторите на \"Евровизия 2019\" не допуснаха американската певица Мадона на репетиция в Изложбения център на Тел-Авив, защото не била подписала договора за участие в конкурса.След известно забавяне Мадона все пак организаторите са допуснали звездата, която репетирала два часа. На финала на \"Евровизия 2019\" в събота тя ще изпее три песни, предаде БТА, цитирайки в. Times of Israel.Забраната тръгнала от изпълнителния директор на конкурса Юн Ула Сан. Имало проблем с правата за излъчване на песента \"Like a prayer\" от 1989 г.Както отбелязва изданието, Юн Ула Сан написал на сайта на \"Евровизия\" , че ще се откаже от излъчването на изпълнението на Мадона. В отговор певицата заявила, че е готова да отмени участието си. След намесата на Европейския съюз за радио и телевизия се стигнало до компромис. ", "date": "2019.05.16", "title": "Не допуснаха Мадона на репетиция на \"Евровизия\" - нямала договор"}
{"url": "http://www.cross.bg/zhena-doma-otkradnaha-1604373.html", "text": "/КРОСС/  Откраднаха 8500 лв. от дома на възрастна жена, съобщиха от полицията.  В полицията в Чирпан е подаден сигнал от 79-годишна жена за кражба на голяма сума пари от дома й. Възрастната жена съобщила, че от тавана на стопанска постройка към дома ѝ е извършена кражба на сумата от 8500 лв.", "date": "2019.05.16", "title": "Откраднаха 8500 лв. от дома на възрастна жена "}
{"url": "http://www.cross.bg/obshtinata-razmer-spogodbi-1604370.html", "text": "/КРОСС/  Специализираният наказателен съд постанови една година лишаване от свобода с 3 години изпитателен срок за кмета на община Родопи Йордан Шишков.Той е признат за виновен за това, че на 29 октомври 2010 г. и 17 януари 2011 г., при условията на продължавано престъпление, не е положил достатъчно грижи за повереното му общинско имущество, от което са последвали щети в размер на общо 459 654,57 лв. В качеството си на длъжностно лице сключил две спогодби по изпълнение на договори на общината с \"Интегрирани пътни системи\" АД - София, съгласно които били предвидени неустойки за всяко забавено плащане от общината (от 0,2 до 10% от просрочената сума). Тези неустойки не фигурирали в първоначалните договори, но общината платила съответно 148 472,57 лв. и 311 182 лв. вследствие на подписаните от кмета спогодби.Съдът уважи гражданския иск на община Родопи Шишков да възстанови пълния размер на нанесената щета от двете спогодби от 459 654,57 лв. Освен това той е осъден да плати в полза на държавата 2537 лв. разноски по делото, както и 18 386,18 лв. държана такса върху уважения размер на гражданския иск.Специализираната прокуратура ще протестира присъдата на Специализирания наказателен съд по отношение условното наказание на Йордан Шишков, както и признаването му за невиновен по обвинение за сключване на договори с търговски дружества, без осигурено финансиране на изпълнението им в общинския бюджет. От това общината загубила още 116 327,19 лв. за арбитражни такси, експертизи и възнаграждения на арбитри. ", "date": "2019.05.16", "title": " Осъдиха кмета на община Родопи за щети за над 450 000 лева "}
{"url": "http://www.cross.bg/taskov-bulgariya-zdraveopazvane-1604375.html", "text": "/КРОСС/  \"Единна лекарствена политика в ЕС, Европейски здравен стълб и разпределение на средствата от европрограмите за здравеопазване на цялата територия на страната. Това са част от секторните мерки, които сме заложили във Визия за Европа\", каза кандидатът за евродепутат от \"БСП за България\" д-р Десислав Тасков на работна среща с представители на лекарското съсловие в Пловдив. Заедно с народния представител доц. д-р Георги Йорданов коментираха тежкото състояние на здравната система и възможните решения. \"България е на първо място в Европа по здравно неосигурени  пациенти вследствие на недоверие в системата и социалната бедност\", посочи д-р Тасков един от негативните фактори в трупането на дълговете. \"Първопричината за милионите задължения на здравните заведения е в това, че единствено в България те са търговски дружества\", подчерта специалистът по онкологична урология. Той предупреди, че системата може да се срине заради недостига  на медицински специалисти. Особено драматично е положението с медицинските сестри и очевидно няма политическа воля да се реши. Недоверието в системата на здравеопазването нараства, а тя е част от националната сигурност на страната, стана ясно от думите му. Той се позова на стряскаща статистика - у нас е най-висок процентът на предотвратимата смъртност. \"Това ще рече, че пациенти, които могат да бъдат спасени, си отиват. Инсулти, инфаркти и ракови заболявания са най- разпространените диагнози\", съобщи кандидатът в листа №18. \"Лекуваме с хоспитализации, а профилактиката е загърбена \", допълни пловдивският депутат доц. д-р Йорданов.По думите му създадената здравна инфраструктура се руши, а това съкращава достъпа до лекарска помощ в малките градове. Двамата лекари бяха категорични, че то общинското здравеопазване има своите социални функции и ликвидирането му води след себе си последици от демографски и трудов характер. Д-р Делев от Пловдивската лекарска колегия повдигна темата с неефективното  изразходване на средствата по европейските програми. Младият хирург д-р Любомир Паунов предложи специализиран фонд за младите лекари специализанти като мярка за обезпечаване на медицински кадри в общинското здравеопазване. Адв. Тодор Кръстев даде идея за Европейска здравна харта, която да регламентира минималните изисквания в здравните системи на страните членки. Д-р Тасков прие тези и други предложения и заключи: \"Нужна е радикална променя и тя може да започне на 26 май, с №18 в интегралната бюлетина\". По-късно д-р Тасков разговаря с представители на арменската общност  в \"Инфо18Център\".", "date": "2019.05.16", "title": "Д-р Десислав Тасков: Имаме нужда от едиина лекарствена политика в ЕС"}
{"url": "http://www.cross.bg/napysnali-vuzrast-bulgariya-1604377.html", "text": "/КРОСС/  Българите започват да емигрират извън страната на около 17-годишна възраст. 33 225 души са напуснали трайно страната през 2018 г., като са декларирали пред граничните власти, че местят постоянния си адрес в чужбина.От тях 787 деца от 0 до 4 годишна възраст са напуснали България, 1083 - между 5 и 9 годишни, 1 191 - между 10 и 14 годишни, съобщава БГНЕС.2 204 тийнейджъри между 15 и 19 години са напуснали България; като два пъти повече са хората между 20 и 24-годишна възраст /4 260/, които избират да прекрачат завинаги границите на България. Тенденцията е същата и при възрастовите групи между 25-29 и 30-34 годишна възраст.Най-трудно се решават да емигрират хората над 65 години, като 188 човека са напуснали България на над 80-годишна възраст. ", "date": "2019.05.16", "title": "Нови 33 хиляди българи са eмигрирали през миналата година"}
{"url": "http://www.cross.bg/evroshans-kusmeta-mozhete-1604379.html", "text": "/КРОСС/   отново се записа в личните истории на двама щастливци, които вече разказват за късмета, който им е донесла любимата игра. Близо до столицата, в гр. Вършец, 31-годишната Мариела Тодорова спечели 5 000 лева. Тя работи като фризьор и обикновено денят ѝ е много натоварен, но когато ѝ остане време обича да пробва късмета си и то точно с числата в „Еврошанс\". В един такъв ден съдбата ѝ се усмихва и тя познава 9 от 10-те числа, с които играе.Малко по-надолу по картата, в посока Южна България, където се намира град Джебел, „Еврошанс\" зарадва участник, който успява да познае 8 числа. Големия щастливец се казва Мехмед Бекир, а неговото попадение е точно 6 000 лева. 41-годишният стругар си осигурява страхотната сума с помощта 50 стотинки и малко късмет.Тегленията на играта можете да следите в пунктовете на и на . Забавлявайте се и с новото мобилно приложение, което можете да свалите от .  ", "date": "2019.05.16", "title": "Нови истории на късмета с „Еврошанс“"}
{"url": "http://www.cross.bg/trimesechie-domakinstvo-purvoto-1604378.html", "text": "/КРОСС/  Общият доход средно на лице от домакинство през първото тримесечие на 2019 г. е 1 519 лв. и нараства с 8.0% спрямо същия период на 2018 година. Това прави по 506 лева месечен доход на човек.Спрямо първото тримесечие на 2018 г. относителният дял на дохода от работна заплата се увеличава с 1.3 процентни пункта, доходът от пенсии - с 0.9 процентни пункта, а доходът извън работната заплата намалява с 0.7 процентни пункта, информира bloombergtv.bg.В номинално изражение през първото тримесечие на 2019 г. в сравнение със същото тримесечие на 2018 г. доходите средно на лице от домакинство по източници на доход се променят, както следва: Доходът от работна заплата нараства от 792 на 874 лв. (с 10.4%). Доходите от пенсии се увеличават от 380 на 424 лв. (с 11.5%).Общият разход на лице от домакинство през първото тримесечие на 2019 г. е 1 403 лв. и се увеличава с 11.0% спрямо същото тримесечие на 2018 година.В структурата на общия разход с най-голям относителен дял са разходите за храна (30.2%), следвани от разходите за жилище (18.2%), данъци и социални осигуровки (14.0%) и транспорт и съобщения (12.1%).  ", "date": "2019.05.16", "title": "НСИ: Общият доход на лице от домакинство е средно 1 519 лв. за тримесечието"}
{"url": "http://www.cross.bg/bili-zadurzhani-plovdiv-1604376.html", "text": "/КРОСС/  Футболистите на \"Локомотив\" - Пловдив ще покажат официално Купата на България на площад „Стефан Стамболов\". Водите на фонтана пред община Пловдив ще бъдат оцветени в бяло в чест на отбора, който победи при вчерашното дерби за Купата на България.Церемонията е насрочена за 18.00 ч.Според полицията не са допуснати сериозни нарушения на обществения ред в столицата по време на дербито за Купата на България. Около 40 души са били арестувани.Около 18.30 часа на ул. \"Екзарх Йосиф\" след възникнал конфликт, прераснал в сбиване между трима фенове на \"Ботев\" - Пловдив и привърженици на ПФК \"Левски\", като пловдивчаните били нападнати от маскираните фенове на столичния отбор. Част от нападателите били задържани непосредствено след инцидента в близките улици, а останалите опитали да се укрият във фен клуб на ул. \"Цар Симеон\". Всички 19 души са задържани и отведени в столично районно управление.По време на придвижването към националния стадион са били задържани петима фенове с пиротехнически изделия.Непосредствено преди влизането на стадиона, на изградените контролно пропускателни пунктове са били задържани 14 души, от които шестима - със забранени предмети (пиротехнически изделия, маски и електрошоково устройство), петима - с наркотични вещества и трима, неизпълнили полицейско разпореждане.75 души са били върнати от входовете на спортното съоръжение заради нетрезвото им състояние. Други двама мъже, фенове на \"Ботев\" - Пловдив са задържани в района на стадиона за нанесен побой на възрастен мъж преди началото на мача. ", "date": "2019.05.16", "title": "Купата на България ще бъде показана официално пред пловдивчани "}
{"url": "http://www.cross.bg/ogranichavaneto-huawei-huawei-1604374.html", "text": "/КРОСС/  HUAWEI е безспорен лидер в 5G технологиите. Компанията е готова и би искала да работи с правителството на САЩ за намирането на ефективни мерки за гарантиране на сигурността на продуктите. Смятаме, че ограничаването на дейността на Huawei в САЩ няма да направи страната по-сигурна или по-силна. Вместо това тези действия ще доведат до ограничаването на избора на САЩ до по-слабо развити и същевременно по-скъпи алтернативи. Това би довело до забавяне на изграждането на 5G инфраструктурата на САЩ и в крайна сметка ще навреди на интересите на американските компании и крайни потребители. Освен това, подобни необосновани ограничения нарушават правата на Huawei и повдигат други сериозни правни въпроси.", "date": "2019.05.16", "title": "Официално становище на HUAWEI по повод заповедта на Тръмп за ограничаване дейността на компанията в САЩ"}
{"url": "http://www.cross.bg/skala-chast-sgradata-1604371.html", "text": "/КРОСС/  Затвориха част от пловдивско училище заради опасно надвиснала огромна скала над него.В момента работници разбиват 60-тонната скала, която може всеки момент да рухне върху сградата на Професионалната гимназия по дървообработване, информира bTV. Тя се е отцепила от подножието на Бунарджика. Учебните занятия в работилницата са прекратени, за да се обруши районът.Ще бъде премахната част от скалния масив, за да не се стигне до прекатурване към училището. Обрушването ще продължи в следващите десетина дни.", "date": "2019.05.16", "title": "Скала надвисна над сградата на училище в Пловдив"}
{"url": "http://www.cross.bg/bulgariya-borisov-nachaloto-1604362.html", "text": "/КРОСС/ Министър-председателят Бойко Борисов и гръцкият премиер Алексис Ципрас ще дадат началото на изграждането на междусистемната газова връзка между България и Гърция. Интерконекторът между двете страни е един от приоритетните проекти за сигурност и конкурентоспособност на енергийния пазар в Европейския съюз. Проектът е изключително важен и от гледна точка осигуряване на диверсификация на източниците и доставките на газ за България и региона на Югоизточна Европа.Церемонията за даване началото на строителните дейности по проекта ще се състои от 11.30 часа на 22 май 2019 г. до с. Кирково, на пътя преди ГКПП Маказа.  ", "date": "2019.05.16", "title": "Борисов и Ципрас дават старт на изграждането на газовата връзка между България и Гърция"}
{"url": "http://www.cross.bg/marketing-softuni-digital-1604358.html", "text": "/КРОСС/ „За да бъде успешен един бизнес в наши дни, неговите послания трябва да достигат все по-директно доколкото се може повече хора. Все повече компании търсят по-добро представяне в дигиталната среда, а това обуславя непрекъснато нарастващата необходимост от професионални кадри с практически опит в сферата на дигиталния маркетинг\" - коментират от SoftUni Digital.Тази необходимост намери своето решение в първата цялостна програма по дигитален маркетинг на SoftUni Digital, която е първото по рода си образователно решение на този проблем в България.В предходните три издания на програмата кандидатстваха над 10 000 души, от които в обученията продължиха 1700 участници. Така тя се утвърди като надеждна среда за създаване и реализиране на професионалисти в сферата на дигиталния маркетинг и именно това е причината тя да се завърне с четвърто поредно издание.Обученията в програмата са 9, като всяко от тях акцентира върху един от значимите аспекти на дигиталния маркетинг, започвайки с основи му. След като участниците преминат входния изпит в края на курса, ще имат възможност да се запознаят по един практически ориентиран начин с различните аспекти на дигиалния маркетинг като маркетинг на съдържането content marketing), e-mail маркетинг, управление на Google реклами чрез инструмента Google Ads, оптимизация на търсачките (SEO), статистически анализи с Google Analytics, електронна търговия, маркетинг в социалните мрежи (Facebook) и други.Всяко едно от тях ще се води от доказали се професионалисти в маркетинг индустрията - Георги Малчев, Василена Вълчанова, Геннадий Воробьов, Мартин Войнов, Бисер Вълов, Димитър Савов, Ангел Искрев, Жюстин Томс и Симеон Емануилов. Те ще споделят с бъдещите участници своите опит и знания от света на дигиталния маркетинг.Една от най-големите новости, които SoftUni Digital ще предложи на своите курсисти, е, че от септември ще е лицензиран учебен център по Закона за професионалното образование и обучение. След всеки успешно преминат курс с оценка над Мн. добър 5 участниците получават държавно признато „Свидетелство за професионално обучение\", както и приложение, валидно на територията на целия Европейски съюз.Когато става въпрос за качествено образование в сферата на дигиталния маркетинг, SoftUni Digital не се ограничава до своята цялостна програма по дигитален маркетинг. Инициативата „Google Дигитален Гараж\" успя да обучи над 15 000 българи през изминалите две години. Тя е плод на сътрудничеството между SoftUni Digital и Google, и чрез нея SoftUni Digital се утвърди като ключов партньор на Google в България.Предимствата на цялостната програма по дигитален маркетинг са нейните насоченост и професионален подход, стажантската програма, както и кариерното съдействие, посредством което вече стотици курсисти се реализираха успешно. ", "date": "2019.05.16", "title": "SoftUni Digital обявява четвъртото издание на първата цялостна програма по дигитален маркетинг "}
{"url": "http://www.cross.bg/kostenetz-zaiikov-stoyan-1604366.html", "text": "/КРОСС/  Тежковъоръжени барети и полицаи са блокирали село Очуша, община Костенец, след като е получен сигнал, че там е забелязан издирваният Стоян Зайков. При акцията са се чули 3 изстрела, вероятно предупредителни, разказват жители на селото. В Очуша живеят родителите на убития Валентин Петров, чието тяло бе открито вчера в дома му в Костенец, който е в съседство на този на Стоян. Именно близките на Валентин са подали сигнала за 43-годишния Зайков, който полицията издирва от 10 май за убийството на 38-годишната му бивша приятелка и майка на сина му Милена Шишкова.Баретите са влезли в къщата на семейство Петрови, но при претърсването Зайков не е открит.По-рано днес главният секретар на МВР Ивайло Иванов заяви, че има вероятност издирваният да се е укривал в къщата на убития Валентин в Костенец. По думите му обаче все още не е потвърдена връзка между двете убийства в Костенец, въпреки че не е изключена тази версия.Убийствата на Милена и Валентин обаче са извършени с различни оръжия. Младата жена бе застреляна с пистолет, а мъжът най-вероятно с ловна пушка.\"Най-вероятно убийството на 42-годишния мъж е извършено с ловно оръжие, има попадение от сачми, но след приключване на съдебно-медицинската експертиза ще имаме яснота\", допълни главният секретар на МВР.В издирването на 43-годишния Стоян Зайков са включени и Отрядът за за борба с тероризма, както и екипи на жандармерията.В хода на издирването на 43-годишния Стоян Зайков в село Очуша, община Костенец, спецчастите са хвърлили шокова граната в къща. Това обясни главният секретар на МВР Ивайло Иванов, след като свидетели на акцията казаха, че са чути 3 изстрела. Иванов обаче бе категоричен, че стрелба не е имало. Шоковата граната предизвиква силен звук и светлина, за да дезориентира човек.По-рано днес главният секретар на МВР Ивайло Иванов заяви, че все още не е потвърдена връзка между двете убийства в Костенец, въпреки че не е изключена тази версия.Обстановката в Костенец е напрегната, като полицейското присъствие е изключително засилено. Полиция има и в съседните населени места. Проверяват се автомобилите, които излизат от Костенец. В издирването на 43-годишния Стоян Зайков са включени и Отрядът за за борба с тероризма, както и екипи на жандармерията. ", "date": "2019.05.16", "title": "Стрелба в село край Костенец след сигнал за издирвания Стоян Зайков"}
{"url": "http://www.cross.bg/proizhod-hrani-hranite-1604359.html", "text": "/КРОСС/ За по-малко от месец, в периода от 15 април до 6 май, Българската агенция по безопасност на храните (БАБХ) извърши 4362 извънредни тематични проверки по повод празниците Великден и Гергьовден. Инспекторите от отделите „Контрол на храните\" при съответните областни дирекции по безопасност на храните (ОДБХ) проверяваха обекти за производство и търговия с храни, пакетиращи центрове за яйца, складове за търговия на едро с храни, заведения за обществено хранене и търговски обекти за търговия на дребно с храни, пазари и тържища, находящи се на територията на съответната област.Спрени от реализация и насочени за унищожаване са над 2100 кг храни от животински произход - говеждо месо, агнешки субпродукти, пилешки бутчета, млечни продукти, в това число близо 540 кг агнешко трупно месо без здравна и идентификационна маркировка, 5 л. краве мляко, 510 бр. кокоши яйца. Изтеглени и насочени за унищожаване са и близо 37 кг храни от неживотински произход, включително козунаци, ядки и добавки в храните.В резултат на проверките са съставени 57 акта за установяване на административно нарушение и са издадени 60 предписания.В рамките на тематичните проверки в търговската мрежа и заведенията за обществено хранене инспекторите на БАБХ следяха за първи път тази година и за наличието на здравна маркировка на трупното месо в различни цветове за страната на произход - син за месото от дребни преживни животни (ДПЖ) с произход България и червен за месо с произход различен от български (заклано в българска кланица, но с чужд произход). Проверявано е още за правилно съхранение на храните, спазване на сроковете на съхранение, коректно етикетиране и маркиране на яйца, включително за недопускане на яйца от клас „B\" в търговската мрежа, както и за наличие на документи за произход и безопасност.Най-честите несъответствия са свързани с предлагане на храни с изтекъл срок на годност, без здравна и идентификационна маркировка, без документи за произход и некоректно етикетирани съгласно действащото законодателство. Констатирани са нарушения и за извършване на дейност в обекти без регистрация по чл.12 от Закона за храните, неспазване наНаредбата за специфичните изисквания за млечните продукти - продажба на имитиращи продукти, съдържащи в състава си мляко заедно с млечни продукти, несъответствия на изискванията за качество и контрол за съответствие на пресни плодове и зеленчуци - предлагане на плодове и зеленчуци без необходимите обозначения.По време на проверките са установени пропуски във водените записи в дневниците за самоконтрол (по Системата за управление безопасността на храните), липса на проследимост на предлаганите храни, лични здравни книжки с изтекъл срок на валидност, неспазване на изискванията за температура при съхранение, за сграден фонд и оборудване и за лоши хигиенни условия.Част от проверките бяха извършени съвместно с представители на Икономическа полиция към областните дирекции на Министерството на вътрешните работи (ОДМВР), които се включиха в рамките на тяхната компетентност.  ", "date": "2019.05.16", "title": "БАБХ спря над 2 100 кг негодна храна по Великден "}
{"url": "http://www.cross.bg/peshehodetz-avtobys-chasa-1604364.html", "text": "/КРОСС/  За два инцидента с автобуси от масовия градски транспорт във Варна, станали на 15 май, съобщават от местната полиция. При единия инцидент, в 9.10 часа автобус „Мерцедес\" е блъснал 90-годишен пешеходец при захождане към автобусна спирка на бул. „Осми Приморски полк\". Мъжът се намирал на пътното платно.Вследствие на удара, възрастният пешеходец е получил фрактура на бедрото. Бил е прегледан и настанен за лечение в болница „Св. Анна\", без опасност за живота.При другия пътен инцидент е пострадала 49-годишна пътничка в автобус, койto съ]о е бил с марката „Мерцедес\". Произшествието е регистрирано към 1110 часа.По време на движение на рейса по бул. „Васил Левски\", шофьорът употребява рязко спирачки, за да предотврати катастрофа. Рязкото спиране обаче предизвикало падане на пътничката в салона на автобуса. Жената е получила контузни наранявания, като е била прегледана и освободена за домашно лечение. ", "date": "2019.05.16", "title": "Градски автобус блъсна 90-годишен пешеходец "}
{"url": "http://www.cross.bg/lazerno-shoy-za-starta-na-tyristicheskiya-sezon-vuv-varna-1604367.html", "text": "/КРОСС/  С лазерно шоу на СК \"Приморски\" ще бъде даден официален старт на летния туристически сезон във Варна. Събитието е насрочено за 17 май от 19 часа. Програмата е организирана от дирекция \"Туризъм\" към Община Варна и ще премине под знака на титлата \"Варна - Европейски град на спорта 2019\".Концертът ще започне с изпълнения на квартет \"Йосифов\", с вокал Кристина Иванова /Tina Black/ и магическо шоу на Quick Hands Project.В 20.30 ч. ще се представят младите таланти от клуба по плувни спортове \"Торпедо\" - синхронно плуване, и Сирма Добрева със \"Сънят на русалката\". Специален гост в програмата ще бъде певецът Миро.Входът за посетители е свободен. На 17-ти и 18-ти май Варна ще се включи и в Европейската нощ на музеите и галериите, с осигурен безплатен достъп до културните пространства в града. ", "date": "2019.05.16", "title": "Лазерно шоу за старта на туристическия сезон във Варна "}
{"url": "http://www.cross.bg/zelenski-politicheski-vurhovnata-1604369.html", "text": "/КРОСС/  Украинският парламент насрочи за понеделник встъпването в длъжност на избрания за президент Володимир Зеленски, който спечели над 73 на сто от гласовете, предаде Франс прес. Продължителните разисквания по този повод показват според агенцията колко може да е държавното управление за \"този актьор без политически войски\" зад гърба си.Тържественото заседание на Върховната рада по този случай ще започне в 7 ч. по Гринуич, гласи решението, прието с гласовете на 315 депутати при необходими 226.Зеленски бе поискал от депутатите да насрочат церемонията по встъпването му в длъжност за неделя, но идеята срещна съпротива, тъй като на този ден Украйна ще почете паметта на милионите жертви от сталинските репресии.Шест политически сили имат шанс да преодолеят петпроцентната бариера и да влязат във Върховната рада след изборите, очаквани в края на октомври. Това съобщи днес пред журналисти Олга Балакирева, която оглавява Украинския институт за социални проучвания, предаде ТАСС.Най-голяма е подкрепата за партията на Зеленски \"Слуга на народа\", за която са готови да гласуват почти 30 на сто от всички избиратели 40 на сто от онези, които са решили да упражнят правото си на глас.След като клетвената церемония на Зеленски ще се състои на 20 май, според законодателството новият държавен глава би могъл до 27 май да разпусне Върховната рада и да свика предсрочни избори за парламент, отбелязва ТАСС.Обещал \"да пречупи системата\" на постсъветската власт, Володимир Зеленски - актьор без никакъв политически опит, лесно спечели на 21 април втория изборен тур срещу досегашния президент Петро Порошенко, обвиняван в недостатъчно усърдна борба с масовата корупция в Украйна.Новоизбраният държавен глава се ангажира да поддържа прозападния курс на бившата съветска република, но програмата му остава неясна и мнозина се питат дали той ще може да управлява с оглед огромните предизвикателства, каквито са войната с проруските сепаратисти, небивалата криза в отношенията с Русия и значителните икономически трудности, отбелязва АФП. ", "date": "2019.05.16", "title": "Президентът на Украйна Володимир Зеленски встъпва в длъжност "}
{"url": "http://www.cross.bg/minyti-izpit-zrelosten-1604365.html", "text": "/КРОСС/  Зрелостниците подали заявления за явяване на държавния зрелостен изпит по български език и литература /БЕЛ/ са 52 650, а за втората задължителна матура са 41 716. Това съобщи пресцентърът на Министерството на образованието и науката.Миналата година броят на зрелостниците, които заявиха явяване на матурата по БЕЛ, бяха 55 167.Първата задължителна матура по БЕЛ в 12-и клас ще се състои на 21 май, а втората задължителна матура по предмет по избор ще е на 23 май.За изпита по желание заявление са подали 888 ученици, а да държат изпит за получаване на Степен на професионална квалификация желаещите са 10 421 ученици.Квесторите за изпитите са 10 500 за изпита по БЕЛ, 9500 са за втория държавен зрелостен изпит и 600 са квесторите за изпита по желание. Квесторите ще осигуряват пропускателния режим на входа на училището. Учениците трябва да носят лична карта и служебна бележка за допускане. В класните стаи се осигуряват двама квестори, като в коридорите също ще има дежурни квестори. Учениците ще сядат на точно определените за тях места в залите.За държавния зрелостен изпит по БЕЛ са осигурени 4143 зали в 677 училища, като в тях са включени и две училища в чужбина. За втория зрелостен изпит са предвидени 3861 зали в 608 училища, а за изпитите по желание залите са 174 в 61 училища.Министерството на образованието и науката е предприело необходимите мерки за безпроблемното провеждане на всички изпити, като освен квестори за нормалното протичане на изпитния ден, във всички зали, в които ще има изпити и ще се размножават изпитните материали, е осигурено и видеонаблюдение, за да няма опити за преписване и нарушаване на правилата за изпитния ден.На зрелостните изпити се ползва химикалка с черен цвят. Матурите в 12-и клас продължават четири астрономически часа.Матурите по български език, по чужд език и по всички обществени науки се състоят от три модула. Времето за работа по първия модул е 60 минути. Вторият също е 60 минути, а третият модул е 120. Учениците със специални образователни потребности работят в отделни зали и имат два допълнителни часа за работа.За математиката и природните науки модулите са два. Първият е от 90 минути, а вторият - 150 минути.Зрелостникът няма право да си тръгне до 60 минути след началото на първия модул. Веднъж напуснал, не може да се връща в изпитната зала.Резултатите от матурите ще бъдат обявени до 13 юни. ", "date": "2019.05.16", "title": "Близо 53 хиляди зрелостници отиват на матурата по БЕЛ"}
{"url": "http://www.cross.bg/pravosudieto-analiz-kodeks-1604361.html", "text": "/КРОСС/ Разпоредбите на Гражданскопроцесуалния кодекс, Наказателно процесуалния кодекс и Административно наказателния кодекс създават предпоставка за бърз и ефективен процес, сочи анализ на Министерството на правосъдието, изготвен в изпълнение на проект „Ефективен достъп до правосъдие\", финансиран по Оперативна програма „Добро управление\".Резултатите и изводите от анализа бяха представени вчера по време на обществено обсъждане с участието на магистрати, представители на Висшия съдебен съвет, Националния институт на правосъдието, адвокатурата, МВР и членове на Съвет по прилагане на Актуализираната стратегия за продължаване на реформата в съдебната система.„На основата на разработената методология и извършения пилотен анализ ще може да се преценява необходимостта от промяна в процесуалните закони, като се извършва оценка на тяхното прилагане с оглед взимането на информирано и обосновано решение за предложение за промени в тях\", заяви по време на форума заместник-министърът на правосъдието Евгени Стоянов. Той подчерта, че една от целите на проекта е създаване на постоянен механизъм за оценка на прилагането на ГПК, НПК и АПК, включително чрез проучване на общественото мнение.Бяха отправени конкретни препоръки във връзка с подобряване на равния достъп до съда и гаранцията за справедлив и ефективен процес в разумни срокове.Резултатите от проведеното изследване ще бъдат внесени за разглеждане от Съвета по прилагане на съдебната реформа. А методологията, като постоянен механизъм за оценка на ефекта от прилагането на процесуалните кодекси, ще бъде въведена със заповед на министъра на правосъдието.   ", "date": "2019.05.16", "title": "Министерството на правосъдието с анализ за прилагането на процесуалните кодекси"}
{"url": "http://www.cross.bg/operatzii-nyama-beshe-1604360.html", "text": "/КРОСС/ Армията няма да подпомага държавните органи при операции за противодействие на заплахи с висока степен на опасност за населението.Предложението военните да се включват в такива операции, залегнало в проектозакона на Министерски съвет за промени в Закона за въоръжените сили, беше отхвърлено на второ четене от депутатите в пленарна зала.„Идеята е добра, но текстът не е прецизиран\", коментира председателят на Комисията по отбрана в Народното събрание Константин Попов.„Това, което гласувахме в зала, армията няма да участва в такива операции. Текстът не беше добре формулиран, нямаше необходимата конкретност и създаваше двусмислие. Точно поради тази причина този текст не беше приет в комисията и армията няма да участва в такива операции, които би трябвало да са отговорност на МВР, по-специално на жандармерията. Сега, друг е въпросът, ако се внесе сериозна конкретика, дефинират се ясно понятията, тогава, да, можем да го премислим. Но, когато не е ясна идеята, няма смисъл да се приемат такива текстове. Това е законопроект на МС. Аз смятам, че по принцип идеята не е лоша, но просто е не добре формулирана. При обсъждането в комисия това беше отчетено и затова направихме това предложение и това предложение отпадна. В края на краищата имаме разделение на властите. Министерски съвет не може да диктува това, което се случва в Народното събрание\", каза Попов.С промените в Закона за въоръжените сили се създава Съвместно командване на специалните операции. Командването  ще бъде пряко подчинено на началника на отбраната. ", "date": "2019.05.16", "title": "Въоръжените сили няма да участват в операции на МВР "}
{"url": "http://www.cross.bg/rysev-benet-spas-1604326.html", "text": "/КРОСС/ В хода на делото във Върховния съд на Лондон, Обединеното Кралство, по обжалване на резултатите от продажбата на българския телекомуникационен оператор Vivacom, заведено от Дмитрий Косарев свидетелски показания доказаха твърденията за меко казано „странната сделка\" на Спас Русев, пише сайта .На 14 май 2019 г. в хода на открито заседание на Върховния съд на Лондон, Обединеното Кралство, по дело за обжалване на резултатите от мошеническия аукцион по продажбата на българския телекомуникационен оператор Vivacom бяха открити нови доказателства - свидетелските показания на г-жа Джойслин Бенет.Г-жа Бенет, гражданка на САЩ с постоянно местожителство в Швейцария, е директор на компанията Leman Nominee Company Limited. Тази компания се представя като професионален доверен собственик (trustee) по отношение на многочислените тръстове за различни клиенти.Свидетелските показания на г-жа Бенет по всички съществени въпроси потвърждават заявленията на компаниите-ищци Empreno Ventures Limited и LIC Telecommunications Sarl, чийто бенефициант е Дмитрий Иванович Косарев, направени в рамките на продължаващите от 2016 год. съдебни процеси относно т.нар. аукцион за продажбата на Vivacom.Госпожа Бенет потвърждава фиктивния характер на „аукциона\", проведен от ВТБ Капитал, за да бъде продаден телеком-операторът на принадлежащия на самите ВТБ и неговите топ-мениджъри купувач - компанията Viva Telecom (Luxemburg) S.A. по съществено занижена цена с цел моментална препродажба на стратегически инвеститор, но вече на пазарна цена.Госпожа Бенет също потвърждава, че Спас Русев атакува ВТБ Капитал за липса на средства, получавайки от банката цялото необхдимо финансиране, а ВТБ Капитал скрил, че стои зад г-н Русев. Тези свидетелски показания потвърждават иска в пълен обем, и тяхното представяне пред съда предвещава началото на нов етап в съдебните спорове.Информацията се потвърждава и от съобщение на , според което руската банка е скрила факта, че финансира участието на български бизнесмен в лондонския търг за продажбата на Vivacom, най-голямата телекомуникационна компания в България. Съдът  е изслушал и доказателствата на финансовия мениджър Джоселин Бенет, дамата, която е съветник на бизнесмена Спас Русев. Те са били представени пред Търговския съд на  Англия и Уелс . Съдът е разгледал дело, в което главните акционери на Vivacom, LIC Telecommunications и Empreno Ventures, са ищци и VTB Capital, регулиран орган за финансово поведение, и седем други, включително Спас Русев, са обвиняеми по делото, пише Ройтерс. Съдът решава дали Empreno, собственост на руския бизнесмен Димитри Косарев, може да заведе дело срещу обвиняемите за граждански вреди във връзка с предполагаемото им поведение по отношение на търга. Банката винаги е отричала всякакви нарушения. ВТБ Капитал е отпуснала на Русев 35 милиона евро, за да може да участва във фиктивната сделка.Свидетелските показания съдържат примери на преписката, която г-н Русев изпратил на г-жа Бенет. Г-жа Бенет също обещала да представи допълнителна преписка с указания, които е получавала директно от Спас Русев (в това число и препращаните й от Спас Русев съобщения на трети лица), или на която е била в копие.Показанията на Джоселин Бенет са взети в петък, 3-ти май 2019 год., непосредствено преди началото на съдебните заседания, провеждането на които продължава и сега (7-9 май и 13-15 май 2019 год.).Доказателства за мошеничество на ВТБ капитал при продажбата на Vivacom лъснаха в английски съд. Представяме в оригинал свидетелските показания на най-доверения човек на Русев пред съда в Лондон - Джойслин Бенет.От тях става ясно, че схемата за незаконно овладяване на Виваком е на ВТБ и братя Велчеви, а \"фалиралият\" Спас Русев играе .Представените пред съда имейли показват, че въпреки твърденията, че ВТБ нямат общо със сделката, те са в основата й.Показания:  *Заглавието е променено от редактор на Агенция КРОСС", "date": "2019.05.16", "title": "*Ново развитие на сагата с покупка на БТК в Лондонски съд (обновена)"}
{"url": "http://www.cross.bg/kmetut-grad-galeriya-1604348.html", "text": "/КРОСС/ Сградата и пространството пред Градската художествена галерия на ул. \"Съборна\" 14А в Стария град в Пловдив ще бъдат напълно обновени. Началото на строително-ремонтните дейности дадоха кметът Иван Тотев, директорът Красимир Линков, заместник-кметът Александър Държиков и кметът на район \"Централен\" Георги Стаменов в сряда.Сградата е паметник на културата от местно значение, строена е през 1881 г. от архитекта Йосиф Шнитер. Това е втората по големина галерия в страната с много голям фонд, който ще бъде експониран максимално и ще бъде обогатяван с времето.\"Галерията ще се превърне в една съвременна изложбена площ, отговаряща на всички изисквания на модерна галерия по отношение на климатизация и пожар. Тя ще разполага с хранилище, в таванските помещения ще бъде експонирано част от съвременното изкуство, притежание на галерията\", заяви директорът Красимир Линков.Той допълни, че вече има изградена рампа за хора с увреждания и нов асансьор.Самият двор ще се използва като изложбена площ, посетителите ще могат да седнат и починат.\"Идеята е да се открие пространството пред сградата към улица \"Съборна\", като по този начин се отвори входът към Стария град. Ще се използват устойчиви, естествени материали, включително паветата от бул. \"Васил Априлов\", коментира кметът Иван Тотев.Предвижда се и място, където децата да играят - в новата част на двора ще бъде изградена амфитеатрална детска площадка, която тематично ще се свързана с изобразителното изкуство, ще могат да се повеждат лекции или спектакли на открито.Сградата на галерията ще претърпи основен ремонт и реставрация, като бъде запазен в максимална степен автентичният облик на фасадите и конструкцията ѝ. Изцяло ще се подмени дограмата на прозорците, ще се монтира нова подова настилка от чамова дървесина, ще се извърши пълна реконструкция на покрива и подпокривното пространствоХудожественият музей ще стане комфортен за посетителите и чрез монтирането на ново стълбище, чиято иновативна конструкция ще облекчи натоварването на сградата.Средствата, предвидени за обновяването, са 1,4 милиона лева.\"Благодарение на \"Европейска столица на културата\" обръщаме особено внимание на обекти, свързани с културата и тяхното обновяване - галериите на ул. \"Райко Даскалов\", на ул. \"Гладстон\" и ул. \"Александър Батенберг\"\", сподели още кметът и допълни, че промяната на Пловдив вече се осъществява със силата на културата, а Старият град е започнал да се оживява по подобие на квартал \"Капана\", зона известна и извън пределите на България. ", "date": "2019.05.16", "title": "Започна ремонтът на Градската художествена галерия в Стария град"}
{"url": "http://www.cross.bg/dans-vlastta-krila-1604349.html", "text": "/КРОСС/ Социалните мрежи с коментари за исканото от главния прокурор Сотир Цацаров искане за офшорките на властта. Журналистката Анна Заркова зададе в профила си няколко въпроса по този повод.Защо главният прокурор поиска от ДАНС данни за офшорните фирми и задграничните имоти на властта? Уместен въпрос.Той има около 5 възможни отговора: 1.Защото ДАНС е крила от него досега разкритията си за мръсните богатства на управляващите2.Защото ДАНС не ги е крила, но той е отказвал да ги види 3.За да изфабрикува предизборно дела срещу лидери на опозицията 4.За Пунта Мара 5.За да вкара най-накрая някой мафиотски бос в съда 6. Виж точка 5, защото стават и чудеса. ", "date": "2019.05.16", "title": "Защо Сотир Цацаров поиска от ДАНС данни за офшорките на властта?"}
{"url": "http://www.cross.bg/rolyata-detza-film-1604354.html", "text": "/КРОСС/ „Мечтата ми беше да направя филм за деца\" - сподели режисьорката Кристина Грозева по време на предпремиерната прожекция на новия сериал на БНТ „Островът на сините птици\". Утвърденият творчески тандем Грозева и Петър Вълчанов, чието дело са едни от най-награждаваните съвременни български филми „Урок\" и „Слава\", стоят и зад новия проект, продуциран от обществената медия. Първата публична прожекция събра в „Кино Култура\" журналисти и хора на изкуството с творческия екип и актьорския състав на сериала, чиято телевизионна премиера ще бъде на 1 юни от 19:00 ч. по БНТ1.От дълго време в българския ефир не се е появявал подобен приключенски филм за цялото семейство с участието на деца. Носталгията по филми-класика като „Синьо лято\", „С деца на море\", „Войната на таралежите\" пролича и по време на прожекцията на първия епизод от „Островът на сините птици\", който публиката посрещна с приповдигнато настроение и много аплодисменти.  В сериала на БНТ участие взима и любимия на поколения зрители актьор Михаил Мутафов, който изиграва първата си роля в детски филм преди почти половин век именно в „С деца на море\".Малките герои от сериала: Ники (в ролята - Матей Бърнев), Алекс (в ролята - Деян Профиров), Армандо (в ролята - Калоян Христов), Габриела (в ролята - Ирина Вълкова) и Зоица (в ролята - Антониа Димитрова) срещнаха първите си почитатели. Част от децата изпълняват и песента, написана специално за филма, която вече обещава да се превърне в новия музикален хит сред подрастващите това лято. Композитор е Христо Намлиев, а текстът е на Веселка Кунчева.Зрителите на обществената медия ще имат възможност да гледат осемсерийния филм  „Островът на сините птици\" четири поредни уикенда от 1-ви юни от 19:00 ч. по БНТ1. Повторенията на епизодите ще бъдат по БНТ2 от 15 юни в съботните дни от 16:00 ч. Всички епизоди ще могат да бъдат гледани и през официалния YouTube канал на сериала: \n\t\t\t\t\t  ", "date": "2019.05.16", "title": "Новият детски сериал „Островът на сините птици“ тръгва по БНТ от 1 юни (видео)\t"}
{"url": "http://www.cross.bg/zhelyazkov-poshti-rosen-1604356.html", "text": "/КРОСС/ Пощенските услугите, които свързват хората с писма, телеграми, пратки, се развиват и в момента навлизат в нов технологичен период - на електронната търговия, който само за десетилетия премина от пощенски гълъби към пощенски дронове. Това заяви министърът на транспорта, информационните технологии и съобщенията Росен Желязков по време на церемония за валидиране пощенско-филателно издание, посветено на 140-годишнината на „Български пощи\" ЕАД. Министър Желязков подчерта, че българската пощенска администрация е една от първите институции, която е създадена в освободена България и до днес тя се асоциира и свързва с държавата. „Това не е само празник на „Български пощи\", това е празник на българските пощи\", каза още министърът. Росен Желязков благодари на художничката Ралица Николова за пресъздаването на епохата, когато пощите са свързвали хората и са доставяли добри и лоши новини, най-вече в рамките на националните ни граници. „Днес „Български пощи\" имат кореспондентски взаимоотношения с над 100 държави по различни поводи, но те свързват най-вече нас, българите\", каза министър Желязков. Той пожела на всички работещи в сектора здраве и гордост от това което правят, защото го правят за цялото общество и то им е признателно за това.Юбилейното пощенско филателно издание се състои от пощенска марка в блок, който се отпечатва в тираж от 5 100 броя и илюстрована карта, от която  са издадени 10 705  броя.По време на церемонията, бяха връчени награди на 140 служители на дружеството.", "date": "2019.05.16", "title": "Министър Росен Желязков: Пощенските услуги навлизат в нов технологичен етап на електронна търговия"}
{"url": "http://www.cross.bg/dokymenti-nito-aleks-1604357.html", "text": "/КРОСС/ Австриецът Алекс Йирген официално получи документи, че е от трети пол. „За първи път в живота си се чувствам признат от закона\", каза Алекс и показа документите. Той е роден с нетипични хромозоми. „Досега в обществото нямаше място за лицата, които не са нито мъже, нито жени\", каза още Йирген.След тригодишна битка в съда в момента той има документи, където в графата пол пише X, вместо М или Ж.През 2018 г. Конституционният съд разреши в личните документи да има повече от две графи. ", "date": "2019.05.16", "title": "Австриец получи документи, че е от трети пол "}
{"url": "http://www.cross.bg/dimi-panitza-bulgariya-1604339.html", "text": "/КРОСС/ Днес в 9.30 ч. беше обявено именуването на улицата, пред родния дом на известния Дими Паница.Решението улицата между бул. \"Цар Освободител\" и едноименния площад да бъде наречена на името на бележития българин беше взето този април от Столичния общински съвет. Поканени на откриването пред родния дом на Дими Паница бяха посланикът на Франция Ерик Льобедел, Марина Фон Кристиерсън, племенница на Дими Паница, близкият му приятел проф. Минко Балкански, представители на Американския университет в България (АУБ), Българското училище за политика \"Димитър Паница\", Института за изследване на близкото минало и други институции, основани и вдъхновени от бележития българин. Сред гостите бе и завършилият „Българско училище за политика\" Симеон Славчев, на когото преди десет години приживе Дими Паница залага надежди за развитието му като личност и политик. „Всеки докоснал се до личността Дими Паница е имал възможността да опознае един магичен човек, за когото честта, честността и Родината бяха призвание\" коментира Славчев и добави, че и до днес не е забравил заръката на Паница да промени България . В същото време в Ларгото бе наредена и  открита изложба, която ще запознва жителите и гостите на столицата с живота, делото и приноса на Димитрий-Иван Евстатиев Паница.В изложбата, посветена на българския будител, столичани и гости на града ще могат да разгледат редки снимки от Фондация \"Свободна и демократична България\", чието основаване бележи началото на обществената и дарителска дейност на Дими и съпругата му Ивон у нас, както и черно-бели фотографии от основаването на Американския университет в България.", "date": "2019.05.16", "title": "От днес улица в столицата ще носи името на Дими Паница"}
{"url": "http://www.cross.bg/taneva-nego-desislava-1604337.html", "text": "/КРОСС/ Нова депутатка положи клетва в началото на днешното пленарно заседание, след като Десислава Танева вчера бе избрана за земеделски министър.До рокадата в Министерския съвет се стигна, след като Румен Порожанов подаде оставка заради започналото разследване за злоупотреби с европейски средства в ДФ \"Земеделие\", когато институцията е ръководена от него.Като мотив за решението си Порожанов посочи, че не желае атаката срещу него да влияе на работата на правителството.Така набързо Порожанов бе освободен от поста му и овакантеното от него място бе заето от Десислава Танева, която бе земеделски министър и във втория кабинет на Бойко Борисов.Мария Белова бе част от листата на ГЕРБ в Сливен на парламентарните избори през 2017 г.   ", "date": "2019.05.16", "title": "Нова депутатка положи клетва на мястото на Десислава Танева "}
{"url": "http://www.cross.bg/bulgariya-stanishev-sergeii-1604338.html", "text": "/КРОСС/ \"Мислете за вашето бъдеще и бъдещето на вашите деца. Гласувайте на европейските избори с №18 в бюлетината за БСП. БСП е силата на промяната в България, а европейските социалисти са силата на промяната в ЕС\". Това заяви президентът на ПЕС и кандидат за евродепутат от \"БСП за България\" Сергей Станишев пред БТВ. Той добави, че е забавно, когато ЕНП, които управляват Европейската комисия поне от  25 години, говорят за промяна. Лидерът на европейската левица коментира, че ако са искали промяна, ЕНП са можели да я реализират. \"Европа се нуждае от социална промяна, хората я очакват. Затова се стремим към прогресивно лявоцентристко, проевропейско мнозинство в  ЕП около ПЕС, като най-голямата политическа сила\", категоричен бе Станишев.\"Европейският социален стълб тръгна от Гьотеборг по инициатива на шведския премиер социалдемократ Щефан Льовен. По настояване на социалистите, това се превърна в реална политика и позиция на ЕП\", коментира още Сергей Станишев. И заяви, че имаме новина, когато десницата се опитва да си го припише. Той се аргументира, че  основният проблем на доминираната от ЕНП Европейска комисия е политиката на орязване и ограничения. Кандидатът за евродепутат, добави, че търсейки изход от икономическата криза, десницата се е фиксирала върху това, че целият проблем е в държавния дълг. \"Истината е, че тази криза бе създадена от финансовия спекулативен капитализъм, който взриви финансовата система. Тогава ЕК, доминирана от ЕНП, каза, че всяка държава трябва да ореже максимално своите разходи, за да ги приведе в ред. Безспорно е, че трябва да има ред в бюджета, но бе направено толкова насилствено, че социалната тъкан на редица страни бе разкъсана\", категоричен бе президентът на ПЕС. Той заяви, че тази политика е нанесла огромни щети в доверието към ЕС, защото вместо да бъде съюз, който създава надежда и по-добър живот за всеки, се е превърнал в наказателен и от там идва ръстът на националистите.  Сергей Станишев каза още, че преразпределението и насочването на ресурсите от ЕС трябва да бъде в подобряването на жизнения стандарт на хората и това е целта на социалистите. Той заяви, че Европа се нуждае не от пакта за стабилност, наложен от ЕНП, а от пакт за устойчиво развитие, който включва финансова стабилност и социално развитие, защото хората живеят бедно. Станишев припомни, че в края на мандата му като премиер държавният дълг на България е намалял от 30% на 14% от БВП. \"Оставихме на първия кабинет Борисов 8 млрд. лв. резерв. Наред с това, пенсиите бяха увеличени с над 80%, увеличихме и минималната и средната заплата в България\", припомни още кандидатът за евродепутат. Той добави, че след толкова години управление на Борисов, в България делът на работещите бедни е нараснал от 6,5% на 10%. Президентът на ПЕС коментира, че 42% от българите живеят или под прага на бедността или в тежки материални лишения, по данни на НСИ. \"Темпът на догонване в доходите на българите трябва да се ускори, затова най-голямата опасност за България е Европа на няколко скорости. Българските евродепутати трябва да се стремят да бъдем в ядрото на ЕС, а не в неговата периферия. Механизмите за приемането ни в еврозоната, неприемането ни в Шенген също е двоен стандарт, какъвто има при храните. Това е пълно безобразие\", категоричен бе той.Във връзка с оставките в правителството заради съмнения за корупция Сергей Станишев коментира, че корупция има навсякъде, но в България тя е много по-широкоразпространена и окопала се. \"Трябват системни мерки за борба с корупцията и основно внимание към разходването на европейските, но и на всички публични средства.  Европейските средства са израз на солидарност към новите страни, които са по-изостанали. Вече 12 години сме член на ЕС и при тези десетки милиарди левове, които се изляха в България, би трябвало сме много по-близо до стандарта на ЕС\", коментира още той. Станишев заяви, че това не е така, защото много от тези средства се отклоняват в частни ръце и хората го усещат. Той добави, че Европейската прокуратура е добра стъпка за решаването на много проблеми и тя трябва да започне да функционира още от следващата година.\"Хората са отчаяни и обезверени по отношение на политиците, но виждат, че това, което се случва в ЕС, засяга техния живот, работните им места и стандарта на живот в България. Пример за това е битката ни по пакета \"Мобилност\", каза още Сергей Станишев.  Той добави, че трябва да се научим да отстояваме интереса си последователно и със системна работа. \"Най-голям интерес за най-бедната страна в ЕС, каквато за съжаление е България, е Европа да се обърне в социална посока. Това може да стане с Европейския социален стълб, превърнат от социалистите от прокламация в план за действие с Младежка и Детска гаранция и общоевропейска политика за увеличаване на доходите\", категоричен бе Станишев. Той добави, че когато десните обвиняват социалистите, че само харчат, трябва да припомним, че  ПЕС е започнала няколко инициативи, които могат да донесат много постъпления в европейския и националните бюджети. \"Инициирахме данък върху големите корпорации, които имат приход по-голям от БВП на България, а плащат данъци по-малки от една средна фирма. Доказали сме, че когато искаме да направим нещо социално, първо осигуряваме финансовия ресурс за него\", добави Сергей Станишев. Той коментира, че над 850 млрд. евро годишно не влизат в бюджетите на страните членки заради избягване на данъчното облагане. \"Огромните корпорации, които избягват да плащат данъци, трябва да ги плащат в страните, където работят\", заяви още Сергей Станишев.  ", "date": "2019.05.16", "title": "Сергей Станишев: Само социалистите могат да променят България и Европа"}
{"url": "http://www.cross.bg/stranata-bistritza-nusuyd-duzhdove-1604342.html", "text": "/КРОСС/ Националният институт по хидрология и управление на водите в Румъния издаде тази сутрин предупреждение \"червен код\" за опасност от наводнения във водосборните басейни на няколко реки в северните окръзи Марамуреш и Бистрица-Нъсъуд, съобщава Медиафакс.Хидролозите предупреждават, че се очакват гръмотевични бури, силни ветрове и поройни дъждове в много части на страната до 17 май, както и опасно прииждане на реките Сомешул Маре, Шиеу, Иза и Вишеу в северната част на страната. Близо 40 души са евакуирани в окръг Бистрица-Нъсъуд, а няколко семейства от окръг Муреш са заминали при роднини след поройните дъждове през изминалата нощ.Наводнени са над 100 къщи, близо 400 дворове и над 50 мазета. Военни пожарникари участват в изпомпването на водата от наводнените жилища и обществени обекти. ", "date": "2019.05.16", "title": "Червен код за опасност от наводнения в Северна Румъния"}
{"url": "http://www.cross.bg/avgyst-sistemata-period-1604343.html", "text": "/КРОСС/ Тол системата да стартира с 3-месечен тестови период от 16 август, след който да се определят окончателните тарифи за камионите и автобусите. За това са се разбрали представители на бранша и регионалното министерство на среща при премиера Бойко Борисов.Превозвачите са се ангажирали да монтират бордови устройства на всички автомобили, за да се проследи реалният трафик, съобщи ресорният министър Петя Аврамова.Ще се направят законови промени, за да се въведе тестовият период, уточни тя. Симулационните тестове на тол системата, при която превозните средства над 3.5 ще плащат пътни такси за изминато разстояние, а не за време, започнаха на 15 май, а въвеждането беше планирано за 16 август. ", "date": "2019.05.16", "title": "Тол системата тръгва тестово за 3 месеца от 16 август "}
{"url": "http://www.cross.bg/marihyana-bili-grama-1604341.html", "text": "/КРОСС/ Във Варна задържаха трафиканти на повече от седем килограма марихуана. При реализация на оперативни служби на МВР на 14 май са били арестувани двама мъже, съобщават от Окръжна прокуратура-Варна, които пряко са ръководили операцията.След проведена сделка с 6925 грама марихуана са спипани 34-годишният продава от Варна и 41-годишният купувач, който е софиянец. При претърсване, извършено по-късно в дома на продавача, са били намерени и иззети още 482 грама марихуана, както и значително количество пари.Купувачът пък бил арестуван в момент на транспортиране на дрогата, която превозвал в собствения си автомобил.Двамата задържани са в ареста за 72 часа с прокурорско разпореждане. Те ще бъдат привлечени като обвиняеми за разпространение и държане с цел разпространение на високорискови наркотични вещества в големи размери, като за варненеца това е рецидив.Ако бъдат признати за виновни, ги грози наказание лишаване от свобода. Купувачът може да получи от 3 до 12 години, а продавачът - от 5  до 15 години. Към наказанието лишаване от свобода в закона са предвидени  и тежки глоби, допълват от прокуратурата. ", "date": "2019.05.16", "title": "Арестуваха наркотрафиканти след сделка за 7 килограма марихуана"}
{"url": "http://www.cross.bg/zadulzhenieto-dans-advokatite-1604340.html", "text": "/КРОСС/ Депутатите окончателно одобриха промените в Закона за мерките срещу изпирането на пари, с които отпада задължението на адвокатите да докладват пред Държавна агенция „Национална сигурност\" (ДАНС) за съмнителни операции или сделки на свои клиенти.Този ангажимент предизвика недоволството на гилдията, след като бе въведен в началото на тази година, и дори се стигна до множество протести пред Висшия адвокатски съвет.Причината - според адвокатите така те се превръщат в доносници и нарушават адвокатската тайна между тях и клиентите им, която е гарантирана от Конституцията. За да бъде взето компромисно решение се стигна до създаването на работна група, в чийто състав влязоха депутати от Комисията по вътрешна сигурност и обществен ред, както и представители на ДАНС и Висшия адвокатски съвет, а прецизираните текстове бяха внесени от ГЕРБ.Новите текстове предвиждат декларация за действителни собственици на фирми да подават само онези, които не са вписани в регистър Булстат или в Търговския регистър. С новите разпоредби отпада и задължението дружествата да внасят в спецлужбите вътрешните си правила срещу прането на пари. Те ще имат обаче на разположение половин година, след като ДАНС публикува рисковете на страницата си, да ги идентифицират и да ги включат в своите фирмени правилници. ", "date": "2019.05.16", "title": "Отпадна задължението на адвокатите да докладват на ДАНС за свои клиенти "}
{"url": "http://www.cross.bg/smetki-bezlov-polititzi-1604344.html", "text": "/КРОСС/ Смятам, че господин Цацаров е много добре запознат с модела на офшорните зони. Трябва да разглеждаме случващото се в предизборен контекст. Двете големи политически сили говорят за офшорките на конкурентната. Това заяви Тихомир Безлов от Центъра за изследване на демокрацията пред bTV по повод искането на главния прокурор службите да му предадат цялата налична информация за парите на властта в чужбина.\"Има някакви предположения, че в седмицата преди изборите ще се извадят такива информации. Това, което може да се случи, е да се подадат сигнали в ДАНС за някакви политици. Не факти и данни, а сигнали. Проблемът е как се проверяват тези сигнали. В България, ако искате да създадете проблем на конкурента, подавате сигнал, за да го вкарате в една спирала от проблеми и проверки\", смята анализаторът.За офшорните сметки на политиците се заговори малко след \"Апартаментгейт\".\"За да се иска подобна информация от офшорни страни, трябва да има някакво основание като например престъпление или тероризъм, което е да е заявено в искането\", отбеляза Безлов.\"Не може просто да питате тия политици имат ли сметки\", каза Безлов и допълни, че страни като Швейцария и Сингапур не отговарят на искания за информация от държави като България. Според него няма да има разкриване на офшорни сметки на политици. ", "date": "2019.05.16", "title": "Тихомир Безлов: Няма да има разкрития за офшорните сметки"}
{"url": "http://www.cross.bg/trump-kitaii-polozhenie-1604345.html", "text": "/КРОСС/ Американският президент Доналд Тръмп обяви извънредно положение за защита на телекомуникационните мрежи на Съединените щати от чуждестранни заплахи. Доналд Тръмп подписа изпълнителна заповед за извънредно положение в защита на телекомуникационните мрежи на САЩ от чуждестранни заплахи.С указа се забранява на американски компании да използват телекомуникационно оборудване, произведено от компании, които могат да представляват опасност за сигурността на страната. Решението е смятано за част от по-широките усилия да се забрани достъпа на китайския технологичен гигант „Хуауей\" до американския пазар.Вашингтон смята, че оборудване на третия по големина производител на смартфони може да се използва от Китай за шпионаж. През август миналата година Тръмп подписа указ, който забранява на правителствените агенции да използват оборудване, произведено от тази и още една китайска компания.Доналд Тръмп, президент на САЩ: Имахме леки спречквания с Китай, защото от десетилетия към нас се отнасяха несправедливо. Отдавна това трябваше да се промени и сега го правим. Ние сме в изключително силна позиция. Години наред губехме между 300 и 500 милиарда долара годишно от Китай и търговията с Китай. Не можем повече да го допускаме.„Хуауей\" и свързаните с нея 70 юридически лица са включени в черен списък на американското министерство на търговията.В отговор китайската технологична компания обяви, че ограниченията нарушават правата ѝ.  ", "date": "2019.05.16", "title": "Тръмп обяви извънредно положение в защита на телекомуникационните мрежи на САЩ "}
{"url": "http://www.cross.bg/ychiteli-zheni-vuzrast-1604346.html", "text": "/КРОСС/ В системата на образованието работят 50 8466 учители, сочат данните на НСИ.От тях в сферата на началното образование работят 19 948 учители, от които 18 685 са жени. В прогимназиалните класове /V-VII/ преподават 18 644 учители, от които 14 900 са жени. И в гимназиалните класове са наети 12 254 преподаватели, от които 9 848 са жени.От всички над 50 хил. преподаватели в общообразователните и професионални училища 48 014 са с висше образование, 2 500 са професионални бакалаври, и едва 332 са със средно образование.Профилът на българския учител се допълва и от неговата възраст, като 10 061 души са на възраст между 55 и 59 г., 9 456 са от 50 до 55 г., и 8 592 са във възрастовата група между 45 и 49 г. Над 6 хил. от българските учители са на над 60-годишна възраст.Най-много преподаватели след тези в общообразователните училища има в професионалните гимназии - близо 9 хил. души, като по-голямата част от тях - 4 999 души са на възраст между 50 и 59 години. В училищата по изкуствата и спортните училища преподават 1 632 професионалисти. ", "date": "2019.05.16", "title": "НСИ: Мнозинството учители са жени над 55 г. "}
{"url": "http://www.cross.bg/stupki-purvi-kompaniyata-1604336.html", "text": "/КРОСС/ ЕРП Север започна прием на заявления за триседмичната платена лятна програма за ученици и студенти - „Първи стъпки в кариерата\". За участието си в програмата бъдещите инженери получават възнаграждение, а след края на обучението имат възможност да кандидатстват за постоянна позиция в компанията. Всеки студент 3-ти и 4-ти курс, както и ученик 12-ти клас, обучаващ се в сферата на Енергетиката, може да заяви участие в „Първи стъпки в кариерата\".Програмата има за цел да позволи на учащите да усвоят първоначален професионален опит в реални работни условия и да формират умения за работа в енергийния сектор. По време на обучителния период участниците в „Първи стъпки в кариерата\" се обучават от опитни квалифицирани колеги в ЕРП Север. Натрупаната практика в голяма енергийна компания с утвърден работодателски бранд ориентира учащите в професионалния профил, който искат да изберат за своето бъдещо кариерно развитие. Запознаването с процесите в компанията и усвояването на знания в корпоративна среда са приложими във всяка сфера на сектор Енергетика.Програмата „Първи стъпки в кариерата\" се провежда в Североизточна България за четвърто поредно лято и улеснява прехода на бъдещите енергетици от учебния процес към техния активен професионален път. Успехът на лятното обучение се дължи на тясното сътрудничество на ЕНЕРГО-ПРО с техническите учебни заведения в Североизточна България. Всяка година електроразпределителната компанията осигурява работни места на десетки младежи, правещи първи стъпки в своето професионално развитие в енергийната сфера. Провеждат се активни информационни кампании в средните и висши училища на територията, обслужвана от ЕРП Север, за популяризиране на възможностите за професионално развитие и стаж. Енергийната компанията очаква заявленията на желаещите да се включат в програмата кандидати на имейл careers@energo-pro.bg с тема „Първи стъпки\" до 14 юни 2019 г. Пълна информация за актуални проекти, стажантски и постоянни позиции са публикувани в секция Кариери на сайта на ЕНЕРГО-ПРО:  ", "date": "2019.05.16", "title": "ЕРП Север стартира лятната обучителна програма „Първи стъпки в кариерата“ за 2019 година"}
{"url": "http://www.cross.bg/sy-boiini-rysiya-1604328.html", "text": "/КРОСС/ Президентът на Русия Владимир Путин нареди Въздушно-космическите сили на страната да бъдат въоръжени с нови машини, включително с изтребители от пето поколение Су-57. Производителят направи отстъпка от цената и руският бюджет ще може да купи почти пет пъти повече такива самолети от предвиденото, пише \"РБК\".До 2028 г. с изтребители Су-57 трябва да бъдат преоборудвани най-малко три полка от руската армейска авиация, заяви Путин на военно съвещание в Сочи.Главнокомандващият разпореди в същия срок да се модернизира и нейният хеликоптерен парк с най-малко 100 съвременни бойни летателни апарата Ми-28НМ.Руските многоцелеви изтребители Су-35С и Су-57 са \"машини с уникални характеристики, най-добрите в света\", отбеляза президентът.Държавната програма на Русия за покупка на въоръжения предвиждаше войските да получат 16 Су-57 до 2027 г., напомня вестникът, цитиран от БТА. Печатът обаче цитира уточнение на Владимир Путин, че военната промишленост прави двайсетпроцентова отстъпка от цената, благодарение на което ще бъдат купени 76 такива самолета.Су-57 е първият руски изтребител от пето поколение; точните му характеристики не се съобщават. Знае се, че самолетът може да носи оръжия от клас \"въздух-въздух\" и \"въздух-земя\". От февруари 2018 г. машини от този модел се изпробваха в бойни условия в Сирия, припомня \"Известия\".По данни на \"Комерсант\" договорът за покупка на 76 изтребителя Су-57 е на стойност около 170 милиарда рубли. \"Това го прави най-големия в историята на авиацията и гарантира, че мощностите на авиационния завод в Комсомолск на Амур ще бъдат натоварени най-малко десетилетие напред. Споразумението може да бъде подписано в присъствието на президента по време на въздушно-космическото изложение МАКС-2019\" през юли т. г., добавя всекидневникът.Изявлението на Путин поражда куп въпроси у военните експерти, коментира специализираното онлайн издание \"Авиа\".\"76 изтребителя Су-57, приети на въоръжение в Русия, няма да могат дори да оправдаят изцяло средствата, отпуснати за разработка на този боен самолет. А да не говорим, че десетки милиарди рубли са отишли само за създаване на двигателя от т. нар. втори етап\", заявява специалист, цитиран в статията.В рамките на проекта Су-57 първоначално бе предвидено да бъдат създадени почти хиляда бойни машини от пето поколение, повечето предназначени за износ. Обаче Китай, Индия, Иран и Южна Корея се отказаха от намерението да купят руските бойни самолети, посочва \"Авиа\".  ", "date": "2019.05.16", "title": "Русия се превъоръжава с изтребители от пето поколение  "}
{"url": "http://www.cross.bg/bulgariya-prevozvachi-sistemata-1604329.html", "text": "/КРОСС/ Започна срещата на премиера Бойко Борисов с представители на превозваческия бранш. Очаква се на нея да бъде обсъдена темата за обхвата на пътищата, за които ще се плаща тол такса, както и за размера на тарифите.В сряда ресорният заместник-министър на регионалното развитие и благоустройство Николай Нанков каза, че след поредица от срещи с транспортния бранш и на експертно ниво са доближени позициите по отношение на обхвата, на тарифите и други детайли. „Целта е да имаме справедлив модел на тарифиране и да спазим европейския принцип, който натоварва да плаща повече\", обясни тогава Нанков. Искаме да създадем необходимите условия за развитие на транспортния бранш, но и да не лишаваме пътния сектор от ресурс за ремонт и рехабилитация. Всеки компромис по отношение на обхвата и тарифата ще влияе в дългосрочен план върху качеството на пътищата и изграждането на автомагистралния пръстен, заяви още заместник-министърът.Министерството на регионалното развитие и благоустройството започна от началото на април разговори с превозвачите за размера на таксите, които ще се начисляват за използване на републиканската пътна мрежа с въвеждането на тол системата за тежкотоварни автомобили над 3,5 тона от 16 август 2019 г. На този етап предложението е да се таксуват около 50 на сто от републиканската пътна мрежа, т.е. около 10 000 км. Останалите 10 000 км и 20 000 км общинска пътна мрежа ще са безплатни за тежкотоварните автомобили над 3,5 т след въвеждането на тола. Тарифите са изработени от експерти на Световната банка, която е консултант на Агенция \"Пътна инфраструктура\". Изискването на МРРБ беше да се предложат цени, по-ниски от средноевропейските, които обаче да отчитат географското ни положение. Приходите от тол таксите ще осигурят допълнителен ресурс за ремонт и изграждане на пътища.При изработването на тарифите МРРБ се водеше и от политиката цените да са такива, че да не доведат до поскъпване на основните продукти от потребителската кошница. МРРБ ще предложи за най-масовият тежкотоварен транспорт между 3,5 т и 12 тона таксата да е около 10 ст. За по-тежките автомобили таксите ще са по-високи.По неофициални данни предложените цени са обвързани с вида на автомобила и неговата екологичност, като най-ниската е близо 5 ст./км за автобусите EURO 6, а най-високата - близо 95 ст./км е за камиони над 12 тона с четири и повече оси EURO 1 и EURO 2.Транспортният и спедиторски бизнес предлагат при определяне на размера на тол таксите в България да се приеме германската система, но съобразена с БВП на България, който е около пет пъти по-малък от този на Германия.Конфедерацията на работодателите и индустриалците в България /КРИБ/ поиска отлагане на въвеждането на тол системата до началото на следващата година. КРИБ настоява в обхвата на платените трасета да останат само магистралите и първокласните пътища, които са част от европейската транспортна мрежа. \"По този начин системата за таксуване ще бъде насочена основно към транзитното движение и едновременно с това ще даде алтернатива на превозвачите, които работят на българския пазар\", се казва в позицията на КРИБ. Според организацията около 40 на сто от тежкия трафик по българските пътища е транзит. Според бизнеса никъде по света не се плаща за пътища трети клас и компаниите настояват те да бъдат извадени от обхвата на тол таксите.Срещу първоначално обявените пътни такси се обявиха от бизнеса. Според тях те са прекалено високи и ще доведат до увеличаване на цените на стоките и на билетите за междуградските автобуси.Председателят на Българската петролна и газова асоциация Живодар Терзиев тези дни съобщи, че има вероятност още от края на август заради тол таксите да има средно с 3 - 4 стотинки на литър увеличение на цените на горивата. Плащането на тол таксата ще се отрази в цената на транспорта на горива с 30 на сто, което, прехвърлено към литър гориво, ще е между три и четири стотинки, обясни Терзиев и допълни, че това е такса, която бизнесът подобно на ДДС и акцизите, ще плаща всеки месец.Задължителен шестмесечен тестови период на тол системата поискаха в обща позиция браншовите сдружения в сектор \"Транспорт\" и \"Спедиция\". Транспортният бранш подкрепя въвеждането на тол системата в България, но при ясни правила, спазени технически изисквания и прозрачност. Документът е подписан от Съюза на международните превозвачи, Асоциацията на българските предприятия за международни превози и пътищата, Конфедерацията на автобусните превозвачи, Националното сдружение на българските превозвачи, Камарата на автомобилните превозвачи в България, Асоциацията на българските търговци, производители, вносители и превозвачи на горива, Камарата на автомобилните превозвачи в България и Българската асоциация на сдруженията в автомобилния транспорт. Сдруженията настояват още да им бъде предоставена картата с построените пътни рамки и прилежащото им оборудване с координати на местоположението им преди стартирането на тестовете. ", "date": "2019.05.16", "title": "Започна срещата на премиера с превозвачите за тол системата "}
{"url": "http://www.cross.bg/aiifelovata-kyla-subitiya-1604327.html", "text": "/КРОСС/ Една от най-известните забележителности в света - Айфеловата кула, навършва достолепните 130 години. Високият 300 м монумент е един от най-разпознаваемите символи на Франция и на европейската цивилизация.Построена през 1889 г., Айфеловата кула си е извоювала славата на един от най-посещаваните туристически обекти в света. Средно 7 млн. души годишно изкачват стъпалата ѝ, за да се полюбуват на удивителната гледка на Париж, разкриваща се от върха ѝ.А откакто е построена, през нея са минали около 300 млн. души, съобщава Bulgaria ON AIR.По случай годишнината, в Париж се провеждат различни събития. Сред най-впечатляващите е 10-минутно светлинно шоу, посветено на историята на кулата. То ще се повтаря на всеки кръгъл час до полунощ.А настроението на посетителите ще поддържат джаз музиканти.За дългогодишната си история \"Желязната дама\", както я наричат парижани, е станала домакин и няколко важни събития.От кулата се извършват едни от първите телеграфски, радио и телевизионни излъчвания. През 1908 г. от нея е изпратено и първото радиосъобщение на далечно разстояние.Айфеловата кула изменя височината си според сезона. Ако я посетите през лятото тя ще е със 17 см по-висока. Това е така заради силното слънце, от което металът се разширява.А всяка вечер 20 000 светлини я украсяват. На всеки кръгъл час тя примигва в продължение на 5 минути.  ", "date": "2019.05.16", "title": "Айфеловата кула навърши достолепните 130 години"}
{"url": "http://www.cross.bg/zayavi-iliev-pazar-1604330.html", "text": "/КРОСС/ „Нямаме ангажименти към промишления ток. Националната електрическа компания (НЕК) не влияе върху цената на електроенергията\", заяви изпълнителният директор на дружеството Петър Илиев пред NOVA. Тези негови твърдения категорично отхвърли Румен Радев от Асоциацията на индустриалния капитал в България (АИКБ).„Естествено, че може НЕК да влияе на цените\", заяви той. И поясни, че компанията е „особен казус - и обществен доставчик, произвежда ток и е търговец, включително и на свободния пазар\". Радев сравни НЕК с футболен съдия, който с решенията си може да повлияе на крайния изход от мача, може дори да отиграе топката или да подаде голов пас.„Визираме поведение на НЕК, което намираме за неадекватно, и то не само във въпросните два дни (тези с най-висока цена на промишления ток, бел.ред.). Настояваме за силни мерки и реформи в енергийната система като цяло\", каза още Радев, пояснявайки, че това е желанието на всички работодатели у нас. Според него се създава \"изкуствен, и то търговски, а не фактически дефицит на електроенергия\".Петър Илиев опроверга твърдения, които преди дни направи бизнесменът и член на Управителния съвет на БТПП Красимир Дачев. Той каза няколко неистини за НЕК. Каза, че ролята на НЕК е да произвежда толкова ток, колкото трябва на държавата. Но така беше допреди 25 години. Дачев заяви още, че НЕК казва кое трябва да включим и дали да го включим, но в отговор аз ще кажа, че НЕК спазва законите на страната и разпоредбите на Комисията за енергийно и водно регулиране (КЕВР)\", заяви Илиев.Той бе категоричен, че НЕК няма задължение да продава ток на свободния пазар. Единственият ангажимент на компанията в тази насока бил свързан с дело на Европейската комисия срещу България за манипулации на свободния пазар. Освен това, НЕК имал пълното право да продава излишното количество електроенергия на същия този пазар. \"България си избра този модел - от 2014 г. токът се продава по графици и целият свободен се продава само на борсата\", каза още Илиев. И той се съгласи с твърдението, че проблем с промишления ток има. ", "date": "2019.05.16", "title": "Работодателите и НЕК в схватка за цените на тока"}
{"url": "http://www.cross.bg/filmite-rezhisyorite-karpentur-1604331.html", "text": "/КРОСС/ \"Навремето изобщо не съм си представял, че филмите ми впоследствие ще имат подобно влияние\", споделя майсторът на хорър филмите Джон Карпентър, отличен с наградата \"Златна карета\" на \"Петнайсетдневка на режисьорите\" в Кан, предаде Франс прес.Почетното отличие се присъжда от 2002 г. от Френското дружество на режисьорите като признание за новаторския подход, находчивостта, храбростта и верността към принципите на творческата независимост на лауреата.Наградата се връчва на откриването на паралелния конкурс \"Петнайсетдневката на режисьорите\" в Кан. Сред предишните й носители са Клинт Истууд, Джим Джармуш, Джафар Панахи, Аниес Варда, Джейн Кемпиън, Вернер Херцог. Миналата година със \"Златна карета\" беше почетен Мартин Скорсезе.Ако трябва да бъда честен, не знам какво означава да съм носител на тази награда. Дали не е защото съм стар? Въпреки това съм наистина поласкан\", казва 71-годишният кинодеец.Джон Карпентър е познат с работата си над поредицата \"Хелоуин\" и филмите \"Мъглата\", \"Нещото\", \"Кристин\", \"Бягство от Ню Йорк\".", "date": "2019.05.16", "title": "Джон Карпентър взе приза „Златна карета” в Кан "}
{"url": "http://www.cross.bg/nyama-virysi-obyasni-1604333.html", "text": "/КРОСС/ Вчера се появи информация, че се задава нова грипна вълна. За една седмица близо 1 700 души са се разболели. Главният държавен здравен инспектор доц. д-р Ангел Кунчев обясни, че това са напълно неверни твърдения. Грипни вируси няма вече от доста време, няма и съмнения. Той обясни, че става въпрос за други респираторни вируси. Болестта протича дори без температура, без силно засягане на общото състояние. Проблемите идват по-скоро от горните дихателни пътища - хрема, промени в гласа, болки в гърлото. Не е фатално да не се отиде на лекар, защото докторът няма да предпише нещо, което да влияе на самия вирус, няма такива препарати. Ако все пак става въпрос за малко дете или за човек с хронични заболявания, може да се потърси лекарска помощ, но това много рядко се налага при този тип вируси, коментира д-р Кунчев.", "date": "2019.05.16", "title": "Бум на заболелите от грип"}
{"url": "http://www.cross.bg/stoiinost-dulzhina-indikativnata-1604332.html", "text": "/КРОСС/ Агенция „Пътна инфраструктура\" стартира обществена поръчка за избор на изпълнители при рехабилитацията на 126 км второкласни и третокласни пътища. Ще бъдат основно ремонтирани близо 47 км от път II-23 Русе - Кубрат, около 27 км от път II-53 Поликраище - Елена - Сливен, над 23 км от път III-559 Полски градец - Тополовград - с. Устрем, близо 10 км от път III-2077 Каблешково - Межден и около 19 км от път III-9004 Варна - Житница. Общата индикативна стойност на поръчката е над 95 млн. лв. без ДДС. Офертите се приемат до 17:30 ч. на 13 юни т. г.Обществената поръчка е в 6 обособени позиции:•\tОбособена позиция 1 - Лот 31 Път II-53 Поликраище - Елена - Сливен от км 34+400 до км 46+290 и от км 72+200 до км 87+301, с обща дължина 26,991 км, области Сливен и Велико Търново. Индикативната стойност е 23 170 000 лв. без ДДС; •\tОбособена позиция 2 - Лот 32 Път II-23 Русе - Кубрат от км 0+030 до км 21+550, с обща дължина 21,520 км, област Русе. Индикативната стойност е 19 150 000 лв. без ДДС; •\tОбособена позиция 3 - Лот 33 Път II-23 Русе - Кубрат от км 21+550 до км 46+771, с обща дължина 25,221 км, области Русе и Разград. Индикативната стойност е 18 610 000 лв. без ДДС; •\tОбособена позиция 4 - Лот 34 Път III-559 Полски градец - Тополовград - с. Устрем от км 4+500 до км 23+520 и от км 35+060 до км 39+450, с обща дължина 23,410 км, област Хасково. Индикативната стойност е 16 110 000 лв. без ДДС; •\tОбособена позиция 5 - Лот 35 Път III-2077 Каблешково - Межден от км 11+000 до км 20+564.83, с обща дължина 9,565 км, област Силистра. Индикативната стойност е 5 410 000 лв. без ДДС; •\tОбособена позиция 6 - Лот 36 Път III-9004 Варна - Белослав - Разделна - Падина - Житница от км 18+212 до км 21+176, от км 24+169 до км 25+604 и от км 27+400 до км 41+839, с обща дължина 18,838 км, област Варна. Индикативната стойност е 12 810 000 лв. без ДДС.Срокът за изпълнение на строителните дейности е 10 месеца.Проектите ще кандидатстват за финансиране от ОП „Региони в растеж\" 2014-2020 г., при спестен финансов ресурс по програмата.  ", "date": "2019.05.16", "title": "АПИ откри обществена поръчка за рехабилитацията на 126 км пътища"}
{"url": "http://www.cross.bg/timermans-evropa-zayavi-1604334.html", "text": "/КРОСС/ Предизборният дебат в Брюксел между шестимата водещи кандидати за председател на Еврокомисията завърши. Водещите кандидати за високия пост - на Европейската народна партия Манфред Вебер и на Партията на европейските социалисти Франс Тимерманс се обявиха за единна Европа срещу глобалните предизвикателства, в това число и срещу Китай и Съединените щати.Къде е единството, щом има лидери, които искат пари от Путин, а после отиват на аудиенция при Тръмп, който иска да разбие единството на ЕС, попита Тимерманс:„За първи път в историята имаме американски президент, който смята, че е в негов интерес Европа да бъде слаба и разделена. За нас това е опасно. Ако сме отслабени и разделени, няма да можем да отстояваме нашите ценности пред света. Затова ни трябва европейско единство\", каза Тимерманс, както и добави, че ако Европа не е единна, Путин и Тръмп ще поръчват и музиката, и съдържанието ѝ.„Това, което се случва в Белия дом, не е нашият начин за правене на политика. Затова трябва да сме стриктни и ясни. Аз бих предложил на американския президент да постигнем сделка върху индустриалните стоки, но само ако прилагаме партньорството на практика. Ако искате да ни принуждавате, Европа трябва да се изправи и да отговори подобаващо\", заяви от своя страна Вебер.Друга тема, върху която кандидатите дебатираха беше страните-данъчен рай. Кандидатът на Алианса на либералите и демократите за Европа  Маргрете Вестегер заяви, че трябва да се наложи облагане на цифровия сектор, тъй като много дружества там не пращат данъци, както и че трябва да се предвиди долна граница за ставката за корпоративния данък. Тимерманс настоя тази ставка да бъде 18 на сто.От своя страна кандидатът на Европейска народна партия Манфред Вебер заяви, че е бил горд, когато Европейската комисия е решила да предприеме действия срещу Ирландия в тази насока.В частта за климата кандидатът на Европейска левица Нико Куе заяви, че мултинационалните компании са виновни за 70 на сто от замърсяването и би било несправедливо да бъде облаган европейския гражданин заради мерки, свързани с опазването на планетата.По друг въпрос - кризата с миграцията, и Тимерманс, и Вебер се обявиха за план Маршал за Африка като част от справяне с проблема. По темата за възхода на популистите Вебер заяви, че трябва да се изправим срещу тези, които искат да унищожат Европа.Заради Брекзит в момента Обединеното кралство прилича на Игра на тронове на стероиди - трябва да върнем хората към европейския проект и да чуем тези, които имат конструктивни решения, каза още Тимерманс. ", "date": "2019.05.16", "title": "Предизборен дебат в Брюксел на водещите кандидати за председател на ЕК "}
{"url": "http://www.cross.bg/galaktikite-poveche-surtzata-1604335.html", "text": "/КРОСС/ В сърцето на всяка галактика, включително и на нашия Млечен път, дебне свръхмасивна черна дупка. Това е истинско космическо чудовище, което с лекота би събрало в себе си милиони Слънца. Понякога чудовището огладнява и тогава галактиката може да се превърне в обект, изхвърлящ колосални количества енергия. Добре дошли в света на квазарите и блазарите!Гостите на събитието „Ratio представя: Тайните в сърцата на галактиките\" в Пловдив ще научат повече за тези обекти, наречени активни галактични ядра. Науката ги открива преди малко повече от 50 години, но разкриването на цялата история за тяхната еволюция, механизъм на лъчения и класификация отнема десетилетия. Днес учените продължават да ги изследват активно, а отговорите, които търсят, дават по-добра представа за развитието на цялата Вселена и нейното минало.Тайните в сърцата на галактиките ще разкрие д-р Владимир Божилов. Той е преподавател в катедра „Астрономия\" на Физически факултет на Софийски университет, активен комуникатор на науката и лектор в планетариума на Детски научен център „Музейко\". В периода 2012-2018 г. е бил научен, а след това и главен редактор на сп. ВВС ЗНАНИЕ.Д-р Божилов е активен популяризатор на науката и редовен лектор на Софийския фестивал на науката, Европейска нощ на учените и други. Спечелва второ място в конкурса за комуникация на наука „Лаборатория за слава FameLab\" 2010 и първа награда в международното му издание „Hall of FameLab\" 2014 в Лондон, Великобритания. Чест гост е в радио и телевизионни предавания, където разказва на достъпен език най-новите открития от областта на Космоса. Съавтор е на книгата „Живот и Вселена\" и автор на повече от 30 научни и над 70 научнопопулярни публикации. От февруари 2017 г. е Национално контактно лице по Програма Хоризонт 2020.„Ratio представя: Тайните в сърцата на галактиките\" ще се проведе на 22 май от 19:00 часа в клуб „VOID\" в Пловдив.Събитието се организира от организацията за популярна наука Ratio. Входът е свободен, а повече за събитието можете да научите на сайта на. ", "date": "2019.05.16", "title": "Ratio разкрива тайните в сърцата на галактиките на 22 май"}
{"url": "http://www.cross.bg/zadurzhani-kypata-bulgariya-1604317.html", "text": "/КРОСС/ Около 40 души са задържани преди и по време на мача за Купата на България снощи. Това съобщават от пресцентъра на МВР.От там допълват, че не са допуснати сериозни нарушения на обществения ред. Малко преди седем е имало сбиване между фенове на „Ботев\" - Пловдив и привърженици на „Левски\". Пловдивчаните били нападнати от маскираните маскирани сини ултраси. Част от нападателите били задържани непосредствено след инцидента, а останалите опитали да се укрият във фен клуб на \"Левски\" на ул. „Цар Симеон\". Общо 19 души са отведени в районното управление. Има и петима фенове, задържани с пиратки, бомбички и димки.А Пловдив днес очаква на Купата на България. Ще празнуват феновете на Локомотив, след като любимият им отбор спечели снощи ценния трофей за първи път в историята си.Мачът между двата пловдивски отбора на стадион Васил Левски завърши с 1 на 0 в полза на Локо. Историческия финал в София на живо изгледаха повече от 20 хиляди фенове. ", "date": "2019.05.16", "title": "Феновете на \"Локо\" (Пловдив) очакват Купата на България "}
{"url": "http://www.cross.bg/predimno-grumotevitzi-mesta-1604318.html", "text": "/КРОСС/ Днес облачността над по-голямата част от страната ще е предимно значителна. В сутрешните часове краткотрайни превалявания ще има на места в Източна България. След обяд на много места, главно в Западна и Централна България, ще има краткотрайни, в отделни райони - интензивни валежи, придружени с гръмотевици. Вятърът ще е слаб от изток-югоизток.Максималните температури ще са предимно между 18°-23°, в София - около 18°. Атмосферното налягане слабо ще се понижи, ще е по-ниско от средното за месеца. В петък валежи ще има отново на много места в страната, в следобедните часове ще са придружени с гръмотевици. Преобладаващите максимални температури ще бъдат между 20° и 25°.В събота в източните и планинските райони все още ще има превалявания и гръмотевици, но от запад ще започне бързо подобрение на времето и повишение на температурите. В неделя ще се усили вятърът от юг-югозапад и ще се затопли чувствително. Ще бъде предимно слънчево с максимални температури между 28° и 33°. ", "date": "2019.05.16", "title": " Облачно и дъждовно до събота"}
{"url": "http://www.cross.bg/predstavyat-mashinite-za-elektronno-glasyvane-na-evrovota-1604316.html", "text": "/КРОСС/ Демонстрация на машините за евровота. Днес в Централната избирателна комисия фирмата доставчик ще представи устройствата, с които на 26 май в 3000 секции ще може да се гласува машинно. Устройствата вече са минали през одит, който е проверил достоверността на вота.А за тяхната киберсигурност от МВР са създали необходимата организация за охраната им до деня на европейските избори.", "date": "2019.05.16", "title": "Представят машините за електронно гласуване на евровота"}
{"url": "http://www.cross.bg/pari-zakona-dans-1604319.html", "text": "/КРОСС/ Депутатите ще обсъдят на второ четене промени в Закона за мерките срещу изпирането на пари, с които отпада задължението дружествата да внасят в ДАНС вътрешните си правила срещу прането на пари. Парламентът трябва да реши и дали да се предоставят допълнителни полицейски правомощия на армията.Депутатите ще разискват възможността армията да може да оказва помощ на държавните органи в противодействието на заплахи с особено висока степен на обществена опасност за населението. Промените в закона за отбраната и въоръжените сили предвиждат още  при наличие на обективна невъзможност за осигуряване на безплатна храна и ободряващи напитки по време на занятия, учения, тренировки и лагери, на военнослужещите да се изплаща левовата им равностойност.С измененията в закона за мерките срещу изпирането на пари дружествата, които трябва да изпратят за одобрение в ДАНС своите планове за обучение на служителите по разпознаване на съмнителни операции или сделки във връзка с прилагането на закона, ще имат 6-месечен срок от публикуването в сайта на ДАНС на националната оценка на риска, да идентифицират рисковете и да ги включат в своите правилници, без да са задължени да ги внасят в дирекцията „Финансово разузнаване\".Декларация за действителни собственици на фирми по закона за мерките срещу изпирането на пари ще подават само онези, които не са вписани в регистър Булстат или в Търговския регистър, както и всички акционерни дружества. С промените отпада и задължението адвокатурата да докладва на ДАНС за всеки свой нов клиент. ", "date": "2019.05.16", "title": "Парламентът гледа на второ четене Закона за пране на пари"}
{"url": "http://www.cross.bg/plovdiv-panair-santimetra-1604320.html", "text": "/КРОСС/ В Пловдив започва традиционният пролетен панаир на занаятите. За първи път ще се проведе и фестивалът \"Споделени нишки\", по време на който майстори-тъкачи ще изработят черга с дължина 2019 сантиметра.Чергата, символизираща домакинството на Пловдив като Европейска столица на културата, ще се тъче от майсторите няколко дни на централната пешеходна улица. Пловдивчани и гостите на града също ще могат да се включат под вещото им ръководство.  Последните 19 сантиметра от чергата ще бъдат изтъкани от кмета Иван Тотев и от посланиците на държавите, чиито участници посреща форумът.Ще има и работилници  в Стария град , където децата ще могат да научат повече за тъкачеството. Там своите умения ще демонстрират и гостуващите на фестивала майстори ножари.Близо 70 ще са участниците в пролетния панаир, като те ще демонстрират над 20  занаята , сред които шапкарство, художествена обработка на дърво, изработване на изделия от кожа, плъстене, стъклопис, свещолеене, кошничарство, художествена керамика и металопластика .  ", "date": "2019.05.16", "title": " 2019-сантиметрова черга ще изтъкат на пролетния панаир на занаятите в Пловдив "}
{"url": "http://www.cross.bg/bulgariya-zlateva-energetikata-1604323.html", "text": "/КРОСС/ „Златен шанс да защити националния интерес и въглищната енергетика в комплекса „Марица изток\" пропусна правителството на ГЕРБ в периода, в който България бе председател на Съвета на Европейския съюз\" - това обяви Деница Златева, кандидат за евродепутат от листата на „БСП за България\" и заместник - председател на НС на БСП на срещи в градовете Раднево и Гълъбово. Според нея българската страна е била в състояние да формира много широки коалиции по важни за нея теми, но е избрала да остане в позицията на посредник и докато е била такъв, други страни са наложили своите интереси. Златева даде пример с действията на Франция по пакета „Макрон\", който предизвика огромен дебат и недоволство в транспортния сектор и направи паралел с бездействието на българската страна в сектора на енергетиката. Когато говорим за това- как като българи защитаваме националния си интерес в Брюксел, трябва да сме наясно, че колкото са важни евродепутатите, толкова важна е и позицията на българското правителството. „Сега няма диалог и ние не знаем с какви позиции отиват българските министри в Брюксел\", заяви Златева. Според нея е явна нуждата от промяна на този модел, по който България се държи в рамките на Европейския съюз и тя ще стане факт след избори - европейски, но и парламентарни. „В края на всяка година ЕК публикува законодателните си предложения - важно е в сектора Енергетика българското правителство, евродепутати, национални депутати, синдикати и работодатели веднага след това да седнем на една маса и да защитаваме една национална позиция\" - заяви Деница Златева. За спойката между националната и европейската политика акцентира и Драгомир Стойнев, заместник-председател на ПГ на „БСП за България\" и министър на икономиката и енергетиката в периода 2013-2014. Според него тя ще гарантира заявяване и отстояване на национален интерес в сектора Енергетика. В срещите взеха участие Иван Кръстев, кандидат за евродепутат от листата на „БСП за България\", Таско Ерменков - заместник-председател на Комисията по енергетика в 44 НС, Георги Гьоков - народен представител от Старозагорско, Иван Айолов, зам.-министър на икономиката и енергетиката с ресор „Енергетика\" (2013-2014 г.)", "date": "2019.05.16", "title": "Нужна е промяна на модела, по който се държи България в Европейския съюз"}
{"url": "http://www.cross.bg/myasto-ekaterinbyrg-subralite-1604321.html", "text": "/КРОСС/ Втора вечер на протести и сблъсъци с полицията в руския град Екатеринбург по време на акция срещу строителството на църква. Плановете на градските власти, които предизвикаха недоволството, са храмът да бъде възстановен на същото място, където се е издигал до 1930 година, преди да бъде разрушен от комунистическия режим.Обградени от всички страни от специалните части за борба с безредиците ОМОН, събралите се скандираха \"Това е нашият град\".Жителите на Екатеринбург протестират не толкова срещу възстановяването на храма, колкото срещу унищожаването на парка- любимо място за разходка в центъра на града. Те смятат, че църквата може да бъде изградена и на друго място.При сблъсъците с полицията, която разпръсна със сила събралите се хора, се стигна и до арестуването на няколко десетки души. Съобщава се и за ранени. ", "date": "2019.05.16", "title": " Жители на Екатеринбург излязоха на протест срещу строителството на църква "}
{"url": "http://www.cross.bg/mozaiiki-izlozhba-pametnitzi-1604322.html", "text": "/КРОСС/ 21 древни мозайки от Капитолийските музеи в Рим ще бъдат изложени от днес в Националния археологически институт с музей при БАН. Експозицията, озаглавена \"Цветни визии на Древен Рим\", за първи път напускат пределите на Италия. Паралелно с тази изложба ще бъде открита и втора - постерна, с римски мозайки от България.Директорът на археологическия институт доцент Христо Попов окачестви римските мозайки като специфични паметници на културата, тъй като „трудно се запазват и трудно се реставрират, както и трудно се експортират\".„Затова възможността да имаме на живо едни от най-прекрасните паметници от територията на Древен Рим на античното мозаечно изкуство е нещо извънредно за нас като възможност. Аз поне не се сещам на територията на съвременна България да е имало изложба с живи мозайки, които да са транспортирани и показани на място в някои от нашите музеи\", добави той. ", "date": "2019.05.16", "title": " 21 древни мозайки от Рим показват в Археологическия музей "}
{"url": "http://www.cross.bg/vuzrazhdane-bulgariya-vulchev-1604324.html", "text": "/КРОСС/ Представители на Възраждане начело със своя председател, проведоха вчера обещаната им среща в Министерство на образованието с министър Красимир Вълчев.   Повод за срещата бяха придобилите печална известност обучителни семинари за учителите по история в гимназиалните курсове, организирани от МОН.  От партията на Костадин Костадинов, алармираха за проблема, преди повече от две седмици, когато обявиха, че с тях са се свързали учители по история от няколко български гимназии, които независимо един от друг са им разказали напълно подробно, какво точно се случвало на тези семинари.  По време на провеждането им, лекторите (огромната част, от които, всъщност се оказаха служители на „Америка за България\" и „Отворено общество\") са внушавали на присъстващите български учители по история, да преподават на учениците в гимназиалните курсове, че основният враг на България е Русия, че най-близък приятел ни е Турция, че турско робство не е съществувало, че българите доброволно са приемали исляма и на драго сърце са си давали децата за еничари, че българският народ не е славянски и че най-голямото зло в нашата история е комунизмът между 1944 г. и 1989 г.  По този повод, от Възраждане поискаха с нарочно писмо и среща с Красимир Вълчев, за да обсъдят ситуацията. В него те изразяват своята загриженост от случващото се и заявяват, че се прави опит да се поставят под съмнение или открито да се отричат факти от националната ни история, по отношение на които, у нас съществува абсолютен обществен консенсус и до този момент са считани за неоспорими. Че се прави опит, интерпретациите на фактите, повлияни от временната политическа конюнктура, да заменят самите факти, а самият предмет да се идеологизира, в духа на най-лошите познати практики от недалечното минало. След като, в продължение на две седмици, той нито ги прие, нито отговори на официалното писмо от страна на патриотичната формация, Костадинов и неговите последователи, трябваше буквално да нахлуят в министерството и в хотел „Шератон\", по време на церемонията по награждаването на учителя на годината, за да потърсят обяснение. В крайна сметка, министър Вълчев, след като нямаше как да не се срещне с тях, склони на специална среща с председателя на Възраждане по повод на скандалните семинари, която се състоя вчера. Как е протекла тя, пише самият Костадин Костадинов, във своя Фейсбук-профил: „Току що излязох от срещата с министъра на образованието. Резултатите са следните:1. Вълчев се извини за това, че не е отговорил на искането ни за среща по-рано. 2. Каза, че скандалните обучители Рая Заимова и Лъчезар Стоянов, които са заплашвали българските учители със съд ако говорят на децата за турско робство и ако не им обясняват как Русия е най-големия враг на България, ще бъдат изгонени от обучителния курс. 3. Самият обучителен курс се спира. 4. Вълчев призна, че е имало и друг сигнал, подобен на този, който пуснахме ние от Възраждане, след като бяхме алармирани от български учители.5. Говорихме за съдържанието на учебниците по История, Човекът и обществото, Околен свят, Литература и Музика. Вълчев поиска да му дадем справка с фалшификациите и извращенията в тях, за да ги изпрати на издателствата и те да ги коригират. 6. Поставих въпроса за присъствието на чуждата фондация \"Америка за България\" в българските училища. Министърът не видя нищо лошо в това, след като тя помагала. Не отговори на въпроса ми дали ще мисли така и за фондация \"Турция за България\" и нейното присъствие в българските училища.Като цяло съм доволен от разговора, защото постигнахме краткосрочните си цели. В стратегически план обаче, остава най-важното - промяната на учебниците. Ето защо искам да се обърна към вас със следната молба - пращайте ми сигнали за учебното съдържание. Снимайте страницата на учебника, напишете името на издателството, авторския колектив и коя година е издаден. Мисля до 24 май да подготвя тази справка и да я дам в МОН. Не тая особени надежди, че нещо ще се промени, защото Вълчев е четвъртият министър, с когото разговарям по този въпрос, и днес пак получих същите отговори, които ми даваха и неговите предшественици. Но все пак ще използваме и тази възможност.А когато Възраждане започне да управлява, за учебното съдържание ще имам грижата лично аз. Можете да сте сигурни, че тогава пречки за пренаписването им няма да има:) Излишно е да казвам защо - защото, както е добре известно, САМО НИЕ МОЖЕМ!П.П. И да не забравя - ще изгоним фондация \"Америка за България\" не само извън българското училище, но и извън България.\" Така Възраждане, спря спорния обучителен курс за учителите по история от гимназиалните курсове и практически спечели пълна победа в спора си с образователното ведомство.  В сянката на срещата в МОН, остана и една друга среща, която представители на Възраждане проведоха в Министерство на външните работи, по повод на друга тяхна кауза от последните седмици, а именно правата на българското национално малцинство в Украйна.  След като на 25.04.2019 г. украинският парламент прие закон за задължителното използване на украинския език като официален в цялата страна, включващ мерки, задължаващи всички държавни служители, доктори, учители, адвокати и други, да говорят само на украински език или да бъдат глобени, от партия Възраждане излязоха с позиция в защита на българското национално малцинство в Украйна.  От Възраждане тогава, изразиха своето безпокойство, че този така приет закон, ще наруши грубо правата на българското национално малцинство в Украйна, признати от самата украинска държава, и ще създаде сериозни трудности в неговия всекидневен живот. Също така, от партията на Костадинов, изказаха опасения, че определени текстове от закона за уникалност на украинския език, създават опасност от денационализация и асимилиране на българската етническа общност в тази страна, тъй като плановете за задължително изучаване на украинския език и забележете - култура, съдържащи се в текстовете на същия този закон, ще доведат именно до това. Водени от тези свои притеснения, както и от недоволството си по отношение на липсващата от страна на българската държава реакция, те поискаха среща и с министър Захариева. В крайна сметка, от МВнР склониха на такава, която се проведе също в рамките на вчерашния ден. От партията на Костадинов съобщават, че от страна на Външно, участие в срещата е взел заместник-министър Юрий Щерк - отговарящ за направление „Източна Европа и Централна Азия\" в МВнР. Срещата е протекла конструктивно, като представителите на външното ни ведомство са обяснили, че следят отблизо ситуацията с приетия от украинския парламент „Закон за държавния език\", който притеснява патриотите от Възраждане. Също така, дипломатите ни са заявили, че вече са предприели постъпки пред украинската страна по този въпрос, както и предстои да се предприемат нови. Още повече, че законът все още не е подписан от новия президент на Украйна Владимир Зеленский и не е влязъл в сила, а очакванията са, че преди да се случи това, в него ще се внесат определени промени, именно в посоката, за която настояват и патриотите на Костадинов. От Външно, също така са приели забележките на Възраждане, че публичната позиция на страната ни по отношение защитата на правата и интересите на българите в чужбина куца и тя трябва да бъде по-ясно и категорично заявявана. В заключение от партията на Костадин Костадинов заявяват, че вчера е бил един добър ден за защитата на българщината, както у нас, така и извън България. И допълват: „Това са резултатите, които постигаме, като малка опозиционна партия, представете си какво ще бъде, когато управляваме!\" ", "date": "2019.05.16", "title": "Възраждане спря обучителните семинари, които подменяха историята ни"}
{"url": "http://www.cross.bg/glas-bulgariya-taskov-1604325.html", "text": "/КРОСС/ \"Всеки глас на опозицията, който не е в кошницата на най-голямата опозиционна партия БСП, всъщност е пропилян глас или глас в полза на ГЕРБ\", заяви кандидатът за евродепутат от „БСП за България\" Велизар Енчев. Той и другият кандидат на левицата  д-р Десислав Тасков се срещнаха с жители на варненския квартал „Владислав Варненчик\".Енчев беше категоричен, че има много реално изпълними точки във „Визия за Европа\" на БСП. „В рамките на диалога ЕС-Турция Европейският парламент трябва да призове Турция да започне преговори с България за компенсациите и обезщетенията за имотите на тракийските бежанци. Друго много важно - да подкрепим и да агитираме Лаура Кьовеши да стане европейски главен прокурор. Това означава, че крадците на еврофондове в България ще имат големи проблеми\", коментира той.Д-р Тасков пък засегна новия доклад на ЕС за България в сектор Здравеопазване.\"Българите плащаме най-много за здраве. - до 50 процента при 10-15 процента в останалите европейски държави\", коментира той, като допълни, че има висок процент на здравно неосигурени, защото хората не вярват в системата. \"У нас има също недостиг на лекари и медицински сестри. Те не са на работните си места, а по тротоарите, където протестират за достойни заплати\", обясни кандидатът на левицата, като припомни, и че българите живеем най-малко сред всички европейци.\"Трябва да спре този терор, който се провежда върху нас като нация. Промяната трябва да започне сега. Трябва да направим системата на здравеопазването за хората\", завърши д-р Десислав Тасков. ", "date": "2019.05.16", "title": "Велизар Енчев :  Всеки глас на опозицията, който не е за БСП,  е  в полза на ГЕРБ"}
{"url": "http://www.cross.bg/stava-purvata-frantziya-1604307.html", "text": "/КРОСС/  1204 г. - Балдуин IX Фландърски е коронован за първи император на Латинската империя.1527 г. - Флорентинците изгонват Медичите от Флоренция и градът отново става република.1717 г. - Волтер е арестуван и е затворен в Бастилията заради сатиричните си стихове.1770 г. - 14-годишната Мария-Антоанета се омъжва за 15-годишният Луи-Август, който по-късно става крал на Франция.1804 г. - Наполеон се провъзгласява за император на Франция.1818 г. - Основан е град Нова Фрибурго, Бразилия.1836 г. - Едгар Алън По се оженва официално за 13-годишната си братовчедка Вирджиния.1888 г. - Открит е астероидът Паулина.1899 г. - Открито е 10 Обикновено Народно събрание.1901 г. - Състои се първият мач на националния отбор на Уругвай срещу Аржентина в Монтевидео.1912 г. - Подписан е таен отбранителен Българо-гръцки договор.1915 г. - Първа световна война: Антантата връчва първа нота на България, като и предлага да нападне Турция и да завземе Източна Тракия.1920 г. - Жана д'Арк е канонизирана от Католическата църква в Базилика Свети Петър в Рим от папа Бенедикт XV.1929 г. - В Холивуд (Калифорния) е проведена първата церемония по връчване на „Наградите на Академията\".1946 г. - Северен Лас Вегас получава статут на град.1960 г. - В Малибу (Калифорния), Теодор Майман демонстрира първия лазер.1966 г. - Китайската комунистическа партия стартира Културната революция в страната.1969 г. - Съветската космическа сонда Венера 5 каца на Венера.1975 г. - Японката Джунко Табей става първата жена изкачила връх Еверест1996 г. - Французойката Шантал Модюи става първата жена изкачила четвъртият по големина връх в света Лхотце.2005 г. - Стартира проектът Древни цивилизации.2003 г. - В Казабланка, Мароко е извършен атентат на Ал-Каида, 33 души загиват, а над 100 души са ранени след нападения срещу ресторант и кафене, често посещавани от чужденци.2007 г. - Общото събрание на ООН, след като приема, че многоезичността развива единство в многообразието и международно разбирателство, обявява 2008 година за Международна година на езиците.2007 г. - Открит е готов участък от 16,66 км между Харманли и Любимец от автомагистрала Марица. ", "date": "2019.05.16", "title": "16 май в историята"}
{"url": "http://www.cross.bg/tema-evropa-bulgariya-1604308.html", "text": "/КРОСС/ Тема: Големият дебат за Европа - с какви тези се борят кандидатите за председател на Европейската комисия?Тема: Бум на заболелите от грип - как да се преборят ефективно симптомите?Тема: Хората от Илинденци на протест срещу високата цена на водата - какво предлагат?Тема: Столичанка откри 6 кв.м жълти павета в двора си - как продължава историята?Тема: След горещия финал между „Ботев\" и „Локомотив\". На живо: Как купата на България пристига в Пловдив? Тема: Директно от Брюксел: Кой ще е следващият председател на Европейската комисия? Тема: Нов смъртен случай в Костенец. Има ли връзка с издирвания за убийство Стоян Зайков? Тема: Защо главният прокурор поиска от ДАНС проверка на офшорните сметки и имоти на хора от властта? Тема: Промяната Европа. Сергей Станишев срещу Андрей Ковачев. Кои са българските каузи в Европейския съюз?Тема:  Ново убийство в Костенец - има ли общо мъжа, който застреля жена си и вече пореден ден се укрива от полицията?Тема: Кой е виновен за високите цени на индустриалния ток и може ли те да доведат до поскъпване на продуктите от първа необходимост?Тема: На живо от Неделино - цял град в помощ на 13-годишни близнаци, останали без родителиТема: Битката за Европа - гостуват лидерът на „Коалиция за България\" - Румен Петков и водачът на евролистата им  проф. Боян ДуранкевТема: Как жена откри жълти павета в двора на къщата си?Тема: Темата в „На твоя страна\" тази седмица - вредни ли са диетичните безалкохолни напитки за децата?  ", "date": "2019.05.16", "title": "Теми и гости в сутрешните блокове на телевизиите"}
{"url": "http://www.cross.bg/manastira-lavrata-bili-1604306.html", "text": "/КРОСС/ Теодор, наричан още Освещен, защото единствен в целия манастир имал свещенически сан, бил един от любимите ученици на Пахомий Велики. От ранни години той горял от любов към Бога и четиринадесетгодишен дошъл в Тавена при преподобни Пахомий, желаейки да служи на Господа. Великият подвижник го приел, като видял в него истински призвание към монашески живот. И момъкът, укрепен от Божията благодат, с радост понасял всякакви трудове и всякакви лишения и от ден на ден преуспявал по пътя на светостта. По-късно - след смъртта на свети Пахомий - Теодор станал игумен на Тавена и другите му обители. Той умрял около 360 година.Св. преподобни отци, избити в манастира \"Св. Сава\"От VІІ век околностите на Йерусалим  непрестанно се подлагали на нападения от хищните сарацини. Те не щадели дори мирните отшелнически обители, макар в тях да живеели пустинници, които нямали никакви земни богатства.Веднъж във време на самото всенощно богослужение срещу Връбница в лаврата \"Св. Сава\" дошъл слух, че варварите в голямо множество се готвят да нападнат обителите. Братята решили да не се оттеглят от лаврата, понеже били предадени всецяло на Господа и приживе били умрели за света. Те не се бояли от смърт. Почнали още по-пламенно да се молят, готвейки се да преминат в по-добрия живот.Действително, на Велики четвъртък сарацините с голяма сила нападнали манастира и веднага убили няколко иноци. Другите пък те събрали в църква и започнали да ги разпитват къде са скрити манастирските съкровища: \"Откупете себе си и църквата си четиристотин жълтици - казвали варварите на светите отци - иначе всички ще бъдете избити!\"- Не проливайте напразно кръвта ни - кротко отговорили иноците. - Толкова злато ние никога не сме имали. Вземете простите ни дрехи. Друго имущество у нас не ще намерите.Варварите не повярвали на думите на иноците и чрез мъчения искали да узнаят от тях къде са скрити съкровищата им.Имало в манастира пещера, в която някога се подвизавал св. Сава, основателят на лаврата. Вътре в нея те затворили всички иноци и пред входа на пещерата натрупали сухи клони и запалили голям огън. Иноците се задушили от смрад и дим, а варварите продължавали да ги питат за скритите съкровища, но в отговор чували само молитви към Бога от задушаващите се братя.Осемнадесет души умрели в пещерата; други били посечени с меч или по друг начин мъчени до смърт. Известни на Църквата са само имената на Йоан, Сергий и Патракий. Паметта на всички тези иноци се празнува на 20 март.", "date": "2019.05.16", "title": "Преп. Теодор Освещени. Св. преп. отци, избити в манастира \"Св. Сава"}
{"url": "http://www.cross.bg/nankov-zayavi-dostavchik-1604311.html", "text": "/КРОСС/  Обхватът на пътищата, за които ще се плаща тол такса, и размерът на тарифите ще бъдат обсъдени на среща при премиера Бойко Борисов с превозвачите днес. Това съобщи на брифинг в Агенция \"Пътна инфраструктура\" заместник-министърът на регионалното развитие и благоустройството Николай Нанков. След поредица от срещи с транспортния бранш и на експертно ниво доближихме позиците по отношение на обхвата, на тарифите и други детайли, каза зам.-министърът. Целта е да имаме справедлив модел на тарифиране и да спазим европейския принцип, който натоварва да плаща повече, обясни Нанков. Искаме да създадем необходимите условия за развитие на транспортния бранш, но и да не лишаваме пътния сектор от ресурс за ремонт и рехабилитация. Всеки компромис по отношение на обхвата и тарифата ще влияе в дългосрочен план върху качеството на пътищата и изграждането на автомагистралния пръстен, заяви още заместник-министърът. Фалшива новина и спекулация са тиражираните публикации, че офшорна фирма ще събира тол таксите, категоричен е Нанков. Той напомни, че режимът за избор на Национален доставчик на услуги (НДУ) за събиране на пътни такси е регистрационен и на 14 май т. г. Агенция „Пътна инфраструктура\" (АПИ) е сключила договор с втори доставчик. Той ще влезе в сила след доказване на функционална и оперативна съвместимост от страна на кандидата. Докато не се докаже съвместимост, договор няма и може изобщо да не стане факт, обясни Нанков. Заместник-министърът подчерта, че регистрираният доставчик е с изцяло българско участие и пари от България през офшорни фирми няма да изтичат, каквито внушения днес бяха направени.  Председателят на Управителния съвет на АПИ Георги Терзийски посочи, че съгласно Закона за икономическите и финансовите отношения с дружествата, регистрирани в юрисдикции с преференциален данъчен режим, контролираните от тях лица и техните действителни собственици, министърът на финансите издава заповед със списък на държавите, които са с преференциален данъчен режим и Кипър не е в този списък. Това е първата фалшива новина, заяви Терзийски, а втората е, че дружеството не е с българско участие, което не е вярно и това може да бъде проверено от всеки. \"Тъй като се появиха и спекулации, че представители на корпоративни структури управляват тол системата, искам да заявя ясно и категорично - тол системата се управлява от оператора АПИ, не от Лилана и други известни или неизвестни имена\", заяви председателят на УС на АПИ.", "date": "2019.05.16", "title": "Тарифите и обхватът на пътищата с тол такса ще бъдат обсъдени на среща при премиера "}
{"url": "http://www.cross.bg/chasa-kandidatut-evrodepytat-1604310.html", "text": "/КРОСС/София.От 9.00 часа ще започне заседанието на Народното събрание.***София.От 9.00 часа в Министерски съвет зам.-министърът на регионалното развитие и благоустройство Николай Нанковще проведе среща с премиера Бойко Борисов за въвеждането на тол системата.***София.От 14.00 часа президентът Румен Радев ще приеме на „Дондуков\"2 председателя на Върховния административенсъд Георги Чолаков. Разговорът е част от поредица срещи, които държавният глава инициира във връзка с критериите за избор и правомощията на следващия главен прокурор.***София.Oт 17.00 чaса в зала 1 на Централния военен клуб ще се състои на тържественото отбелязване на 20-годишнината от създаването на Европейския институт. Събитието ще бъде открито от министър-председателя Бойко Борисов, ръководителя на Представителството на ЕК в България Огнян Златев и основателите на Европейския институт Николай Младенов и г-н Станислав Даскалов.***София.От 14.00 часа в зала „Пресцентър\" на Министерството на регионалното развитие и благоустройство министър Петя Аврамова и министърът за европейска интеграция на Република Сърбия Ядранка Йоксимович ще връчат договори, сключени по Втората покана за подаване на проектни предложения по Програмата за трансгранично сътрудничество Interreg - ИПП България - Сърбия 2014-2020 г.***София.От 9.00 часа в ИНТЕРПРЕД-СТЦ София ще се проведе форумът Business & Finance 4.0, организиран от сп. Enterprise и MoitePari.bg.***София.От 10.00 ч. в сградата на НАГ главният архитект на Столична община арх. Здравко Здравков ще представи своя отчет за управление на системата и процеса на градско планиране и развитие по повод 3 години от встъпването му в длъжност.***София.От 10.00 часа улицата пред родния дом на визионера и филантроп Дими Паница ще бъде именувана на негово име. Улицата е разположена между площад „Народно събрание\" и бул. „Васил Левски\", успоредна на бул. „Цар Освободител\". На именуването ще присъства кметът на София Йорданка Фандъкова.***Благоевград.От 19.00 часа пред сградата на общината ще се проведе протест срещу Националната стратегия за детето.***Варна.От 10.30 до 16.00 часа в града ще се проведат редица събития по повод празника на Светлината. Дирекция ОМД на община Варна и НАОП \"Николай Коперник\", съвместно с учители и ученици от III ПМГ \"Акад. Методий Попов\",СУ \"Любен Каравелов\", СУ \"Климент Охридски\", IV ЕГ \"Фредерик Жолио-Кюри\" и ДГ№5 \"Слънчо\" се включват в световната инициатива с организиране на \"Празник на светлината\".***Видин.От 11.00 часа кметът Огнян Ценков ще направи инспекция на извършения ремонт на улици и междублокови пространства. Обиколката ще започне от ул. \"Владикина\", пресечката с ул. \"Г.С.Раковски\", пред Центъра за настаняване от семеен тип \"Зора\".***Поморие.От 11.00 часа ще се проведе Патронен празник на СУ „Иван Вазов\" с откриване на бюст паметник на патрона на училището Иван Вазов.***Пловдив.От 9.00 часа ще се проведе заседание на Общинския съвет.***Разград.От 10.30 часа в зала 712 в Областна администрация ще заседава Областният съвет за интеграция на хората с увреждания.***Стара Загора.От 14.00 часа в зала „Фоайе\" на общината ще се проведе пресконференция за проект „Бъдеще без агресия\".***Шумен.От 14.00 часа в Трето студио на Радио Шумен, медията и проф. Соня Тончева - директор на шуменския Филиал на варненския Медицински университет, организират обучение по първа долекарска помощ за журналисти.ЕВРОПЕЙСКИ ИЗБОРИ 2019:***София.От 10.30 до 12.00 часа в Дома на Европа ще се проведе дискусия на тема „Водещите кандидати в Европейските избори 2019: сблъсък на идеи за бъдещето на Европа\".***София.В 11.00 часа в залата на 11 ет. ръководството на КНСБ ще проведе среща с кандидатите за евродепутати от БСП. Разговорът е част от срещите на синдиката с основните партии, които са издигнали кандидати за европейските избори в края на май.***София.От 14.00 часа ще се проведе редовен брифинг на ЦИК. Съвместно с представители на „Сиела норма\" АД ще бъдат демонстрирани машинните за гласуване за предстоящите избори за членове на Европейския парламент.***София./с. Горна Василица.В 16.15 часа в кметството на селото кандидатът за евродепутат от БСП Деница Златева ще се срещне с жители.***София./с. Костенец.В 17.30 часа кандидатът за евродепутат от БСП Деница Златева ще се срещне с жители на читалището.***Батак.В 19.30 часа на централния площад кандидатът за евродепутат Иво Христов ще присъства на тържественото отбелязване на 143-тата годишнина от Априлската епопея.***Белица.В 18.00 часа кандидатът за евродепутат от БСП Крум Дончев ще почете загиналите в антифашистката съпротива в  местността Равен.***Божурище.От 11.15 часа кандидатът за евродепутат от ГЕРБ и СДС Андрей Ковачев ще открие новоизградения център за рехбилитация на бул. Европа, блок „Албена\".***Благоевград.В 14:00 часа кандидатът за евродепутат от БСП Крум Дончев ще се срещне с хора в центъра на града. В 15.00 часа в Народно читалище „Благоевград\" той ще се срещне с обществеността.***Велинград.В 17.00 часа кандидатът за евродепутат от БСП Иво Христов ще проведе среща с граждани в Художествената  галерия.***Велико Търново.От 10.00 часа кандидатът за евродепутат от листата на ГЕРБ и СДС Ева Майдел и председателят на Предизборния щаб на ГЕРБ Цветан Цветанов ще се срещнат с работниците от великотърновското предприятие „Петров Текстил\"  ООД, намиращо се в индустриалната зона на града.***Велико Търново.От 11.30 часа кандидатът за евродепутат от листата на ГЕРБ и СДС Ева Майдел и председателят на Предизборния щаб на ГЕРБ Цветан Цветанов ще се срещнат с представители на фирма „Мегапорт\".***Дупница.В 18.00 часа кандидатът за евродепутат от БСП Цветелина Пенкова ще проведе среща с обществеността.***Перник.От 17.30 часа в ОК „Дворец на културата\" ГЕРБ-Перник ще представи листата си с кандидати за членове на  Европейския парламент.***Рудозем.За 12.00 часа кандидатът за евродепутат от ГЕРБ Марин Захариев ще се срещне с жители на общината на централния площад.***Костенец.В 18.45 часа на градския стадион „Бенковски\" кандидатът за евродепутат Деница Златева ще се срещне с  футболния отбор.***Костинброд.От 13.00 часа кандидатът за евродепутат от ГЕРБ и СДС Андрей Ковачев ще се срещне с ръководството и персонала на завод за производство на салфетки и тоалетна хартия на ул. Ломско шосе №1.***Кюстендил./с. Трекляно.В 14.30 часа в заседателната зала кандидатът за евродепутат от БСП Цветелина Пенкова ще се срещне с жители.***Ловеч./с. БежановоВ 10.00 часа в читалище „Учител 1921\" кандидатите за евродепутати от БСП Румен Гечев и Емил Георгиев ще се срещнат с жители.***Ловеч./с. Ъглен.В 11.30 часа кандидатите за евродепутати от БСП Румен Гечев и Емил Георгиев ще проведат среща в Клуба на пенсионера.***Ловеч./с. Ъглен.В 12.30 часа кандидатите за евродепутати от БСП Румен Гечев и Емил Георгиев ще се срещнат с жители в Клуба на пенсионера.***Ловеч./с. Ъглен.В 14.00 часа кандидатите за евродепутати от БСП Румен Гечев и Емил Георгиев ще се срещнат с жители в Клуба на пенсионера.***Ловеч.В 18.00 часа в хотел „Ловеч\" кандидатът за евродепутат от БСП Сергей Станишев ще проведе среща с граждани. В 19.30 часа в хотел „Троян Плаза\" той ще се срещне с обществеността.***Ловеч.От 18.00 часа в залата на Драматичен театър ще бъде представена листата на ГЕРБ и СДС за предстоящите на 26 май избори за членове на Европейския парламент. В събитието ще участват областният координатор на ГЕРБ Николай Нанков, както и кандидатите Ева Майдел и Ивелина Василева. От 15.00 часа същия ден на 1 ет. В  Барокови къщи в Ловеч Ева Майдел ще се срещне с представители на бизнеса.***Перник.В 18.00 часа в Изложбената зала в квартал „Мошино\" кандидатът за евродепутат от БСП Валери Жаблянов ще участва в годишнина от създаването на Мошинската партийна организация.***Първомай.В 15.00 часа в завод \"Витал\" кандидатите за евродепутати от БСП Момчил Неков и Димитър Данчев ще проведат среща със земеделски производители. В 17:30 часа в читалището в квартал „Дебър\", Димитър Данчев ще участва в тематична среща: „За буквите и словото\".***Първомай./с. Градина.В 17.30 часа кандидатът за евродепутат от БСП Момчил Неков ще проведе среща с жители.***Първомай./с. Дълбок извор.В 18:30 часа кандидатите за евродепутати от БСП Момчил Неков и Димитър Данчев ще проведат среща с граждани.***Плевен.От 18.00 часа в зала „Гена Димитрова\" в Окръжна библиотека „Коалиция за България\" ще проведе среща с обществеността.***Пловдив.В 10.30 часа в Инфоцентъра на БСП на главната улица кандидатът за евродепутат от БСП Петър Витанов ще се срещне с граждани.***Пловдив.В 11.00 часа в хотел „Лайпциг\" кандидатът за евродепутат от БСП д-р Десислав Тасков ще проведе среща: „Българското здравеопазване и европейските стандарти за качествено лечение\". В 15:00 часа, в Инфоцентъра, д-р Тасков ще проведе среща с граждани.***Пловдив.В 18.00 часа в Клуб на БСП - Тракия кандидатът за евродепутат от БСП д-р Десислав Тасков ще се срещне с граждани. В 19.00 часа, той ще се срещне с обществеността в Клуб на БСП - Южен.***Смолян.От 10.00 часа кандидатът за евродепутат от ГЕРБ Марин Захариев ще проведе беседа със студенти във филиала на Пловдивския университет „Паисий Хилендарски\" в Смолян.***Смолян./с. Стърница.В 10.00 часа в центъра на селото кандидатът за евродепутат от БСП Тодор Стоилов ще се срещне с жители.***Смолян./с. Загражден.В 11.30 часа кандидатът за евродепутат от БСП Тодор Стоилов ще проведе среща в центъра на селото.***Смолян./с. Баните.В 12.30 часа кандидатът за евродепутат от БСП Тодор Стоилов ще се срещне с жители на пазара в селото. В 13.30 часа той ще проведе среща с жители в хотел „Родопа\".***Смолян./с. Гълъбово.В 15:00 часа кандидатът за евродепутат от БСП Тодор Стоилов ще проведе среща с жители на село Гълъбово в  читалището на селото.***Смолян./с. Малка Арда.В 17.00 часа кандидатът за евродепутат от БСП Тодор Стоилов ще се срещне с жителите на селото в читалището. ***Сливница.От 14.30 часа кандидатът за евродепутат от ГЕРБ и СДС Андрей Ковачев ще се срещне с жители в сградата на общината.***Тетевен.В 17:00 часа кандидатите за евродепутати от БСП Румен Гечев и Емил Георгиев ще се срещнат с граждани в залата на общината.***Угърчин.В 20.00 часа кандидатите за евродепутати от БСП Румен Гечев и Емил Георгиев ще се срещнат с обществеността в читалище „Вълчо Русковски\". ", "date": "2019.05.16", "title": "Предстоящи събития на 16 май "}
{"url": "http://www.cross.bg/zaiikov-stoyan-valentin-1604315.html", "text": "/КРОСС/ Среднощна полицейска обсада на Костенец. Силите на реда издирват 43-годишният Стоян Зайков, заподозрян за убийството на бившата си партньорка, която беше намерена убита в петък. Вчера обаче, полицията откри и тялото на мъж, който живеел в непосредствена близост до дома на Зайков. 42-годишният Валентин Петров е бил убит с ловна пушка. Мъжът е съсед и трети братовчед на издирвания Стоян Зайков. Деляла ги една ограда. Пред Trafficnews Валентин признал, че ако говори пред камера, Зайков може да посегне на живота му. Допускал и, че може да се укрива на тавана на къщата му, без да знае.Убитият мъж е и единият от разпитаните, след изчезването на Зайков. След поредното убийство в Костенец, в издирването на извършителя се включи целият отряд за борба с тероризма и екипи на Жандармерията. Специалните части започнаха щателно претърсване -  къща по къща.Все още няма категорични данни, че заподозреният за убийството от миналата седмица е категоричният извършител на престъплението от вчера, обяви главният секретар на МВР Ивайло Иванов.Той допълни, че издирваният Стоян Зайков и застрелят Валентин Петров не са имали пряк конфликт, били в чисто човешки отношения.„Досега няма сигнал някой нещо да е видял. Никой не е чул изстрел, никой не е видял нещо съмнително\", коментира още Иванов.По думите му обаче новото убийство най-вероятно е извършено с огнестрелно оръжие. ", "date": "2019.05.16", "title": "Среднощна полицейска обсада на Костенец след второ убийство, издирват Стоян Зайков"}
{"url": "http://www.cross.bg/rozhdenitzite-na-maii-1604309.html", "text": "/КРОСС/ Григор Димитров, тенисистАлбена Ставрева, актрисаДани Милев, музикантПроф. Димитър Джеров, хирург ортопедЕрол, вокалист на \"Уикеда\"Ивелин Николов, бивш депутат, бивш главен редактор на в. \"Дума\"Станислав Яневски, актьорИнж. Стефан Чайков, председател на УС на Българската браншова камара \"Пътища\"Борислав Белазелков, съдия ", "date": "2019.05.16", "title": "Рождениците на 16 май "}
{"url": "http://www.cross.bg/pyblikata-evrofytbol-glasa-1604352.html", "text": "/КРОСС/ Лекоатлетът Васил Власов и триатлонистът Александър Сръндев водят оспорвана битка в челото на гласуването за „Спортен талант на публиката\", което „Еврофутбол\" провежда на сайта си talanti.eurofootball.bg от 3-ти май. До края на допитването остават 4 дни, като крайният срок е до 24:00 ч. на 19.05.2019 г. - неделя.21-годишният Васил има над 300 гласа (към 12.00 часа). Плътно зад него е двукратният носител на титлата „Талант на публиката\" Александър Сръндев с малко над 270 вота. В челната тройка е друга представителка на Царицата на спортовете - Ева Петкова от габровското село Враниловци със 160 гласа.До момента 24 от състезаващите се 45 атлети за финансиране от „Еврофутбол\" по програма „Спортни таланти\" получиха подкрепа от свои приятели, роднини и съотборници. Общо над 1100 гласа са получени, а броят на подкрепата непрекъснато расте. Припомняме, че за да се гласува в анкетата „Спортен талант на публиката\", е необходимо да се влезе в меню „Гласуване на публиката\" в сайта на програмата, да се избере фаворит и да се натисне бутона „Гласувай\". На екрана ще появи прозорец, в който трябва да се въведе адреса на електронна поща. На нея автоматично ще бъде изпратен линк. Задължително трябва да се последва линка, за да бъде потвърден гласа. От един имейл адрес може да се гласува само веднъж и за един кандидат, а харесванията във Фейсбук не влияят на резултата. Вижте пълните правила на анкетата тук.На 20-ти май ще бъде обявен победителят, който ще бъде този, който е получил най-много гласове. Състезателят ще бъде финансиран за закупуване на екипировка, лагери, участия в състезания или възстановяване.„Еврофутбол\" желае успех на всички участници! ", "date": "2019.05.16", "title": " Васил Власов и Александър Сръндев в битка за „Спортен талант на публиката“"}
{"url": "http://www.cross.bg/kilogram-krepost-chereshi-1604351.html", "text": "/КРОСС/ Първите череши от градините на димитровградското село Крепост вече излязоха на пазара, предаде кореспондентът на БГНЕС. Търговци продават ранните плодове на пазарчето до разклона за Крепост. Цените на сергиите са цените са от 5 до 8 лв. за килограм. Производителите казват, че заради нестабилното време в последните месеци реколтата е слаба и се очаква цената да се задържи по-висока в сравнение с други годиниЧереши от Крепост се продават и на зеленчуковия пазар в Хасково, където цените са 5 - 6 лв. за килограм. Търсенето се увеличава, като все повече хасковлии искат да опитат от новата реколта. Според производителите Лиляна Димитрова и Мишо Михайлов реколтата от череши е слаба в цялата страна заради падналите слани. /", "date": "2019.05.16", "title": "Ранните череши в Хасковско – около 7 лв. за килограм"}
{"url": "http://www.cross.bg/bulgariya-lecheva-institytzii-1604350.html", "text": "/КРОСС/ „30 млрд. лева е инвестирал Европейският съюз в България. Тези средства са усвоени от управляващите, но не подобриха живота на хората. През 2007 г. България водеше по много показатели пред Румъния. След десетгодишно управление на ГЕРБ, съседите ни вече ни изпреварват по всички критерии\", каза в с.Беляковец зам.- председателят на ПГ на \"БСП за България\" Весела Лечева. Тя се срещна с хората и дълго разговаря с тях за значението на европейските институции. „Нищо в България не изглежда европейско след ремонта. Като започнете от улица „Гурко\" във Велико Търново и стигнете до центъра на София. Средствата са усвоени, но стандартът ни на живот е все нисък\", посочи Лечева и допълни, че България има потенциал да достигне поне средноевропейското ниво на Словения, Словакия, Естония.„Да бъдем в ЕС е важно за България, защото той ни дава защита и контрол върху институциите. Ето - сигналът за къщите за гости дойде от разследване на медията „Свободна Европа\", а не от българските институции. Ние, като опозиция, много пъти сме посочвали случаи на корупция, но това не е водило до такива разследвания\", каза тя.„България има нужда от силни свои представители в европейските институции. Там решенията се вземат на база исканията на всички страни-членки и ако нямаме силен глас, отново ще ни се налага да следваме волята на други държави. Ние трябва да отстояваме своите приоритети\", каза Лечева и посочи примера с плана „Макрон\", за който действия бяха предприети в последния момент.Хората в с.Беляковец питаха откъде водещи политици на ГЕРБ имат пари за луксозни апартаменти и защо не са разследвани и арестувани, вместо да им се приемат оставките.  ", "date": "2019.05.16", "title": "Весела Лечева: 30 млрд. лева усвоиха от ЕС управляващите, но не подобриха живота на хората"}
{"url": "http://www.cross.bg/parizh-hydozhnitzi-izlozhbata-1604347.html", "text": "/КРОСС/ Изложба от картини на едни от най-известните български художници - Златю Бояджиев, Дечко Узунов, Димитър Казаков - Нерон и Георги Божилов - Слона, се открива тази вечер в Българския културен институт в Париж. Платната са от колекцията на Министерството на външните работи и на българското посолство във Франция.Кураторът на изложбата Надежда Джакова заяви за „Хоризонт\", че голяма част от картините са рисувани от художниците по време на пребиваването им в Париж.\"Това са произведения, които включват едни от най-известните наши художници и това е една представителна колекция, която започва да прави българската държава през 60-те години. Акцентът в изложбата е произведение на Златьо Бояджиев „Две сватби\", която е създадена по време на пребиваването му в посолството. Той е там през 1970 г. и прави цикъла „Сезони - пролет, лято, есен, зима\", както и тази голяма композиция „Две сватби\". Те са специално създадени за пространството на заседателните зали на първия етаж на сградата на посолството\", обясни тя.Поводът за изложбата днес в Париж е навършването на 140 години от установяването на дипломатически отношения между Франция и България. ", "date": "2019.05.16", "title": "Изложба с картини на прочути български художници се открива в Париж "}
{"url": "http://www.cross.bg/leva-taksi-vestnikut-1604314.html", "text": "/КРОСС/По данни на статистическия институт, цитирани в \"Труд\", инфлацията у нас регистрира нови рекордни стойности. Към края на април ръстът е 3,7 на сто, както е било към края на октомври миналата година. По-голямо повишение на цените обаче не е имало от 6 години насам, подчертават от статистиката - зеленчуците са поскъпнали с 25 процента, а хлябът - с 11 на сто. \"Животът все по-скъп\" е водещото заглавие на \"Земя\". Петгодишен връх от 3,7 на сто инфлация през април, пояснява вестникът.Две трети от влоговете са под хиляда лева, пише \"Телеграф\". В банките на влог има 52 милиарда лева. Според данните на БНБ за последната една година, милионерите у нас са се увеличили със 108 към края на март. Сега имаме 824 депозита на физически лица на стойност над един милион лева.Лошите кредити се свиват до 7,17 на сто, информира \"Труд\". Според анализ на Асоциацията на банките, приходите от такси са с ръст от десет на сто. Намаляват разходите на банките за лихви по депозити заради намаляване на лихвения процент.Агенция \"Пътна инфраструктура\" назначи току-що създадена фирма за събирач на тол такси, пише \"Сега\". Това е втори подобен случай в агенцията от началото на годината, отбелязва вестникът. Фирмата, чийто съсобственик е популярна преди време поппевица Лилана, ще получава седем процента от стойността на събраните тол такси. Водещото заглавие на \"Дума\" е на същата тема - \"Абонирани за поръчки ще събират тол таксите\". Фирмата \"Инфосистемс интернешънъл\" редовно е печелила търгове за градския транспорт в София, допълва вестникът.Според \"Монитор\" дни преди началото на летния сезон по морето местните власти гонят багерите и тежката строителна техника от курортите край Варна. Над един милион квадратни метра строежи по морето са пред спиране.Страните от Европейския съюз трябва да изискват от работодателите да създадат системи за графици, в които да се отбелязват отработените от всеки служител часове през деня. Това постанови Съдът на Европейския съюз, съобщава \"24 часа\". Според вестника това решение би могло да има значителни последици, тъй като изисква стандарт за отчитане както на редовните, така и на извънредните часове труд.\"Сега\" помества пространен анализ за неразбориите при пенсиониране у нас. Бившите селскостопански работници изгарят с най-много трудов стаж при новата методика на формиране на пенсии, пише в анализа. Изданието подчертава, че въпреки старанието на управляващите за изглаждане на проблемите с последните пенсионни проблеми, все още хиляди хора се сблъскват с трудности.Млади учители ще получат по 300 лева за 24 май, информира \"24 часа\".  20 млади педагози в Пловдив, показали високи професионални качества, ще бъдат поощрени за Деня на славянската писменост. Изданието информира, че в празничния ден в Бургас ще манифестират осем хиляди души, което е рекорд за града по масовост.Холивудският ас Силвестър Сталоун ще покаже премиерно на фестивала в Кан кадри от заснетия у нас филм \"Рамбо 5\", съобщава \"Монитор\". Страната ни губи все повече позиции като дестинация за филмопроизводство в Източна Европа, според фестивалния вестник в Кан. Основен фактор за това е невъзможността на създателите на филмовия продукт да си върнат процент от изразходваните средства, защото нашето законодателство не предвижда подобен механизъм. ", "date": "2019.05.16", "title": "Преглед на вестниците "}
{"url": "http://www.cross.bg/delon-zheni-alen-1604312.html", "text": "/КРОСС/  Ален Делон отговори на вълната от критики срещу него след стана ясно, че ще му бъде присъдена почетна награда на фестивала в Кан.\"Харесват ме или не, но никой не може да оспорва кариерата ми\", каза звездата, оказала се в в центъра на скандал на започналия престижен кинофестивал, предаде БНТ.Ален Делон ще получи почетната \"Златна палма\" за творчеството си, но петиция с хиляди подписи призовава организаторите да преосмислят решението. В петицията, критиците на Делон го наричат \"расист, хомофоб и женомразец\".На 83 години френската кинозвезда е под прицела на движението \"Жени и Холивуд\", които го обвиняват в насилие срещу жени. 17 000 подписа са против награждаването на Делон. Протестът е и заради изказвания на актьора срещу нежния пол, хомосексуалистите и имигрантите. В Кан бяха принудени да дадат обяснение.\"Не връчваме на Ален Делон Нобел за мир, а почетна Златна палма за актьорската му кариера. Делон е казвал неща и има право да изразява мнения, с които аз лично не съм съгласен\", каза Тиери Фремо - директор на кинофестивала в Кан. Делон беше нападнат от движението и заради признание, че е удрял жени. \"Плесницата мачистко поведение ли е?\", пита той в интервю от миналата година и отговаря: \"Да, трябва да съм бил мачо, но и аз съм получавал плесници от жени.\" Делон беше нападнат от движението и заради признание, че е удрял жени. \"Плесницата мачистко поведение ли е?\", пита той в интервю от миналата година и отговаря: \"Да, трябва да съм бил мачо, но и аз съм получавал плесници от жени.\"Потърсен по телефона във връзка с петицията, секс символът на френското кино уточни, че не се интересува от гей бракове, но повтори позицията си, че е против осиновяване от тях. Целта на петицията срещу него е събирането на 19 000 подписа.Самураят на френското кино се чуди, защо тя се е появила точно сега. Делон казва още, че никой не може да оспори кариерата му, независимо дали го харесва.Звездата от \"Гепардът\" ще бъде награден в неделя. ", "date": "2019.05.16", "title": " Ален Делон: Харесват ме или не, но никой не може да оспорва кариерата ми "}
{"url": "http://www.cross.bg/merkel-makron-prezident-1604313.html", "text": "/КРОСС/  Германската канцлерка Ангела Меркел призна, че има \"конфронтации\" с френския президент Еманюел Макрон, предаде Франс прес.\"Разбира се, имаме сблъсъци\", казва Меркел в публикувано днес интервю за в. \"Зюддойче цайтунг\" и добавя, че \"има различия в манталитета\" между нея и френския президент и \"разлики в начина, по който двамата възприемат ролите си\".През последните месеци тези двама европейски лидери имаха редица разногласия, вариращи от замразяването на оръжейните продажби за Саудитска Арабия, за което Германия взе решение след убийството на журналиста Джамал Хашоги, до бъдещето на ЕС, през Брекзита и дадените на Великобритания отсрочки.Меркел обаче подчертава в интервюто постигнатия \"огромен напредък\" благодарение на френско-германския тандем, по-специално напредъка в отбраната.С Ангела Меркел имаме плодотворна конфронтация, заяви френският президент Еманюел Макрон след публикуваното интервю на германската канцлерка, в което тя говори за различия в подхода с френския лидер, предаде Франс прес. Трябва да приемем моментните разногласия, да приемем това, че не сме напълно съгласни за всичко, за да изградим компромис с Германия и да можем да напредваме\", каза Макрон на пресконференция в Елисейския дворец в отговор на въпрос за интервюто на Меркел за в. \"Зюддойче цайтунг\", в което тя признава, че има разногласия с него. ", "date": "2019.05.16", "title": "Меркел призна, че има „конфронтации” с Макрон"}
{"url": "http://www.cross.bg/nyama-nishto-po-ymoritelno-1604305.html", "text": "/КРОСС/ Няма нищо по-уморително от това да си с човек, който демонстрира своя ум. Особено, ако няма ум.Ерих  Мария Ремарк.", "date": "2019.05.16", "title": "Няма нищо по-уморително от това ...."}
