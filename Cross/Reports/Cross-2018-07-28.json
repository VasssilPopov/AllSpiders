{"url": "http://www.cross.bg/padna-politziyata-transparant-1580235.html", "text": "/КРОСС/ 18-годишен младеж падна от транспарант на входа на Хасково откъм Димитровград и загина. Канадецът, с баща българин, е паднал от близо 5 м височина.След подаване на сигнала за случилото се на тел. 112 е направен оглед. От полицията коментираха за Дарик, че не се касае за престъпление.Инцидентът е станал около 2.00 ч. след полунощ. Младежът бил на заведение с баща си и казал, че излиза да се разходи. От полицията изясняват защо момчето се е покатерило на транспаранта и каква е причината за инцидента. ", "date": "2018.07.28", "title": "Чужденец падна от транспарант в Хасково и загина "}
{"url": "http://www.cross.bg/poveche-mars-merkyriii-1580237.html", "text": "/КРОСС/  Кървава Луна, Марс в опозиция и ретрограден Меркурий ни съпътстватПълно лунно затъмнение, кървава Луна, Марс в опозиция, ретрограден Меркурий. През последните дни танцът на планетите е особен. Как ни влияе това разположение на планетите и можем ли да неутрализираме вредните последици? Астрологът Марияна Добранова даде отговори в предаването „Събуди се\".„Повечето хора се опасяват, че този период ще доведе до напрежение. Говорим за комбинацията между Луната и Марс. Интересният аспект е не толкова затъмнението, а това, че се изостря чувствителността\", обясни астрологът.„Когато говорим за Марс, става дума за една свръхенергия, която невинаги влияе добре. Хората от по-активните зодии - Овен, Стрелец, Лъв и Скорпион, биха се повлияли малко повече, защото тази енергия ще се засили. Тези знаци ще се справят с минали проблеми, които са били натрупвани във времето и сега е хубаво да ги решат\", каза още Марияна Добранова.\"Ретроградният Меркурий започна на 26 юли и ще завърши на 19 август. Това също не е нещо необичайно. Създава напрежение и не е добре да се подписват договори, да се стартират нови проекти\", разказа още астрологът.Огнените знаци Овен, Лъв и СтрелецТе ще бъдат малко повече повлияни от ретроградното движение на Марс и ретроградния Меркурий в Лъв. Да внимават къде пътуват и с кого, в какви отношения влизат и дали имат неща за довършване. Ако искат да стартират нови проекти, по-добре е да изчакат. Хубаво е да тушират емоционалността си, защото огънят и без това им е в повече.Земните знаци Телец, Дева, КозирогТе са една идея в по-голям комфорт, отколкото всички останали в този период. На тях би им повлиял по-скоро ретроградният Меркурий. За разлика от обикновено, когато са по-сдържани, сега ще показват емоции, които не са обичайно за тях.Водните знаци Рак, Скорпион, РибиТе също имат повече комфорт, защото неприятните аспекти не се случват близо до тях. Юпитер, който до края на ноември е в знака на Скорпиона, им помага - дава им възможности да пътуват и печелят повече. Трябва ясно да дефинират желанията си.Въздушните знаци Близнаци, Водолей, ВезниТе може би най-много ще се повлияят от периода. Меркурий, който управлява Близнаци, и Марс във Водолей ще им повлияе откъм конфликти. Водолеите ще се опитват да се налагат повече от обикновено. Близнаците ще говорят още повече от обикновено и ще бъдат по-малко сръчни. Везните пък ще са в най-изгодна позиция. ", "date": "2018.07.28", "title": "Как ни се отразява ретроградният ход на планетите"}
{"url": "http://www.cross.bg/mlyako-kiselo-pile-1580232.html", "text": "/КРОСС/ Кавказ е известен с многобройните си столетници. Един от най-известните сред тях е Магомед Лабазанов от Дагестан, който напуска този свят през 2012 г. на 122-годишна възраст.Средната продължителност на живота сред етническите руснаци е около 72 години, но в кавказките републики (Ингушетия, Дагестан, Кабардино-Балкария и др.) този показател е много по-висок. Хората в Ингушетия, например, лесно доживяват до 80-годишна възраст, сочи официалната статистика от 2017 година. Ето защо според нас си струва да разберем какви са тайните, които им помагат да останат  активни и жизнерадостни възможно най-дълго.Ето и нашият списък с идеи и продукти за по-дълъг, по-здравословен и по-щастлив живот.Хората в този регион от векове отглеждат крави и кози, така че продуктите от прясно и кисело мляко са част от ежедневната им диета.Те пият мляко под всякакви форми - прясно, сварено и кисело. Добавят мед, за да си приготвят вкусно питие, но основната им тайна се крие в продуктите от кисело мляко, които правят с помощта на специални ферменти: айран, мацони, нарине. Смята се, че те подпомагат поддържането на здрава микрофлора в червата и намаляват риска от рак.Хората в Кавказ не правят толкова много сирена като французите, но са не по-малко горди с тях. Най-известното е соленото сулугуни.Сиренето от кисело мляко може да се смесва с аджика - листа от мента и кориандър.Какво им е толкова специално на местните сирена? Мазнината в тях е едва 20-30% и лесно се абсорбира.Основното ежедневно ястие на трапезата на местните е гъста каша, наречена мамалига, която се приготвя от царевично брашно и е също толкова разпространена, колкото е и хлябът. Към мамалигата може да се добави и сирене или олио.Царевицата се консумира и като десерт, но от нея се прави и чурек, който се подслажда с мед или се пълни със сирене и орехи.Царевицата има ниски нива на аминокиселинен триптофан. Според някои проучвания поемането на храна с ниски нива на аминокиселинен триптофан увеличава продължителността на живота, въпреки че при децата тя може да увеличи смъртността.Хората в Кавказкия регион обичат овнешко, агнешко и телешко месо, а хинкали е едно от празничните ястия, които приготвят. То представлява булюн от агнешко и питки от тесто. Други традиционни ястия са пърженото пиле и пиле на грил, варено пиле с аджика и яхния от кокошка в сос от ядки с подправки. ", "date": "2018.07.28", "title": "Кавказки тайни за дълголетие"}
{"url": "http://www.cross.bg/obshtestveniya-zadurzhana-naryshavane-1580236.html", "text": "/ КРОСС/ Певицата опроверга информацията на \"Дейли мейл\", че е задържана заради нарушаване на обществения ред„Разпространяваният клип е заснет на точка около Айфеловата кула, на която много известни и неизвестни хора си правят снимки и клипове. Това се случва, докато колите са спрени на светофара и приключва с пускането на движението. Публикуваният клип е заснет от наши приятели и е публикуван, защото отразява нашето добро настроение в този миг, което логично не бихме направили, ако нашите действия са били санкционирани от властите. След заснемането на този клип на това култово място ние продължихме необезпокоявани от никого своето добро прекарване в града на любовта\".Това каза певицата Гери-Никол в официално изявление до медиите във връзка с появилата се по-рано информация в британското издание „Дейли мейл\", че е била задържана заради нарушаване на обществения ред във френската столица.Изданието твърди, че Гери-Никол е била задържана заедно със своя приятелка, защото танцували по средата на пътно платно, докато край тях преминават автомобили. Танцът им представлявал популярните в последно време \"туърк\" движения. Таблоидът допълва, че двете момичета са били задържани за нарушаване на обществения ред и дори били глобени. ", "date": "2018.07.28", "title": "Гери-Никол: Не съм арестувана в Париж "}
{"url": "http://www.cross.bg/hristiyanstvoto-pytin-vladimir-1580229.html", "text": "/КРОСС/ Руският президент Владимир Путин каза днес, че приемането на християнството преди повече от 1000 години на територия, която впоследствие става Русия, е белязало началната точка за създаването на руската държава, предаде Асошиейтед прес. Путин направи изказването на церемония по случай 1030-годишнината от приемането на християнството от владетеля на Киевска Рус княз Владимир. Президентът заяви пред събралото се множество при статуята на Владимир край Кремъл, че приемането на християнството е било \"началната точка за създаването и развитието на руската държавност, истинското духовно раждане на нашите предци, определянето на тяхната идентичност. Идентичността, разцъфването на националната култура и образование\". Изказването му подчертава силните връзки между правителството и Руската православна църква, отбелязва Асошиейтед прес.", "date": "2018.07.28", "title": "Путин определи християнството като основа на руската държава"}
{"url": "http://www.cross.bg/proekta-evro-stolichnata-1580231.html", "text": "/КРОСС/ Столичната община ще търси район, в който да обособи зона за развиване на биоземеделие, както и други природосъобразни решения на проблемите в града. Дейностите се финансират по програма \"Хоризонт 2020\" на Европейския съюз. Бюджетът на целия проект е 13.5 млн. евро, като Столичната община ще получи 1.2 млн. евро, които са 100% безвъзмездни. Срокът за изпълнение на проекта е 60 месеца.За работата си по проекта, наречен \"Демонстриране на иновативни природосъобразни решения в градовете\", София ще си партнира по проекта с Порто и Нант, като дейностите ще се координират от португалския Център за социални изследвания към университета \"Коимбра\".От българска страна академичен партньор ще бъде Университетът за архитектура, строителство и геодезия, а Асоциацията за развитие на София ще провежда обществени обсъждания и ще се грижи за популяризирането на проекта. Темите, върху които ще се фокусира проектът, са \"Енергия\", \"Вода\", \"Околна среда\" и \"Биоземеделие\". Целта е да се формира градски \"зелен\" коридор, като районът, в който ще бъде особен, предстои да бъде избран. Коридорът ще обедини инфраструктурни елементи и градски общностни инициативи, които ще се осъществят върху конкретна територия. Ще бъдат идентифицирани и идеите, които ще се осъществят в него. ", "date": "2018.07.28", "title": "Столичната община ще развива биоземеделието в града с проект за 1.2 млн. евро "}
{"url": "http://www.cross.bg/proliva-korab-bosfora-1580225.html", "text": "/КРОСС/ Товарен кораб-цистерна, плаващ под гръцки флаг, е претърпял авария при преминаването през пролива Босфора край Истанбул, съобщава БТА.Аварията причини хаос в движението на плавателни съдове в района. Турските власти затвориха пролива за движение на кораби в двете посоки.Гръцкият кораб е с дължина 252 м. Екипи на турската брегова охрана са изпратени в помощ на авариралия плавателн съд. Те се опитват да го изтеглят, за да се освободи движението по Босфора. ", "date": "2018.07.28", "title": "Босфорът е затворен и в двете посоки заради авария на кораб"}
{"url": "http://www.cross.bg/zhertvite-ostanki-pozharite-1580234.html", "text": "/КРОСС/ Пожарите в района на гръцката столица Атина са опожарили близо 2000 дома, една четвърт от които ще бъдат срутени след бедствието, съобщи Regnum.Жертвите на пожарите в Гърция стигнаха 80, арестувани са четирима заподозрениСлед проверката на властите, всяка сграда, призната за опасна за живеене, се бележи с червена буква \"Х\". Спасителите продължават да издирват загинали и изчезнали.Открихме останки под формата на кости, които принадлежат на трима различни души. Така броят на жертвите достига до 86, заяви директорът на атинската Съдебна медицинска експертиза Никос Каракукис.Всъщност жертвите са 87, тъй като 62-годишен мъж почина от изгарянията си в болница. Броят им обаче ще се увеличи още, тъй като продължава издирването на останки от хора, обявени за безследно изчезнали, сред които и деца. Освен това, поради силните обгаряния, идентификацията на жертвите е особено трудна.Над 180 са ранените, 11 от тях с опасност за живота.", "date": "2018.07.28", "title": "Пожарите в Гърция унищожиха 2000 дома"}
{"url": "http://www.cross.bg/shofyori-barselona-madrid-1580233.html", "text": "/КРОСС/ Таксиметровите шофьори от Мадрид спонтанно излязоха в стачка днес в солидарност с колегите си от Барселона, стачкуващи от сряда. Те протестират срещу нелоялната конкуренция на така наречените „туристически превозни средства с шофьор\", като „Юбер\" или „Кабифай\", предаде Франс прес.Секретарят на Федерацията на таксиметровите шофьори в Мадрид Сантяго Симон Висенте каза, че всички таксиметрови шофьори спонтано и прогресивно са спрели работа и са парализирали по този начин столицата, летището и районите на големите железопътни и автобусни гари. Той твърди, че стачката е следвана на 100 процента в Мадрид, където има 15 000 таксита, както и в Барселона, където има 10 500 таксита. Протестното движение ще се разпространи и в други големи градове на Испания.Таксиметровите шофьори в Барселона парализираха вчера и днес централните части на града. Те протестират срещу съдебно решение, което е благоприятно за компаниите „Юбер\" и „Кабифай\". Съдът на Каталуния запази в сила временното преустановяване на прилагането на регламент на общината в Барселона, който ограничаваше издаването на лицензии за услугата туристически автомобили с шофьор в града.", "date": "2018.07.28", "title": "Таксиметрови шофьори в Испания стачкуват срещу „Юбер“ и „Кабифай“ "}
{"url": "http://www.cross.bg/demokratziyata-mrezhi-razprostranen-1580228.html", "text": "/КРОСС/ Компании, стоящи зад социални мрежи като \"Фейсбук\", трябва да носят съдебна отговорност за разпространяването на \"вредни и подвеждащи\" материали, разпространявани на техните платформи. Дейността им трябва да се облага с данък или да подлежи на регулация, защото това, което се случва почти без никакъв контрол в момента, е заплаха за демокрацията и опасна злоупотреба с лични данни.Това се казва в предварителните заключения на британска парламентарна комисия, разследващата злоупотребата с данните на 87 милиона потребители на \"Фейсбук\" от страна на компанията \"Кеймбридж аналитика\". Текстът ще бъде разпространен в неделя, но един от известните привърженици на Брекзит вече разпространи съдържанието му в своя блог.В него се казва, че Великобритания е изправена пред \"криза на демокрацията\", защото избирателите са атакувани с \"пагубни възгледи\", манипулиране на данни и намеса в избори. Докладът, разпространен от Доминик Къмингс, е на Комисията за дигитални процеси, култура, медии и спорт, която го извика да отговори на обвиненията срещу предвожданата от него лобистка група Vote Leave. Той отказа да се яви, а сега нарича текста \"фалшива новина\".Комисията подчертава, че потребителите на социални мрежи са обект на \"непрестанно целенасочено заливане с хиперпристрастни политически възгледи, възпозващи се от опасенията и предразсъдъците на хората с цел да повлияят на това за кого биха гласували\". ", "date": "2018.07.28", "title": "Социалните мрежи се заплаха за демокрацията, обявиха британски депутати"}
{"url": "http://www.cross.bg/youtube-sudurzhanie-pazari-1580227.html", "text": "/КРОСС/ YouTube планира да създаде оригинални видео поредици, които да предложи на международни пазари като Франция, Германия, Япония, Мексико и Индия. Решението е плод на усилията на компанията да привлече нови клиенти към платената си абонаментна услуга.За целта ще бъдат инвестирано в разнообразно съдържание като музикални документални филми, риалити сериали, дискусионни предавания и други. По думите на Сузан Даниълс, която оглавява звеното за оригинално програмиране в YouTube, видеата ще бъдат продуцирани на местни езици или за тях ще бъдат направени субтитри.Част от въпросното съдържание ще се появи в YouTube Premium, услугата за месечен абонамент, която по-рано бе известна като YouTube Red. Друга част обаче ще бъде достъпна и в безплатната услуга на платформата, къде обаче зрителите ще трябва да се примирят с наличните там реклами.Даниълс обяснява, че компанията се насочва към пазари с потенциал за голям ръст в абонатите. YouTube вече пусна няколко оригинални шоу програми в Южна Корея и едно в Индия.Повече подробности за предстоящата международна експанзия се очаква да бъдат дадени през идните седмици.Видео платформата има тежката задача да се конкурира с компании като Netflix и Amazon, които отдавна инвестират в оригинално съдържание за онлайн аудитории по целия свят и вече жънат успехи.  ", "date": "2018.07.28", "title": "YouTube се цели в международните пазари с оригинално съдържание"}
{"url": "http://www.cross.bg/dypka-cherna-kraii-1580221.html", "text": "/КРОСС/ Алберт Айнщайн за пореден път доказа, че е бил прав - предсказание в неговата Обща теория на относителността бе успешно наблюдавано край супермасивната черна дупка в центъра на Млечния път, съобщиха \"Асошиейтед прес\" и \"Франс прес\".За пръв път наблюдения с телескопа VLT в Чили показаха, че черната дупка изкривява светлинните вълни от минаваща близо до нея звезда, което съответства на теорията на Айнщайн, разказа Ги Перен - един от създателите на използвания при наблюденията инструмент Gravity.Международен екип от астрономи наблюдавал на 19 май звездата S2 преди и след прминаването й край черната дупка. Интерферометърът Gravity, чието създаване отне повече от 10 години, комбинира светлина, събрана от 4 уреда на телескопа VLT, а резолюцията му надвишава 15 пъти тази на най-големите оптични телескопи.Черните дупки се отличават с толкова голяма плътност, че каквато и да било материя или светлина не може да се отскубне от тях. В центъра на нашата галактика има черна дупка, разположена на 26 000 светлинни години от Земята.Масата на въпросната черна дупка е 4 милиона пъти по-голяма от слънчевата, а звездните купове край нея, се движат с огромна скорост, когато я доближат. ", "date": "2018.07.28", "title": "Нови наблюдения на черна дупка потвърдиха предсказание на Айнщайн"}
{"url": "http://www.cross.bg/bili-murtvi-momicheta-1580215.html", "text": "/КРОСС/ 9-годишните близначки, които изчезнаха мистериозно по време на огромния пожар в Атика, са били открити мъртви. Това потвърди приятел на семейството във Фейсбук, съобщава „Грийк рипортър\".Докато бушувал пожарът в селището Мати, баща на София и Василики Филипополу ги видял в репортаж по телевизията. Двете момичета били спасени и качени на риболовна лодка край пристанището в Рафина. Те били придружени от непозната двойка и две по-големи момичета. Близначките били по банските си костюми, но загърнати в одеяла.Малко след това момичетата мистериозно изчезнали, а и към момента няма никаква следа от тях. Баща им Янис Филипопулос трескаво издирваше хората, около които били децата му, за да разбере какво се случва с тях, но безуспешно. Дни по-късно стана ясно, че момиченцата са открити мъртви заедно с баба си и дядо си.Най-малко 91 души загинаха в пожара около гръцката столица Атина. ", "date": "2018.07.28", "title": "Мистерията с близначките от пожара в Атина приключи трагично "}
{"url": "http://www.cross.bg/izbori-parlamentarni-ninova-1580219.html", "text": "/КРОСС/ Хиляди социалисти, симпатизанти на лявата идея и фенове на Горан Брегович се събраха на Историческата поляна под връх Бузлуджа, за да отбележат 127 години от организираното социалистическо движение в България.\"Тук ни събра бъдещето, да си върнем държавата, суверенитета и достойнството като народ\", призова в словото си лидерът на БСП Корнелия Нинова. Тя изтъкна, че социалистите имат смели идеи, неподкупни са и са готови да стигнат докрай. Нинова призова да се обединят в името на децата и справедливостта.\"Предсрочните парламентарни избори са спасителни за България\", каза в словото си лидерът на ПЕС Сергей Станишев. За оставка на кабинета и предсрочни парламентарни избори призова Красимир Митов, председател на Националния синдикат \"Защита\". Той изрази надежда, че страната ни ще се управлява от Корнелия Нинова, която нарече \"Желязната лейди\".„Всеки нов ден на управление на това правителство е пагубен за България. Управление от скандал в скандал, от криза в криза. ГЕРБ се провалиха в две основни европейски политики - създаването на равни условия за икономическата активност на хората, която единствено дава силен растеж. И второ - в социалната защита - за децата, за групите в неравностойно положение, за младите, за възрастните, дори за работещите българи. Предсрочните избори са спасителни за България. Само те могат да дадат нова перспектива на страната. Затова БСП трябва да работи, за да предизвика и спечели предсрочни парламентарни избори\", каза в словото си на Историческа поляна Сергей Станишев.", "date": "2018.07.28", "title": "Оставка и предсрочни избори поискаха социалистите на Бузлуджа "}
{"url": "http://www.cross.bg/svinete-chyma-rymuniya-1580222.html", "text": "/КРОСС/ Мерките за недопускане на африканската чума по свинете на територията на България бяха обсъдени на оперативно заседание в Шабла, с участието на министъра на земеделието и храните Румен Порожанов. 11 километра от предпазната ограда на сухопътната ни граница с Румъния са вече са готови, в изграждането й участие вземат и шестте Държавни горски предприятияОколо 480 човека подпомагат дейностите във връзка с риска от африканската чума по свинете. Осигурени са и денонощни обходи по сухопътната граница с Румъния, заяви земеделският министър Румен Порожанов.\"Хубавото е, че в момента дивата свиня не е склонна да прави много набези. Основно популация на движение се очаква след приключването на реколтите\". Оградата ще бъде подсилена и с режеща тел. Областните дирекции по безопасност на храните идентифицират частните стопани на прасета, като целта е в 10-километровата зона около индустриалните комплекси собствениците да бъдат убедени да усвоят възможно най-бързо животните си, допълни министър Порожанов.\"Основният проблем в Румъния, това са именно домашните животни. Една единствена индустриална ферма с малко над 40 хиляди животни е имало, която е засегната\".", "date": "2018.07.28", "title": "Порожанов: Около 480 човека подпомагат борбата с африканската чума по свинете"}
{"url": "http://www.cross.bg/intzidenta-sliven-putnik-1580220.html", "text": "/КРОСС/ Мъж е загинал при катастрофа в Сливен, съобщи \"24 часа\", позовавайки се на данни на говорителя на Областната дирекция на МВР в Сливен. При инцидента са ранени други трима души. Те са хоспитализирани. Инцидентът е станал около 9.20 часа тази сутрин на улица \"Банско шосе\". Произшествието е възникнало между лека автомобил и такси. Вследствие на удара е загинал пътник в лекия автомобил. Двамата водачи и друг пътник от колата са приети в болница. Движението на мястото на инцидента е било затруднено, но улицата вече е отворена за преминаване. Обстоятелствата около инцидента се изясняват.", "date": "2018.07.28", "title": "Мъж загина при катастрофа в Сливен "}
{"url": "http://www.cross.bg/pensionnata-rysiya-reforma-1580223.html", "text": "/КРОСС/ Десетки хиляди руснаци се включиха днес в протестни шествия в цялата страна, организирани от Комунистическата партия заради спорната реформа на кабинета, увеличаваща възрастта за пенсиониране, предаде БГНЕС, цитирайки АФП.В Москва, според организаторите на разрешения протест, са се включили около 100 000 души, но според репортери броят им е значително по-малък - около 10 000.Парламентът одобри на първо четене пенсионната реформа, която постепенно повишава пенсионната възраст на 63 години за жените от сегашните 55, и на 65 за мъжете от досегашните 60 години.В руската столица демонстрантите скандираха срещу президента Владимир Путин и носеха плакати с надпис „Искаме да живеем от нашите пенсии, а не да умираме на работа\".Демонстрации имаше в десетки градове в Източна Русия, Сибир и Западна Русия.Около 1200 души се събраха в Новосибирск, в Санкт Петербург - 1000.При рядка проява на обществено недоволство срещу реформата, подкрепена от управляващата партия „Единна Русия\" на президента Путин, близо 2,9 милиона руснаци сложиха подписите си под протестна петиция.Самият Путин, който не спомена пенсионната реформа в предизборната си платформа при преизбирането си като президент, отчете рязък спад в общественото доверие - 64% през юли спрямо 80% през май. ", "date": "2018.07.28", "title": "Протести в Русия срещу увеличаването на пенсионната възраст"}
{"url": "http://www.cross.bg/rozino-klisyra-selo-1580224.html", "text": "/КРОСС/ Временно се ограничава движението по пътя София - Карлово между село Розино и Клисура заради катастрофа, при която след челен сблъсък на два автомобила загина 38-годишен мъж. В болница са транспортирани две деца - на 3 и на 7 години, пътували с него. Полицейски екипи насочват автомобилите по обходен маршрут.", "date": "2018.07.28", "title": "Катастрофа блокира пътя София - Карлово, въведоха ограничения между село Розино и Клисура"}
{"url": "http://www.cross.bg/sgradi-borisov-zhilishtni-1580226.html", "text": "/КРОСС/ Премиерът Бойко Борисов честити празника на БСП на Бузлуджа. В Нови пазар, където откри реновираните сгради на общината, полицията и пожарната, Борисов коментира призивите за смяна в управлението на страната, издигнати на многохилядния събор на социалистите:\"Нека да си хапнат, да пийнат. Те обичат. Не бива да се харчи енергия, това си е тяхна традиция. Много злини са направили на България за тези десетилетия управление, но да не им разваляме празника\".\"Аз три пъти им занесох властта. Диктаторът отиде: \"Моля ви се вземете, управлявайте, ето ви оставката\". Три пъти го правих! Дето се вика, смеят ми се сега, и те не могат. „Ще демонстрираме мощност\"! И какво? На 6 месеца правим избори!? Това ли иска държавата и това ли се очаква?\"Освен реновираните сгради на полицията, пожарната и общинската администрация, в Нови Пазар бяха санирани 20 многофамилни жилищни сгради. Финансирането, което възлиза на 15 500 000 лева, е отпуснато от Националната програма за енергийна ефективност на многофамилни жилищни сгради и Оперативна програма „Региони в растеж\". ", "date": "2018.07.28", "title": "Борисов за събора на Бузлуджа: Нека да си хапнат, да пийнат, те обичат"}
{"url": "http://www.cross.bg/dymite-vreme-avtobysut-1580213.html", "text": "/КРОСС/ Българи, прибиращи се от Испания и Франция, се оказаха в сложна ситуация в ранните часове на тази сутрин, след като автобусът им аварира на френска територия, съобщи БТВ. От превозвача посочиха, че отстраняват проблема и до няколко часа пътуването трябва да продължи.Аварията е станала на магистрала около 4:30 ч. местно време. В автобуса е имало двама шофьори и 29 пътници, сред които - и малки деца.„Намираме се в безизходица, няма реакция от транспортната фирма и никакъв начин за връзка\", оплака се една от пътуващите - Ирена Тодорова.По думите й след час чакане се наложило да се обаждат на 112 и да искат помощ от френските власти.По-късно управителят на „Юнион-Ивкони\" Георги Атанасов каза пред bTV, че хората са придвижени на безопасно място - в заведение заедно с част от екипажа. По думите му автобусът се ремонтира на място и по обед българско време би трябвало да тръгне към нашата страна заедно с пътниците.„Големият проблем, който се е получил, е, че пътната помощ е поискала парите да бъдат в брой. Затова са се забавили колегите, иначе досега е щял да бъде отстранен проблемът\", посочи той.  ", "date": "2018.07.28", "title": "Автобус на „Юнион-Ивкони” закъса във Франция"}
{"url": "http://www.cross.bg/byzlydzha-sotzialisti-subraha-1580212.html", "text": "/КРОСС/ Десетки хиляди социалисти се събраха на Историческата поляна под връх Бузлуджа. Там се провежда традиционният събор на БСП.Според организаторите на място са между 20 и 50 000 души от цялата страна, като само автобусите са над 350.Мотото на събора, с който се отбелязват 127 години социалистическо движение, е „За по-добър живот - нашата кауза е България\"./Очаквайте подробности/", "date": "2018.07.28", "title": "50 000 социалисти се събраха на Бузлуджа"}
{"url": "http://www.cross.bg/sezonnite-polykulbo-severnoto-1580183.html", "text": "/КРОСС/ След анализ на сателитни данни от четири десетилетия климатолози стигат до заключението, че за първи път хората изкарват от равновесие сезонните температурни колебания в Северното полукълбо, предизвиквайки летните температури да се покачват по-бързо от зимните.Те получават вероятност от около 5 на 1 милион, че тези промени се случват естествено, без човешко влияние, подчертава Bloomberg, позовавайки се на проучване, публикувано в Science.Екипът, воден от Бен Сантер (Ben Santer), атмосферен учен в Националната лаборатория \"Лорънс Ливърмор\",  установи, че човешката дейност се отразява в сезонните изменения на температурата на въздуха в тропосферата - най-ниският слой на атмосферата. Известно е, че затоплянето е глобално, но летата в тропосферата се затоплят по-бързо от зимите.По-ранни доказателства за този процес се откриват само на повърхността на Земята - например по-ранното топене на снега или промените в сезонните миграции на животни. Сега за първи път са намерени доказателства в тропосферата.Сателитните данни, събирани в продължение на 38 години, и компютърните модели на сезонните температурни промени, използвани от изследването, се съгласуват помежду си още по-точно, отколкото при измерването на средната годишна температура.Авторите изследват няколко теоретични модела, описващи състоянието на климата преди и след индустриалната революция. Изследователите разкриват характерната картина (патерн) на сезонните температурни колебания, в зависимост от естествените причини (например Ел Ниньо или вулканични изригвания). След това тези \"патерни\" се сравняват с данните за сателитните температурни измервания в тропосферата от 1979 г. до 2016 г., като се отчитат разликите между минималната и максималната температура на всяка година.Пет от шестте набора сателитни данни показват, че сигналът за затопляне е над естествения шум.Според моделите най-силният контраст между зимата и лятото съществува в средните ширини на Северното полукълбо. В тропиците тази разлика е много по-малка и най-слабите колебания са характерни за Антарктика. Сателитните наблюдения потвърждават тези особености на районите, но и показват, че разликата между зимните и летните температури в някои райони на Северното полукълбо са значително по-големи, отколкото предполагаха моделите. Най-силните контрасти се забелязват на територията на Монголия и Сибир.Летните температури в средните географски ширини нарастват по-бързо от зимните. В Северното полукълбо този ефект е по-забележим, тъй като има много повече земя, отколкото в Южното полукълбо, а океанът абсорбира по-малко от \"излишната\" топлина. Според учените естествените фактори не обясняват това рязко затопляне - разликата между лятото и зимата се увеличава поради парниковия ефект, причинен от хората. ", "date": "2018.07.28", "title": "Хората промениха сезоните на Земята"}
{"url": "http://www.cross.bg/antidopingova-federatziya-nakazanieto-1580210.html", "text": "/КРОСС/ Международната асоциация на лекоатлетическите федерации (ИААФ) удължи  отстраняването на руската федерация за неспазване на допинг правилата.   Наказанието беше наложено през ноември 2015 г. и оттогава руските  атлети, които са допуснати до международни състезания, се появяват под  неутрален флаг. Това ще продължи поне до декември, когато ще се проведе  ново заседание на съвета на ИААФ в Монако.  Към днешна дата руската  федерация не е отговорила на два основни критерия - признаване на  резултатите на разследването на комисията на световната антидопингова  агенция под ръководството на Ричърд Макларън за антидопинговите  нарушения в Русия, а също така местната антидопингова агенция (РУСАДА)  все още не е с напълно възстановена дейност.", "date": "2018.07.28", "title": "Наказанието на руските лекоатлети продължава"}
{"url": "http://www.cross.bg/letishteto-poleti-sofiya-1580214.html", "text": "/КРОСС/ Полицията на летището в Мюнхен - второто най-натоварено в Германия, затвори Терминал 2 днес, след като неизвестен успял да се промъкне в охраняваната зона, предаде ДПА.Баварската полиция и управата на летището не са съобщили подробности за случая. Не е ясно кога ще се възобнови работата на терминала.Пътници на летището съобщават в социалните медии, че не им е било позволено да излязат от самолетите, оплакват се от забавени или отменени полети и от струпване на хора, очакващи информация в натоварения период на лятната ваканция, отбелязва ДПА.Засегнати са и полети до София, които към момента закъсняват. ", "date": "2018.07.28", "title": "Затвориха част от летището в Мюнхен, засегнати са и полети до София"}
{"url": "http://www.cross.bg/toshko-blizkite-kochev-1580218.html", "text": "/КРОСС/ Издирваният 14-годишен Тошко Кочев е открит в добро здравословно състояние и предаден на близките си.Припомняме, че по молба на близките, столичното Второ РУ издирваше Тошко Надеждев Кочев. На 25 юли по обяд той излязъл от дома си в ж.к. „Лев Толстой\" и оттогава бе в неизвестност.  ", "date": "2018.07.28", "title": "Откриха издирвания Тошко в добро здраве"}
{"url": "http://www.cross.bg/filmi-kostyumite-bulgarskata-1580216.html", "text": "/КРОСС/ Костюмите на Стефан Данаилов от филма „Борис I\", на Апостол Карамитев/Коста Цонев от „Сватбите на Йоан Асен\" и на Стойко Пеев от „Хан Аспарух\" вече могат да бъдат видени в новата специална експозиция - „Историята и българското кино\" на Националния исторически музей, посветена на българските игрални филми на историческа тематика от 80-те години на ХХ век.Разкошните облекла са част от златната колекция български игрални филми, които пресъздават едни от най-значимите периоди и събития от средновековната българска история: създаването на Българската държава през 681 г. - във филма „Хан Аспарух\" (1981 г.), приемането на Християнството и създаването на Преславската и Охридската книжовна школа през IX в. - „Борис I\" (1985 г.), постигането на дълготраен мир и стабилност в началото на XIII в. - „Сватбите на Йоан Асен\" (1975 г.), историята за изписването на Боянската църква през 1259 г. - „Боянският майстор\" (1981 г.)Тези филми са създадени по повод 1300-годишнината на Българската държава и отразяват различни етапи от българската история, свързани най-вече с Първото и с Второто българско царство, с Възраждането и с националноосвободителното движение. Кинопроизведенията стават любими на поколения зрители и са повод за гордост от величието и блясъка на българските победи и от духовното израстване на нацията ни.Облеклата и вещите - костюмите, мебелите, оръжията и пр., са създавани въз основа на археологически и исторически сведения за времето и събитията, с които са свързани. Техническото им изпълнение е съобразено с традициите на съответната епоха, което ги прави максимално близки до първообразите им.Всички те са изработени ръчно и от естествени материали - месинг, кожа, гьон и др. Някои от костюмите са обект на сложна изработка. За направата, например, на костюмите на севастократор Калоян и на севастократорица Десислава художниците са се „допитали\" до стенописите в Боянската църква от XIII в.; тъканите са доставени от Сирия, с изработката им са били ангажирани специалисти от Холандия и Франция, но са довършени в България.На експонатите в експозицията „Историята и българското кино\" ще бъдат поставени QR кодове, с които посетителите ще могат да получават повече информация за тях.Снимките и информацията се публикуват за първи път, със съдействието на Българската национална филмотека.От тази есен в експозицията, посветена на българското кино, ще има и специален интерактивен кът като част от музейно-образователната програма на музея. ", "date": "2018.07.28", "title": "Костюмите на Стефан Данаилов и Апостол Карамитев показва специална експозиция в НИМ"}
{"url": "http://www.cross.bg/bulgariya-skandal-evropa-1580217.html", "text": "/КРОСС/ „Всеки нов ден на управление на това правителство е пагубен за България. Управление от скандал в скандал, от криза в криза. ГЕРБ се провалиха в две основни европейски политики - създаването на равни условия за икономическата активност на хората, която единствено дава силен растеж.И второ - в социалната защита - за децата, за групите в неравностойно положение, за младите, за възрастните, дори за работещите българи. Предсрочните избори са спасителни за България. Само те могат да дадат нова перспектива на страната. Затова БСП трябва да работи, за да предизвика и спечели предсрочни парламентарни избори.\"Така започна словото си на Историческа поляна Сергей Станишев, който взе участие в традиционния събор на левицата.„БСП даде силна заявка с „Визия за България\", защото страната има нужда от сериозен разговор за политики, перспектива и бъдеще, а не да затъва от една кръчмарска свада в друга. Но, за да промени България, БСП се нуждае от партньори и съюзници.Европейските социалисти са тези, които се противопоставят на опасните сценарии на Европа на различни скорости, за Европа, която наказва и разделя. Нашият сценарий е различен. Той е за Европа, която защитава хората и създава равни шансове, която е солидарна и инвестира в младите. Която работи за сближаване на страните в стандарта на живот и в икономическото им развитие. А това можем да постигнем само всички заедно.\", бе категоричен президентът на ПЕС. ", "date": "2018.07.28", "title": "Сергей Станишев: Управлението влиза от скандал в скандал"}
{"url": "http://www.cross.bg/lisabon-priroden-sreshta-1580196.html", "text": "/КРОСС/ Лидерите на Франция, Португалия и Испания проведоха тристранна среща в Лисабон, посветена на енергийни въпроси. В центъра на разговорите им са били начините за доставки на природен газ.Франция, Испания и Португалия напредват с плановете си да диверсифицират енергийните си източници. Това може да означава по-голям внос на втечнен природен газ от САЩ. Различните възможности обсъдиха на тристранна среща в Лисабон френският президент Еманюел Макрон, испанският министър-председател Педро Санчес и португалският премиер Антониу Коща.Голямата идея е да бъде построена инфраструктура, която да позволи да се внася, съхранява и пренася природен газ, включително по нови тръбопроводи.Стратегията би спомогнала да се намали зависимостта на Европа от руския газ.Трите страни гледат на газа като на временен заместител в контекста на все по-засиленото им преминаване от въглища към възобновяеми енергийни източници. ", "date": "2018.07.28", "title": "Европейски лидери участваха в енергийна среща на върха в Лисабон "}
{"url": "http://www.cross.bg/kiril-dobrev-nalozhi-1580202.html", "text": "/КРОСС/ „БСП работи за предсрочни парламентарни избори. БСП е партията, която може да наложи новия морал\". Това каза за предаването „Събуди се\" по Нова телевизия, в директно включване от връх Бузлуджа зам.-председателят на левицата Кирил Добрев. Според него, тези, които не са свързани с идеята, не могат да разберат какво е чувството да се съберат днес на Бузлуджа, където ще се проведе традиционния събор на опозицията. „На нашите хора, след толкова години управление на ГЕРБ, им е нужно самочувствие\", каза той. По думите му, БСП ще работи за предсрочни избори, за една различна България, които ще спечели. „Управлението на държавата зависи от водещата, голямата партия, управлението на държавата е в ръцете на премиера\", смята Кирил Добрев. Той каза още, че през последния политически сезон сме били свидетели на купища лобистки закони. По въпроса за Истанбулската конвенция Кирил Добрев заяви: „Смятам, че правдата възтържествува. Ние имаме изключително изчистени позиции по тази тема. Далеч от нас е тази джендър идеология\".  ", "date": "2018.07.28", "title": "Кирил Добрев: БСП може да наложи новия морал "}
{"url": "http://www.cross.bg/goreshtnitzite-ogun-gradyshki-1580203.html", "text": "/КРОСС/ Най-горещите дни в годината - горещниците, са на 28, 29 и 30 юли. Те се отбелязват предимно в Северна и в Западна България, но ритуали се извършват и в някои югозападни райони. В Северна България дните са известни съответно като Чурлига, Пърлига и Марина Огнена, а в Южна - Люта, Чурута и Опалена Мария. Седмицата, в която се падат тези дати, се нарича Запалена или Опалена неделя. През горещниците човек трябва да се пази от парещите лъчи на слънцето и да се моли за неговото милосърдие към хората.Преди години, когато хората зависели още по-силно от природата и нейните капризи, те вярвали, че отбелязването на горещниците предпазва дома и нивата им от пожари и градушки.Най-строго се спазвали първият и третият ден. През тези дни не трябва да се ходи на нива и да се жъне, вършее, коси и копае. Не се меси и пече хляб - за опазване на труда от огнени стихии и градушки. Според поверието не бива да се пали огън и да се изнася вън от жилището.На третия ден чрез специален обред се пали един общ нов огън, от който всеки подновява огъня в своя дом. Горещниците се почитат най-много от ковачи, хлебари, калайджии, които работят с огън.През трите поредни дни се гадае какво ще бъде времето през януари, февруари и март следващата година. ", "date": "2018.07.28", "title": "Започват горещниците"}
{"url": "http://www.cross.bg/manastir-rilskiya-putya-1580200.html", "text": "/КРОСС/ Свлачища затварят пътя към Рилския манастир. Отсечката е почти блокирана, а движението е затруднено, съобщи Нова тв. От Агенция \"Пътна инфраструктура\" обясиха, че засега теренът още е твърде мокър и свлачищата няма как да бъдат изчистени, затова компромисният вариант е да бъде освободено едното трасеПроблеми е имало и преди във времето. Тази година свлачище затвори пътя след юнските дъждове. След това отговорните органи твърдяха, че платната са разчистени.\"Пътят е абсолютно опасен. Цяло чудо е, че до този момент няма сериозен инцидент\", коментира за \"Събуди се\" игуменът на Рилския манастир Дядо Евлоги. Той допълни, че всички институции са алармирани за проблема. ", "date": "2018.07.28", "title": "Свлачища затварят пътя към Рилския манастир"}
{"url": "http://www.cross.bg/bazi-obektite-vunshni-1580204.html", "text": "/КРОСС/ Нощувката по време на почивка може да струва и ... 5 лева на човек! Символичното заплащане осигурява Министерство на регионалното развитие за чиновниците си в почивните си бази.В тези на МВР пък средните цени на нощувка са 7,50 лв. на човек. Това става ясно от доклад на Световната банка за почивните станции на българските институции, представен от Института за пазарна икономика, пише \"Труд\". Изследването обхваща 115 обекта с представителни и социални функции, почивни станции и обекти за обучение. Според доклада, 83% от тези имоти генерират загуби, които са средно 230 хил. лв. на съоръжение през 2016 г. За проверените 115 бази загубите са 22 млн. лв. за малко над 10 хил. легла.Сред една от базите с големи загуби е резиденцията на Министерски съвет \"Евксиноград\". Тя има годишна загуба от 700 хил. лв. Почивната станция на МВР \"Лазур\" в Несебър е отчела загуба от 600 хил. лв. през 2016 г. Сред причините за това е, че храната се предлага без надценка или на загуба.Много от обектите са достъпни за външни посетители, които плащат от 15% до 100% над стандартната цена за служителите. Въпреки това цените за външни посетители са по-ниски от пазарните и не покриват разходите по експлоатацията на обектите.Така ведомствата на практика субсидират почивките и на външни гости на обектите.  ", "date": "2018.07.28", "title": "Почивните бази на властта осигуряват нощувки по ... 5 лева"}
{"url": "http://www.cross.bg/perelik-vruh-bulgariya-1580205.html", "text": "/КРОСС/ Музиканти от 9 държави се събират за „Перелик уърлд мюзик & джаз фестивал\". В музикалната зала, която се прави от дърво и слама на най-високия връх в Родопите, Перелик (2147 м), светлината е само от свещи, факли и четири големи огнища.Екоджаз фестивалът се организира за 13-то лято. Музикантите са от България, Турция, Великобритания, Италия, Австрия, Испания, Перу, Германия и Израел, разкри основният организатор Кирил Асенов:\"Програмата ни е много наситена и интересна: Ritmos Negros, много известна банда от Испания, Kung fu от Израел, Vivo Montana Brass Band и Мирослава Тодорова от България, Hetty & the Jazzato Band от Великобритания и Италия, както и интересната млада австрийска формация Turumtay Zaric\", заяви Асенов и допълни за характера на събитието:\"Отново на същото място, под връх Перелик. Отново \"ънплъгд\" - с електричество само за микрофоните и струнните инструменти. Хубава храна, хубаво вино, хубава атмосфера. Прогнозата казва, че няма и да вали. Заповядайте!\" ", "date": "2018.07.28", "title": "Джаз фест под връх Перелик събира музиканти от 9 държави"}
{"url": "http://www.cross.bg/otgovornost-pozharite-nyama-1580206.html", "text": "/КРОСС/ Оставки на ключови министри се очакват в Гърция след изявлението на премиера Ципрас, че поема политическата отговорност за трагедията с пожарите. Бедствието отне живота на 87 души.\"Това е най-трудният момент от мандата на това правителство\", призна Алексис Ципрас.\"Поемам цялата политическа отговорност за бедствието\", допълни той.Водещата опозиционна партия \"Нова Демокрация\" атакува  в прав текст : \"Ако няма оставки, поемането на отговорност е безсмислен комуникационен трик\".Социалистите заявиха, че оставката е еднопосочен път.Очаква се до дни премиерът да смени ключови министри.Опустошените райони ще бъдат залесени, няма да се позволи отново незаконно строителство,  категоричното е правителството.В същото време продължава издирването на изчезнали хора. Някои от тях бяха идентифицирани сред жертвите.Не може да се уточни колко са хората в неизвестност.Броят на жертвите достигна 87, след като починаха и тежко ранени от пожара.Ципрас каза, че правителството бързо ще даде ход на национален план за справяне с дългогодишните нарушения в строителството. Има индикации, че причината за пожарите е палеж, каза още гръцкият премиер. ", "date": "2018.07.28", "title": "Очакват се оставки на министри след изявлението на Ципрас за пожарите"}
{"url": "http://www.cross.bg/posvetena-provezhda-lityrgiya-1580207.html", "text": "/КРОСС/ В Москва на Катедралния площад се провежда божествена литургия, посветена на 1030-тата годишнина от кръщението на Русия. Церемонията се провежда от руския патриарх Кирил. Заедно с първите хора на руската църква службата се извършва от патриарха на Александрия и цялата Африка, Теодор.Също така на площада има и други йерарси на местните Православни Църкви: Йерусалим, Антиохия, български, сръбски, грузински, Кипър, Албания, Полша, както и в Църквата на Чешката и Словашката, съобщава ТАСС. ", "date": "2018.07.28", "title": "Божествена литургия, посветена на 1030-ата годишнина от покръстването на Русия"}
{"url": "http://www.cross.bg/germaniya-tyrtziya-germanski-1580201.html", "text": "/КРОСС/ Турският президент Реджеп Тайип Ердоган ще отиде на държавна визита в Германия, вероятно към края на септември. Това съобщава в днешното си издание вестник \"Билд\", цитирайки правителствени източници в Берлин и Анкара, предаде Ройтерс. Това ще бъде първата официална визита на Ердоган в Германия от 2014 г., както и първата, откакто стана президент.Плановете за визитата са отражение на усилията да се възстановят отношенията между Германия и Турция. Те се влошиха при поредица спорове заради строгите мерки на турските власти след неуспешния преврат през 2016 г. и задържането от тях на германски граждани и журналисти.Държавните визити включват приемане от германския президент с военни почести и официален държавен банкет. Засега няма коментар нито от турското, нито от германското правителство.През януари бившият германски министър на външните работи Зигмар Габриел заяви, че с колегата си Мевлют Чавушоглу са се съгласили да направят всичко възможно да бъдат подобрени отношенията между двете държави, които са съюзници в НАТО и търговски партньори.През февруари беше освободен германският журналист от турски произход Дениз Юджел, който работи за издателя на \"Билд\". В продължение на година той беше задържан по обвинения в престъпления срещу националната сигурност на Турция.Пускането му на свобода премахна един от основните проблеми в отношенията между двете съюзнически държави, но германските власти остават дълбоко обезпокоени заради влошаващото се досие на Турция по отношение на правата на човека и свободите, отбелязва Ройтерс.Тази седмица в Югоизточна Турция беше арестуван още един германски гражданин, обвинен в разпространение на пропаганда в полза на турски екстремисти, предаде в сряда държавната Анадолска агенция.", "date": "2018.07.28", "title": "Ердоган планира държавна визита в Германия"}
{"url": "http://www.cross.bg/yvrezhdaniya-sistemata-ybiva-1580230.html", "text": "/КРОСС/ Родители и близки на хора с увреждания ще излязат на обединен протест  на 30 юли, понеделник, в София. Под надслов \"Системата убива - всички\"  недоволството ще започне в 17 ч. пред Народното събрание, като ще има  шествие до Министерския съвет, където около 20 ч. и ще приключи  протестът.\"Системата не убива само децата, възрастните с  увреждания и техните семейства! Системата убива - всички! Това е протест  на народа срещу системата! Системата прокуди стотици деца и възрастни с  увреждания, прокуди за десет години 1 200 000 българи\", пишат  организаторите на протеста в писмо до медиите.Те подчертават,  че в България няма нито един осъден за корупция по високите етажи на  властта. Освен това страната била най-бедната и корумпирана държава в  Европа. \"Ще търсим отговорност от отговорните! Ще искаме оставки! Не,  няма да се \"махне този проблем\" от главата на премиера! Проблемът сте  вие, управляващите от всички партии и коалиции\", пишат още  организаторите и подчертават, че имат подкрепата на десетки  неправителствени организации.През седмицата се разбра, че  законопроектите за хората с увреждания ще бъдат внесени наесен в  парламента. Социалният министър Бисер Петков увери, че полага максимални  усилия, за да постигне съгласие в работната група.", "date": "2018.07.28", "title": " Родителите на хора с увреждания излизат на протест на 30 юли"}
{"url": "http://www.cross.bg/bulgariya-hora-interesi-1580208.html", "text": "Ще има много силен отпор срещу „Визия за България\" - опонентът ни е с пари, с влияние и с интереси. Това каза Корнелия Нинова, председател на Българската социалистическа партия, в интервю за \"Фокус\".Нинова обясни, че най-общо „Визия за България\" предлага във вътрешен план подобряване на начина на живот и на равнището на живот, а във външен план - България изправена в Европа. Лидерът на БСП заяви, че се надява с „Визия за България\" да започне дискусия по политики и да се сложи край на системата на Прехода, в която всички сме участвали. „На този преход трябва да се сложи край. Но за да стане, трябва много широко национално съгласие. Ние сами от БСП няма да можем\", каза Нинова.„Ще има много силен отпор. Ние не сме глупави и наивни хора. Ние знаем за какво става дума. Този отпор са задкулисието, бизнес интереси, икономически интереси във всички сфери на българския икономически и обществен живот. Това са около 10 млрд. лева, които ще се възпротивят на промяната\", заяви Нинова. Тя коментира, че има една прослойка в България, която живее добре, краде и продължава да богатее независимо кой управлява, и именно тази прослойка е опасността срещу „Визията\", защото предложените стъпки отнемат възможността на тези хора да дърпат конците на политиците, да крадат от обществения ресурс, да богатеят и да си живеят в сянка безнаказано. „Борбата с корупцията не може да ги засегне. Корупцията е в законите, които те са написали и пробутали през българския парламент и през българските политици. Ето това е опасността за „Визията за България\". Тези хора, с тези пари и с тези интереси\", каза лидерът на БСП.„Срещу това, което предлагам, ще има хора от БСП, които ще бъдат против. И досега, и в момента в БСП има хора, които са против това и ще оказват тая съпротива по всякакъв начин. Даваме си сметка, знаем за какво става дума, искаме да опитаме\", каза още лидерът на партията. „Твърдо сме решени да опитаме. И отвътре ще ни саботират, и отвън сигурно ще ни бият. Но ще бъдем твърди. Съюзникът ни е народът и тези хора, които ще повярват в нас, че искаме да го направим. Това е нашият съюзник, ние него ще търсим. Опонентът ни е силен. Пак казах, с пари, с влияние, с интереси. Такава сила се преодолява, само ако народът те подкрепи\", каза още Нинова.", "date": "2018.07.28", "title": "Нинова: Ще има силен отпор срещу \"Визия за България\""}
{"url": "http://www.cross.bg/svetofar-spira-minava-1580197.html", "text": "/КРОСС/ Жителите на великотърновското село Шереметя излязоха тази вечер на протест. Хората настояват за повишение на пътната безопасност на главния път София - Варна, който минава през селището.От година и половина жителите на село Шереметя протестират и настояват за правото безопасно да преминават през главния път и искат светофар.\"Трафикът е ужасен. Не може да се пресече. На пешеходна пътека не се спира. Няма светофар. Обещанието беше да има шумяща настилка и такова няма. Като тръгваме и една кола спира, зад нея минава друга.\"\"Аз съм с бастун, който има съвест спира, ама който няма - минава. Движат се с много висока скорост, не се спазва ограничението то 40 километра в час. Чакаме по 15-20 минути да спре движението и тогава пресичаме,\" споделиха участници в протеста.От Пътната агенция съобщиха, че предстои в Шереметя да бъде монтиран светофар, а единствената пешеходна пътека в селото е с подновена маркировка. ", "date": "2018.07.28", "title": "Хората в търновско село протестират, искат светофар"}
{"url": "http://www.cross.bg/myasto-ykritiya-lyda-1580198.html", "text": "/КРОСС/ 96 лалугери, открити на дъното на строящия се по проект на Министерството на регионалното развитие и благоустройството язовир „Луда Яна\", са преместени. Смяната на местообитанието им се наложи, тъй като досегашното попадаше в границите на строителната площадка на новия воден обект за питейни нужди. След планираното за 2019 г. завършване на язовира обитаваното досега от животните място ще се намира под вода.Колонията е преместена от екип от учени на Института по биоразнообразие и екосистемни изследвания и от Българска академия на науките на подходящо място в рамките на защитена зона от Европейската екологична мрежа Натура 2000, в района на Панагюрски колонии. Новият дом ще осигури всички необходими условия за оцеляване на лалугерите в дългосрочен план. За временни укрития на животните до пълната им адаптация на място бяха изкопани дупки, които да послужат за временни укрития. Последващият мониторинг показва, че те се приспособяват успешно.Язовир „Луда Яна\" се изгражда в рамките на финансирания от Световна банка „Проект за развитие на общинската инфраструктура\". Той ще бъде с обем 20 млн. куб. м, а стената му ще е висока 50 м. Към него ще бъдат изградени модерна пречиствателна станция за питейни води, довеждащи водопроводи и др. съоръжения. С пускането на язовира в експлоатация ще се осигури непрекъснатост на водоподаването и 45 000 души от Панагюрище, селата Оборище, Поибрене, Попинци, Баня, Бъта, Левски, Елшица, както и мина „Радка\" и площадките на „Оптикоелектрон\" и „Асарел\" ще получават чиста питейна вода. ", "date": "2018.07.28", "title": "Преместиха 96 лалугера, открити при строежа на язовир \"Луда Яна\""}
{"url": "http://www.cross.bg/videoto-parizh-geri-nikol-1580199.html", "text": "/КРОСС/ Поп изпълнителката Гери-Никол и нейна приятелка са били арестувани в Париж. Повод за ареста е техен танц (т.нар. \"туърк\") пред Айфеловата кула по средата на пътя, докато покрай тях преминават коли, съобщава \"Дейли мейл\".Гери-Никол споделила видеото с танца с приятели в социалните мрежи. Вместо поздравления обаче, видеото им донесло арест за нарушаване на обществения ред.", "date": "2018.07.28", "title": "Арестуваха Гери-Никол в Париж "}
{"url": "http://www.cross.bg/oborotite-otchitaneto-hotelite-1580189.html", "text": "/КРОСС/ Хотелите в Слънчев бряг отчитат реални нощувки и действителна запълняемост на легловата база, съобщава Дарик радио. С малки изключения, няма сериозни пропуски при отчитането на оборотите, показаха резултатите от мащабни проверки на НАП в курортния комплекс.Екипи на звеното „Фискален контрол\" Бургас извършиха едновременна инспекция на 18 хотела. Контролните действия обхванаха отчитането на оборотите и осигурителното законодателство, и сключените трудови договори с наетите за този туристически сезон работници. В пет хотелски комплекса са установени пропуски във връзка с несвоевременно отчитане на дневния и месечен оборот, за което ще бъдат съставени пет акта. Екипите иззеха развлекателни съоръжения от типа боксова круша и висилка на централната алея на курорта.Причина за мярката беше работа без касови апарати и неизяснена собственост. Сигнали за неиздаване на касови бележки и данъчни нарушения могат да се подават на телефона на НАП 0700 18 700 или по електронната поща на infocenter@nra.bg. ", "date": "2018.07.28", "title": "Хотелите в Слънчев бряг отчитат реални нощувки "}
{"url": "http://www.cross.bg/nadzor-finansov-komisiyata-1580191.html", "text": "/КРОСС/ С около 20% се очаква да поскъпне застраховката „Гражданска отговорност\" до края на годината. Според анализ на Комисията за финансов надзор събраните премии за 2017-а година за автомобилите, камионите и автобусите не са достатъчни, за да покрият разходите на застрахователите. С днешна дата само в рамките на 2018-а застрахователите увеличиха тарифите си с около 25%. Обещаната система „бонус-малус\", при която съвестните шофьори ще плащат по-малко, остава все още проект. Очаква се през септември Комисията за финансов надзор, Министерството на вътрешните работи и транспортното министерство да изберат един от 11-те варианта, предложени от наетия преди година консултант.В момента средната премия за лек автомобил е около 200лв , до края на годината може да достигне до 240лв. Средната изплатена претенция за леките автомобили е 1362лв. за имуществена щета и 57 748лв за неимуществена.Изчисленията на Комисията за финансов надзор  показват, че има риск от значителна загуба за 2017 г. - 65 млн. лв. може да не стигнат, за да се покрият предявените претенции за леки и лекотоварни автомобили до 5 тона.  В предишните 5 г.недостиг не е имало.", "date": "2018.07.28", "title": "Застраховката „Гражданска отговорност” поскъпва с 20 процента"}
{"url": "http://www.cross.bg/tyrki-pylev-nokayt-1580192.html", "text": "/КРОСС/ Тервел Пулев ще се боксира срещу италианеца Фабио Турки за вакантната титла в полутежка категория на Европейския боксов съюз.Преговорите за мястото на двубоя вече са в ход, като двете страни трябва да се разберат до 9 август, а ако това не стане, ще бъде насрочен търг. Срещата трябва да се състои между октомври и ноември.25-годишният Турки, който е висок 188 сантиметра, дебютира на професионалния ринг на 31 октомври 2015 година, като вече записа 15 победи в 15 мача, 11 от които с нокаут. За последно той се наложи по точки с пълно съдийско единодушие над мароканеца с италиански паспорт Ясин Абаши на 6 юли.35-годишният Пулев, който е със сантиметър по-нисък от Турки, изигра първия си мач като професионалист на 3 декември 2016 година и оттогава е в серия от 11 поредни победи 10 от които с нокаут. ", "date": "2018.07.28", "title": "Тервел Пулев се изправя срещу италианец за европейска титла"}
{"url": "http://www.cross.bg/merkite-porozhanov-rymuniya-1580193.html", "text": "КРОСС/ Министърът на земеделието, храните и горите Румен Порожанов ще бъде в Шабла за участие в оперативно заседание, на което ще се докладват мерките за ограничаване на риска от африканска чума по свинете. Министър Порожанов ще инспектира мерките и съоръженията на граничните контролно-пропускателните пунктове с Румъния и изграждането на оградата по протежение на сухопътната граница с Румъния.В 13 ч., в \"Зелен образователен център\" е предвиден брифинг за медиите с актуална информация от срещата. ", "date": "2018.07.28", "title": "Инспекции по границата заради африканската чума"}
{"url": "http://www.cross.bg/patriarshiya-tzurkva-patriarh-1580190.html", "text": "/КРОСС/ Вселенският патриарх Вартоломей потвърди в послание до украинския президент Петро Порошенко намерението да се предостави автокефалия на Украинската православна църква (Киевска патриаршия), предаде ТАСС.\"Признавайки голямата отговорност на първопрестолната Вселенска патриаршия, която никога не се е съгласявала с незаконни и неканонични ситуации, които са разклащали естественото функциониране на Православната църква, и в тези отговорни времена тя пое инициативата да възстанови единството на православните вярващи в Украйна с крайната цел да дари на украинската църква автокефалия\", се казва в изявление на украинското президентство, в което се цитира посланието на патриарх Вартоломей.Ситуацията с православното вероизповедание в бившата съветска република е сложна заради дълбокия разкол, който вече е и по геополитическа линия.Има Украинска православна църква на подчинение на Московската патриаршия. Тя се управлява от митрополит Онуфрий, който определя прозападната ориентация на страната като „трагедия\" и който не е изразявал позиции във връзка с конфликта с Русия в Донбас.Съществуват и две непризнати структури - Киевската патриаршия и Украинската автокефална православна църква. Още от 1991 г. украинските власти нееднократно предприемат опити да създадат църква, която да е отделна от Московската патриаршия.През април тази година Порошенко изпрати лично писмо до патриарх Вартоломей с молба да предостави автокефалност. На 22 април Синодът на Вселенската патриаршия разгледа молбата на украинския президент и прие решение да обсъди въпроса с църквите в православния свят.Украинската православна църква (Московска патриаршия) не смята за \"нещо извънредно\" изявлението на патриарх Вартоломей за намерение да се предостави автокефалия на непризнатата Киевска патриаршия, съобщи заместник-ръководителят на Отдела за външноцърковни връзки на УПЦ (МП) протойерей Николай Данилевич.Според него автокефалността преминава през край на разкола. ", "date": "2018.07.28", "title": "Вселенският патриарх ще признае независимата Киевска патриаршия"}
{"url": "http://www.cross.bg/informatziya-beshe-politzai-1580194.html", "text": "/КРОСС/ Агресивен психично болен мъж вдигна на крак полицията в София в ранните часове на съботния ден. Той изгони родителите си и се барикадира в семейното жилище до пл. \"Славейков\", съобщи bTV.Появи се информация, че информация мъжът е въоръжен. На мястото бяха изпратени полицаи и спецотряд за борба с тероризма. Сградата беше евакуирана.Психолози преговаряха с мъжа и в крайна сметка беше решено родителите му да пренощуват другаде, а той да бъде оставен да се успокои през нощта. В резултат и полицейските сили се изтеглиха.Към 9 ч. тази сутрин в района имаше само един бус с полицаи. ", "date": "2018.07.28", "title": "Психично болен се барикадира в дома си"}
{"url": "http://www.cross.bg/yunker-trump-provala-1580195.html", "text": "/КРОСС/ Планът за намаляване на напрежението в търговията, лансиран от американския президент Доналд Тръмп и председателя на Европейската комисия Жан - Клод Юнкер, е бил на моменти на ръба на провала, заяви самият Юнкер. В интервю за германската телевизия АРД той каза, че на преговорите Тръмп и делегацията му са упражнили \"максимален натиск\", за да накарат ЕС да отвори още повече пазарите си за земеделска продукция.Председателят на ЕК обаче категорично е отхвърлил подобен вариант, а за да бъде постигнато споразумение, е бил принуден да се откаже от възможността за достъп на европейски фирми до публично предлагане в САЩ като основнa темa.На срещата си в сряда във Вашингтон Тръмп и Юнкер се съгласиха да загърбят продължилия месеци наред търговски спор и в резултат е избягнато налагането на нови извънредни мита. ", "date": "2018.07.28", "title": "Юнкер: Договорката с Тръмп беше на ръба на провала"}
{"url": "http://www.cross.bg/napoleon-frederik-bryumer-1580182.html", "text": "/КРОСС/ Обявяването му за император през 1804 г., кампанията в Египет, превратът от 18 брюмер - странен малък музей в Аячо, родния град на Наполеон Бонапарт, проследява важни моменти от живота му с помощта на играчки \"Плеймобил\", съобщи АФП.Създавайки музея през юли 2016 г., 53-годишният предприемач в областта на цифровизацията Фредерик Пиеро цели да се върне към онова, с което се е занимавал на 10-годишна възраст - да прави възстановки. Той модифицирал фигурки от собствената си колекция, използвайки хартия, бои, лико. Възможно е човек да си купи за 20 евро направена по поръчка фигурка с лика на Наполеон или Жозефина.В малкия музей, недалеч от катедралата в града, Фредерик Пиеро с дълга дървена палка в ръка смесва истории с анекдоти, докато развежда посетителите. \"Когато бил 13-годишен, Наполеон организирал тридневни боеве със снежни топки във военното училище в Бриен, източно от Париж\", разказва той. \"Според историци тези дни разкриват характера му на бъдещ ръководител\", споделя още Пиеро.След това идва ред на възстановките на обсадата на Тулон (1793), битките за моста на Аркола (1796), кампанията в Египет (1799), превратът от 18 брюмер, обявяването на Наполеон за император през 1804 г.", "date": "2018.07.28", "title": "Музей представя живота на Наполеон Бонапарт с играчки "}
{"url": "http://www.cross.bg/dadena-dostignesh-iskash-1580177.html", "text": "/КРОСС/ Ако искаш до достигнеш дадена цел, трябва всеки ден да се придвижваш по малко към нея.Наполеон Бонапарт", "date": "2018.07.28", "title": "Ако искаш до достигнеш дадена цел"}
{"url": "http://www.cross.bg/gerb-kymgeiit-simeonov-1580188.html", "text": "/КРОССПатриотите се разбраха повече да не се карат пред медиитеИзработихме график за срещи в коалицията и от тук нататък, мисля, няма да се налага да влизаме в обяснителен режим, обяви след коалиционната среща премиерът Бойко Борисов.Управляващите от ГЕРБ и \"Обединени патриоти\" са се разбрали да не изнасят повече пред медиите конфликтите си и взаимните обвинения в лобизъм, да не гостуват в студиа с нападки един към друг, а да изясняват и решават споровете си в тесен кръг. Това стана ясно от изявленията на лидерите след извънредна двучасова коалиционна среща вчера.До кризисната сбирка се стигна след скандал заради поправки в приватизационния закон, предложени от депутати на \"Атака\" и ВМРО. Текстовете бяха наречени от вицепремиера и председател на НФСБ Валери Симеонов \"спасяването на редник Киро\". Симеонов имаше предвид, че промените ще спестят на собственика на БМФ Кирил Домусчиев плащането на около 58 млн. лв. за неизпълнение на приватизационния договор. В отговор лидерът на \"Атака\" Волен Сидеров контраатакува, че по Нова година Симеонов е лобирал за \"редник Цеко\", имайки предвид банкера Цеко Минев и искането на Симеонов за изменение на концесията на \"Юлен\" в ски зоната над Банско.Истанбулската конвенция противоречи на конституциятаИстанбулската конвенция не съответства на конституцията. Това се произнесе Конституционният съд, става ясно от решението на висшите магистрати, публикувано на сайта на съда.\"Конвенцията на Съвета на Европа за превенция и борба с насилието над жени и домашното насилие, съставена на 11.05.2011 г. в град Истанбул, подписана от Република България на 21.04.2016 г. не съответства на Конституцията на Република България\", се посочва в съобщение. От него обаче става ясно, че е взето с 8 на 4 гласа, като съдиите Съдиите Румен Ненков, Георги Ангелов, Константин Пенчев и Филип Димитров са го подписали с особено мнение.Делото беше образувано, след като на 8 февруари ГЕРБ поиска становището на КС за съответствие на Истанбулска конвенция. Искането беше подписано от 75 депутати, а целта бе да се даде обективната правна експертиза. Причината за това пък бяха противоречията в обществото и сред самите партньори в управляващата коалиция между ГЕРБ и \"Обединени патриоти\". Последните алармираха, че с конвенцията се прави път към разрешаване на третия пол.Бандит с перука и пушка уби майката на гаджето си и се застреля в къща на приятели40-годишният Радослав Стипцаров-Соколето бил издирван от три дни за побой над приятелката си СилвияЗаради жалба в полицията заплаши детето й с есемес и ликвидира Снежана Достумска с два куршума в гърбаБандит уби майката на гаджето си във входа на блока, където тя живее, в кв. \"Струмско\" в Благоевград, а часове по-късно се самоуби.Кървавата драма потресе града в ранните часове в петък и продължи до 12 ч на обяд.БСП и ГЕРБ в задочен спор за \"Кумгейт\"БСП и ГЕРБ отново влязоха в задочен спорт заради т.нар. скандал \"Кумгейт\". Депутатът от БСП Елена Йончева се похвали, че преписката за \"Кумгейт\", образувана след сигнала на БСП, е в спецпрокуратурата и вече се разследват висши длъжностни лица.\"В края на 2017 г. изпратихме документи в прокуратурата по т.нар. скандал \"Кумгейт\". Днес получихме писмо затова, че преписката се дава на специализираната прокуратура, която се занимава с престъпления на висши длъжностни лица\", уточни Йончева. По думите й самият факт, че документите са изпратени там означава, че вече ще бъдат разследвани висши длъжностни лица и че има достатъчно факти, които пораждат основателни съмнения. \"Напомням, че тези документи съдържат обосновани съмнения, че в община Хасково са се извършвали престъпления от група, усвоявала обществени поръчки. Тази група беше наречена \"дрийм тйим\" от областния председател на ГЕРБ за Хасково\", каза още Йончева. ", "date": "2018.07.28", "title": "Преглед на съботния печат"}
{"url": "http://www.cross.bg/angelkova-tyrizma-proverkite-1580209.html", "text": "/КРОСС/ Липсващи сифони в банята, липсващ лоби бар, бар басейн, фризьорски салон и претенции за 4 звезди. Това са част от констатациите при проверките на хотелските комплекси по Черноморието, които Министерство на туризма извършва през сезона. За хода на проверките информира министърът на туризма Николина Ангелкова в сутрешния блок на Нова.„Това, което много ме изненада е липсата на сифони в банята\", призна Ангелкова. „Незабавно стартирахме процедура за понижаване на категорията\", обясни министърът. По думите ? подобен хотел може да получи най-много 2 звезди.Ангелкова коментира, че основно сигналите, които получават от туристи, са във връзка с разпределението на зоните по плажовете на платени и свободна.Основното изискване на МТ е 50% платена и 50% свободна зона. „Нямаме изискване към концесионера това да бъде на определени места в плажа. Самият концесионер определя къде да бъдат двете зони, но трябва да има еднакъв излаз на морето\", посочи Ангелкова.„До момента проверките показват, че се спазват процентните разпределения\", посочи Ангелкова. При проверките се констатира още основно липса на спасители, за които се налагат санкции. Ако има повече от две повтарящи се нарушения, стартира процедура по прекратяване на договора.На въпрос, свързан със закона за шума и полемиката между коалиционните партньори Волен Сидеров и Валери Симеонов, Ангелкова коментира: „Не мисля, че сезонът става жертва на тази полемика. Когато има закони, които имат нужда от допълнително обсъждане, те трябва да бъдат допълнително обсъдени\".Министърът припомни, че още при общественото обсъждане на Закона за шума представители на туристическия бранш многократно са настоявали за удължаване на срока за обществено обсъждане, за да бъде намерен необходимия баланс.Ангелкова подчерта, че затова предложението на Министерство на туризма е било местните власти да могат да зонират продуктово дадения национален курорт. На практика така курортите ще бъдат извадени от разпоредбите на закона, а шума ще попадне в специална наредба като поднормативен акт на Закона за туризма.Министърът на туризма бе категорична, че и двамата с вицепремиера Симеонов работят за устойчивото развитие на българския туризъм. „Имаме различия по някои теми, но затова решаваме всичко в диалог\", увери още министър Ангелкова.", "date": "2018.07.28", "title": "Ангелкова разкритикува състоянието на хотелите по морето"}
{"url": "http://www.cross.bg/stane-ryski-korikova-1580184.html", "text": "/КРОСС/ Когато говорим за руско кино, няма как да не се сетим за някои от големите имена.Едни от най-популярните имена, с които няколко поколения израстват са Алексей Баталов, Олег Янковски, Александър Абдулов, Людмила Гурченко, Нона Мордюкова и редица други.Днес за много млади хора, руското кино не е добре познато. Това не означава, че няма и много добри, и стойностни ленти, които заслужават внимание.Един от популярните филми в последните месеци е \"Матилда\", който е от 2017 г. Филмът е историческа драма.Разказва историята за една императорска любов, а именно тази на последния руски цар Николай II и неговата любов към балерината от полски произход Матилда Кшешинская. Царят е влюбен в балерината преди да стане император, когато обаче умира император Александър III, Николай бързо разбира, че не може да обича и да бъде обвързан с всяка.Друг нашумял руски филм, свързан отново с руската империята - този за Екатерина Велика.В главната роля на Екатерина влиза красивата и талантлива актриса Марина Александрова, която е наградена със специална награда за заслужил артист на през 2016 г.Елена Корикова, вероятно една от най-красивите и емблематични актриси в днешна Русия. Някои дори я наричат руската Мерилин Монро. Елена никога не си е мечтала да стане актриса. В детството си тя изобщо не е мислила ли си някога, някого ще стане, когато порасне. Елена Корикова казва: «като дете бях малък, като цветенце, нараства и не знаех, че изобщо трябва някой да стане. И когато ми завърши 10 клас и ме попитаха: «Къде ще ти дойде?» Е този въпрос ме постави в задънена улица. Аз дори не знаех какво искам».Днес Корикова се смята за една от най-красивите руски актриси.", "date": "2018.07.28", "title": "Най-популярните и красиви руски актриси"}
{"url": "http://www.cross.bg/rysiya-goryat-kraii-1580211.html", "text": "/КРОСС/ В Русия горят почти 100 хиляди хектара гори. Най-голяма е площта на пожарите в Якутия и в Красноярския край, информира \"Фокус\".Над 90 контролирани горски пожари горят в регионите на Русия, най-много в Сибир и Далечния Изток. Повече от 50 горски пожара са регистрирани в събота сутринта в Якутия и на територията на Красноярския край.  ", "date": "2018.07.28", "title": "Горски пожари на над 100 хил. хектара горят в Русия "}
{"url": "http://www.cross.bg/byzlydzha-kurdzhali-putya-1580186.html", "text": "/КРОСС/ Във връзка с провеждането на традиционния събор на БСП на връх Бузлуджа, движението на ревозни средства над 3,5 тона ще бъде ограничено пътя Габрово - Шипка от 8 до 12 ч. Алтернативният маршрут за движение на камионите е през Прохода на Републиката - пътя Велико Търново - Гурково.Над 500 са участниците в събитието от област Кърджали, съобщи координаторът на БСП за района Теодора Каракостова. 9 автобуса и над 20 леки коли отпътуваха от Кърджали за Бузлуджа.Ден по-рано за Бузлуджа замина голяма група младежи, която се включи в организираната от социалистите среща с международно участие под надслов - „Младите хора на Балканите - мисия оставам\".  ", "date": "2018.07.28", "title": "Ограничават движението заради събора на БСП на Бузлуджа"}
{"url": "http://www.cross.bg/chasa-lyna-sushto-1580185.html", "text": "/КРОСС/ Явлението можеше да се види от България, но най-доброто място за наблюдения е било Източна Африка, Близкия Изток и  Централна Азия. По тези места затъмнението е продължило над 6 часа.За България най-дългото лунно затъмнение за този век започна в 21:24 часа на 27 юли. Пълната фаза беше от 22:30 часа до 0:13 часа на 28 юли. По същото време планетата Марс се намира в т. нар. \"Велико противостояние\" - най-близо до Земята и в такава позиция спрямо Слънцето, че също се вижда по-ярка и червена от обикновеното - всъщност този юли Марс е най-ярък на небето за последните 15 години.В Средновековна Европа лунните затъмнения са били наричани Кървава Луна, като явлението е било много плашещо за живеещите по това време. Това наименование произхожда от стария завет, като според християнските митове Кървавата Луна предвещавала много тежки времена, войни, болести и самия Страшен съд или Второто пришествие на Исус.Древните китайци, както и маите и инките, смятали че Кървавата Луна се случва когато някакво животно - дракон или ягуар се опитва да изяде Луната, като явлението също е носело тревоги. В района на Месопотамия дори били извършвани човешки жертвоприношения след като Луната възвръщала нормалния си цвят.Снимка: Давид Кулев ", "date": "2018.07.28", "title": "Наблюдавахме най-дългото лунно затъмнение през този век "}
{"url": "http://www.cross.bg/chasa-sotzialistite-subirat-1580187.html", "text": "/КРОСС/ Социалистите се събират на традиционния събор на партията в местността \"Историческа поляна\" под връх Бузлуджа.Началото е в 10 часа. В 10:30 часа ще бъдат поднесени венци и цветя пред  паметника на Хаджи Димитър. В 11:30  започва националния политически митинг. От трибуната ще говорят  председателят на БСП Корнелия Нинова, президентът на Партията на европейските социалисти  Сергей Станишев, народни представители, местни лидери.По обяд на сцената ще излязат  Горан Брегович и неговият оркестър. ", "date": "2018.07.28", "title": "Социалистите се събират на Бузлуджа, Горан Брегович е звездата на събора"}
{"url": "http://www.cross.bg/tyitur-izgybi-potrebiteli-1580179.html", "text": "/КРОСС/ Туитър изгуби над 6 млрд. долара от пазарната си стойност, след като предприе мерки срещу фалшивите и нарушаващите правилата акаунти и изгуби над 1 млн. потребители заради това, пише в. \"Гардиън\".Акциите на социалната мрежа поевтиняха с 20% на нюйорската борса и след това леко се покачиха. Базираната в Сан Франциско компания предупреди инвеститорите да се подготвят за още спадове в броя потребители и че той отразява \"влиянието на решенията, взети в името на \"здравето\" на платформата\".\"Уверени сме, че това е в най-добрият дългосрочен интерес на платформата и ще доведе до дългосрочен растеж, подобрявайки публичните дебати в \"Туитър\", пише още в изявлението.  ", "date": "2018.07.28", "title": " \"Туитър\" изгуби милиарди от пазарната си стойност"}
{"url": "http://www.cross.bg/ninova-godini-korneliya-1580180.html", "text": "/КРОСС/ Председателят на БСП Корнелия Нинова даде старта на колоездачното състезание за купа \"Бузлуджа\". Велопоходът предшества по традиция събора на левицата на върха, където днес се очакват редица събития на партията. Дъждът в Габрово, откъдето започна състезанието, не уплаши около стотината ентусиасти, които потеглиха към Бузлуджа, предвождани от Нинова. Крайната точна на надпреварата е Шипка.Състезанието се провежда за трета година по инициатива на БСП и вече е част от националния календар на дисциплината. В него участват колоездачните клубове от Габрово, Казанлък и др. Тази година състезанието се провежда в 4 възрастови категории - до 18 години, от 18 до 35 години, от 35 до 50 години, над 50 години.От възрастова група „Юноши\", наградени от лидера на БСП Корнелия Нинова бяха: на трето място - Йордан Петров от Сливен, на второ - Преслав Балабанов от Несебър, а победител е Гавраил Стефанов от Габрово.От „Мъже - елит\" на трето място се класира Стефан Христов от Стара Загора, на второ - Петър Чавдаров  и победителят в категорията, който изкачи и първи историческия връх Шипка, беше Александър Алексиев. Той покори разстоянието само за 48 минути и 28 секунди, а лидерът на БСП Корнелия Нинова му връчи медал и парична награда.Зам.-председателят на БСП Кирил Добрев награди победителите от възрастова група „Мастърс до 50 години\". На трето място бе отличен Петър Дашев, на второ - Красен Киров, а на първо медалът бе връчен на Веселин Мичев от Габрово.Лидерът на БСП награди и победителите от „Мастърс над 50 години\". На трето място бе отличен Иван Иванов, на второ - Манол Вравчев и победител в тази категория беше Добромир Минчев.Най-младият велосипедист, изкачил връх Шипка, бе Стоян Шукулов. Той също получи награда от Корнелия Нинова.Купата на името на Васил Дянков бе връчена на победителя в състезанието - 25 годишният Александър Алексиев от Мъглиж от съпругата на легендарния колоездач Стилияна Тихова.Председателят на БСП Корнелия Нинова, заедно с ръководството на левицата и нейни членове, поднесоха венци на паметника на връх Шипка по повод 141 годишнина от боевете на върха. ", "date": "2018.07.28", "title": "Нинова награди победителите от велопохода „Бузлуджа – 2018“"}
{"url": "http://www.cross.bg/drygi-plamutzite-zagina-1580181.html", "text": "/КРОСС/Двама души загинаха и над 3 000 други бяха евакуирани от домовете си след бушуващ огън в северната част на Калифорния, САЩ.Огънят е прекосил реката Сакраменто и сега заплашва домовете по западната ивица на град Рединг, пише BBC. Пожарът гори вече пети ден, въпреки усилията на пожарникари, подпомагани от хеликоптери. Един от пожарникарите загина, докато потушавал пламъците в окръг Шаста.Вчера загина и един оператор на булдозер, докато работел по възпирането на огъня.  Щатският департамент по лесовъдство и противопожарна защита съобщи, че пламъците вече са унищожили 65 постройки, а други 500 сгради са под заплаха също да бъдат погълнати.Горският пожар в района на Рединг се разраства бързо поради голямата горещина, ниската влажност и силните ветрове, констатират официални лица. ", "date": "2018.07.28", "title": "3 000 души бяха евакуирани след бушуващ пожар в Калифорния"}
{"url": "http://www.cross.bg/voiina-krug-provezhda-1580176.html", "text": "/КРОСС/     1330 г. - В Битката при Велбъжд цар Михаил III Шишман търпи поражение от сръбската войска. Начело на 300 каталани, Стефан Душан разгромява царската татарска гвардия, а Михаил Шишман умира три дни по-късно (31 юли 1330) от раните си и в плен. 1402 г. - В Битката при Ангора (дн. Анкара) Тимур разгромява завоевателя на Търново Баязид I и го взима в плен. 1402 г. - Започва Османско междуцарствие. 1540 г. - Томас Кромуел е обезглавен със заповед на крал Хенри VIII по обвинение в измяна; в същия ден кралят се венчава с петата си жена - Катрин Хауърд. 1609 г. - На Бермудските острови се установяват първите заселници от Англия. 1794 г. - Максимилиан Робеспиер, един от лидерите на Френската революция, е екзекутиран с гилотина в Париж. 1821 г. - Хосе де Сан Мартин декларира независимостта на Перу от Испания. 1851 г. - За първи път е фотографирано слънчево затъмнение в обсерваторията в Кьонигсберг от Йохан Берковски. 1868 г. - В САЩ влиза в сила 14-та поправка на Конституцията, която дава определение на американското гражданство. 1879 г. - Излиза първият брой на Държавен вестник. 1913 г. - Сключен е Букурещкия мирен договор, с който приключва Междусъюзническата война от 1913 г. 1914 г. - Първата световна война: Австро-Унгария обявява война на Сърбия точно един месец след убийството на австро-унгарския престолонаследник Франц Фердинанд в Сараево, което е начало на войната. 1942 г. - Втората световна война: Съветският ръководител Сталин подписва известния Указ №227, съгласно който всяко отстъпление от позицията се наказва с разстрел. 1943 г. - Втората световна война: В рамките на Операция Гомора Британската авиация извършва масирана бомбардировка над Хамбург, по време на която загиват 42 000 цивилни граждани. 1945 г. - При сблъсък на американски бомбардировач B-25 в една от най-високите сгради на Ню Йорк - Емпайър Стейт Билдинг - загиват 14 души и са ранени 26 души. 1962 г. - На заседание на Германския футболен съюз на в Дортмунд е въведена Първа Бундеслига 1968 г. - Открит е Деветият световен фестивал на младежта и студентите в София, България, който се провежда до 6 август. 1976 г. - Таншанското земетресение, което изравнява със земята град Таншан в Китайската народна република, взима 242 769 жертви и ранява 164 851 души, и става най-смъртоносното природно бедствие на 20 век. 1984 г. - Открити са Летни олимпийски игри в Лос Анджелис, САЩ 1986 г. - Михаил Горбачов обявява началото на изтеглянето на съветските войски от Афганистан. 1991 г. - Провежда се 39-то за Голямата награда на Германия и девети кръг от сезон 1991 във Формула 1. 1995 г. - Провежда се единадесети кръг от сезон 1995 във Формула 1 - Голяма награда на Германия. 1998 г. - Провежда се 48-то за Голямата награда на Франция и осми кръг от сезон 1998 въвФормула 1. 2000 г. - Направени са значителни промени в 4-тото правителство на Македония. 2002 г. - Провежда се 50-то за Голямата награда на Германия и дванадесети кръг от сезон 2002 във Формула 1, 2005 г. - Ирландската републиканска армия (ИРА) официално обявява пълно и окончателно прекратяване на въоръжените действия срещу британската власт в Северна Ирландия.", "date": "2018.07.28", "title": "28 юли в историята"}
{"url": "http://www.cross.bg/chasa-provede-turnovoot-1580175.html", "text": "/КРОСС/ Шабла. Министърът на земеделието, храните и горите Румен Порожанов ще участва в оперативно заседание в Шабла, на което ще се докладва за мерките за ограничаване на риска от африканска чума по свинете. От 13.00 часа в „Зелен образователен център\" ще се състои брифинг.***София.От 10.00 до 14.00 часа на алеята към езерото „Ариана\" в Борисовата градина, Столичната библиотека ще разположи лятна читалня.***Бургас.От 20.00 часа в Летен теаър - Бургас ще се проведе конкурсът „Бургас и морето\".***Велико Търново.От 19.00 часа от парк „Марно поле\" ще тръгне Дефиле на участниците в Международния фолклорен фестивал.***Велико Търново.От 19.30 часа в Община Велико Търново - във фоайето на Етаж 3 ще се проведе пресконференция относно провеждащия се Международен  архитектурен конкурс „Ново сърце за Стария град\".***Велико Търново.От 23.30 часа от пл. „Цар Асен I\" ще може да се наблюдава Аудио-визуален спектакъл „Царевград Търнов - звук и светлина\".***Гоце Делчев.От 10.30 часа в село Попови Ливади ще бъде открит традиционен събор по повод Илинденско - Преображенското въстание. Програмата ще продължи до 16.00 часа.***Нови пазар.От 11.30 часа пред сградата на Районното управление на полицията в присъствието на министър председателят Бойко Борисов ще се проведе церемония по откриване на обновените административни сгради на РУ и РСПБЗН в Нови пазар.***Смолян.В 18.00 часа в катедралния храм „Св. Висарион Смоленски\" ще започне архиерейска празничната Вечерня с Петохлебие в памет и прослава на мъченика за Христовата вяра и закрилник на Родопите св. Висарион Смоленски.***Стара Загора.През събота и неделя ще се проведе традиционният събор на левицата под връх Бузлуджа.  ", "date": "2018.07.28", "title": "  Предстоящи  събития в страната  на 28  юли 2018 година"}
{"url": "http://www.cross.bg/tema-subota-levitzata-1580173.html", "text": "/КРОСС/ Тема: Петролните залежи на света - разговор с Васко НачевТема: Корейско кино скоро по БНТ!Тема: Председателят на БСК Радосвет Радев в първото си ТВ интервю - бизнес, цифри, париТема: Най-доброто от сезона: легендата Васил МихайловТема: Тема: Тема: Семейна събота: Лили Вучков, Любен Кънчев и Елица КънчеваТема: На живо: събор на левицата на БузлуджаТема: Краят на политическия сезон, политическите скандали и интриги ще отбележим с анализаторите Татяна Буруджиева и Бетина Жотева.Тема: Какво послание ще изпрати от Бузлуджа левицата? Очаквайте в събота пряко включване от партийното събитие на Кирил Добрев.Тема: За коалиционните битки и стабилността на управлението - със заместник-председателя на Народното събрание и лидер на ВОЛЯ Веселин МарешкиТема: Поскъпва ли Гражданската отговорност - коментират експертитеТема: Кой и защо свали самолет над РупиитеТема:  Ретрограден Меркурий и лунно затъмнение  - какво ни оси танцйт на планетите? ", "date": "2018.07.28", "title": "Теми и гости в сутрешните блокове на телевизиите на 28 юли "}
{"url": "http://www.cross.bg/prohor-stefan-nikolaii-1580172.html", "text": "/КРОСС/ Тези св. апостоли от 70-те били избрани за дякони със Стефан, Фипип и Николай, когато в обществото вярващи възникнало някакво недоволство от начина, по който тогава били раздавани всекидневните дажби в йерусалимската църква. Там било поверено да раздават помощи на нуждаещите се. Освен това те деятелно се занимавали с проповядване на Словото Божие и почти всички умрели от мъченическа смърт. Ние разказваме за св. първомъченик Стефан (27 декември) и за св. дякон Филип (11 октомври). Дякон Николай не влиза в числото на светците.Св. Прохор придружавал известно време апостол Петър. Сетне станал спътник на св. Йоан Богослов и с него делил и трудове, и заточение в Патмос. Св. Прохор записвал боговдъхновените откровения, които св. Йоан Богослов получил. По-късно той бил епископ в Никодимия. Загинал е мъченически, убит от езичниците.Св. Никанор бил убит от юдеите, когато след мъченическата смърт на архидякон Стефан започнало голямо гонение против Божията църква.Св. Тимон бил - както се предполага - епископ в един аравийски град. Той понесъл жестоки мъки и умрял разпнат на кръст.Св. Пармен изпълнявал вярно и усърдно повереното му служение. Завършил живота си тихо пред очите на апостолите. Някои обаче предполагат, че умрял мъченически. ", "date": "2018.07.28", "title": "Свв. апостоли и дякони Прохор, Никанор, Тимон и Пармен "}
{"url": "http://www.cross.bg/rodeni-na--yuli-1580174.html", "text": "/КРОСС/ Елена Лафазанова, актрисаИван Такев, журналистЙордан Йорданов, депутат от „Обединени патриоти\" В 44-ото НСЙордан Скорчев, член на Надзорния съвет на Първа инвестиционна банкаКатя Тодорова, постоянен представител на България към Съвета на ЕвропаАкад. Петя Василева, лекар-офталмологЯвор Спасов, актьор и режисьор", "date": "2018.07.28", "title": "Родени  на  28  юли "}
