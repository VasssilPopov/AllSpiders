{"url": "http://www.cross.bg/vsyako-predsedatelyat-deiinostta-1570972.html", "text": "/КРОСС/ \"Да облечем с експертиза всяко наше предложение и всяка местна кауза, за да увлечем пловдивчани с убедителни аргументи на местните избори през 2019\". За това призова председателят на БСП - Пловдив Красимир Трифонов на районната конференция на социалистите в пловдивския район „Централен\". Той поздрави делегатите за смислената дискусия върху политиките, организационните мерки и предложения за разширяване влиянието на БСП.Аналитичният подход на обсъждането зададе председателят на РС на БСП - Централен Тодор Стоилов, който стегнато посочи силните и слабите страни на районната организация, плюсовете и минусите в дейността й, възможностите и рисковете за предстоящата работа. В доклада си той се спря върху порочния управленски модел на ГЕРБ, белязан от корупционни скандали както на национално ниво, така и на местно ниво. „Градът ни е потънал в прах и така ще посрещнем домакинството като европейска културна столица\", посочи Стоилов, добавяйки конкретните провали като опожарените тютюневи складове, транспортния и водния проекти.Общинският съветник Петя Манева обясни, че Община Пловдив е далеч от съвременното управление на публични финанси. По думите й всяко настояване за програмен бюджет среща упоритата съпротива от администрацията. В отчета си пред конференцията, в която членува като социалист, финансистката докладва за изразените от нея позиции относно фискалната политика на общината, направени предложения за  увеличаване на собствените приходи и разходи със стратегическа възвръщаемост като програмата за млади лекари-специализанти. „В приемната ми хората се оплакват от ниското качество на административни услуги в районните администрация и от некомпетентни служители\", допълни Манева, а на форума се чуха още подобни сигнали. Специални гости на конференцията бяха народните представители от „БСП за България\" Теодора Халачева и доц. д-р Георги Йорданов.Те представиха дейността си в 44 НС, а делегатите им дадоха няколко препоръки за опозиционна реторика. Форумът настоя националното ръководство и парламентарната група да изразят категорична позиция в защита на Русия, в подкрепа на Путин и срещу санкциите, наложени на Руската федерация.  ", "date": "2018.03.24", "title": "Красимир Трифонов: Да облечем с експертиза всяко наше предложение"}
{"url": "http://www.cross.bg/gradysa-bulgariya-mesta-1570965.html", "text": "/КРОСС/ През нощта валежите почти навсякъде ще спрат. Преди обяд над западната половина на страната и облачността временно ще се разкъса, но по-късно през деня отново ще се увеличи и на отделни места, главно в планинските райони, слабо ще превали. Ще духа слаб в Източна България до умерен вятър от изток-югоизток.Минималните температури ще са предимно между минус 5 и 0 градуса, максималните стойности ще достигнат 4-9 градуса, в югозападните райони до 12 градуса. През нощта срещу понеделник в Югозападна България валежите ще се активизират.Атмосферното налягане ще продължи да се повишава, но ще остане по-ниско от средното за месеца.В планините ще преобладава облачно време. Временни разкъсвания на облачността ще има преди обяд над масивите в Западна България, но по-късно през деня облачността отново ще се увеличи и на отделни места там ще превали слаб сняг. Ще духа умерен до силен вятър с южна компонента. Максималната температура на височина 1200 м ще е около 2 градуса, на 2000 м - около минус 4 градуса.Над Черноморието ще остане облачно, почти без валежи. Ще духа умерен вятър от изток-югоизток. Максималните температури ще са 7-8 градуса. Вълнението на морето ще е 2 бала. Температурата на морската вода е 6-7 градуса.В началото на следващата седмица ще се затопля, но ще преобладава облачно време, на места с превалявания от дъжд. В понеделник на повече места и повече като количество ще са валежите в Източна България, във вторник - в Южна. Във вторник, за кратко, с обръщане на вятъра от северозапад, в западната и централната част на Дунавската равнина температурите слабо ще се понижат.  ", "date": "2018.03.24", "title": "Времето започва да се затопля, но ще остане облачно"}
{"url": "http://www.cross.bg/polet-grazhdanski-zapochna-1570968.html", "text": "/КРОСС/ Започна първият граждански полет без прекъсване от Австралия до Великобритания.Полетът се изпълнява от самолет \"Боинг 787\" на австралийската компания \"Коунтас\" по маршрут от западноавстралийския град Пърт до британската столица Лондон. Разстоянието е 14 496 километра и се очаква да полетът да надхвърли 17 часа. Самолетът е специално пригоден за свръхдългия маршрут, като местата за пътници са намалени, за да се осигури повече пространство за всеки от тях.Това обаче няма да е най-дългият непрекъснат граждански полет в света. Рекордът засега е на авиокомпанията \"Еър Индия\", която преодолява 15 140 км от Делхи до Сан Франциско. Второ място засега се държи от авиокомпания \"Катар еъруейс\", чийто полет Доха-Оукланд преодолява разстояние от 14 524 км.  ", "date": "2018.03.24", "title": "Започна първият граждански полет без прекъсване от Австралия до Великобритания"}
{"url": "http://www.cross.bg/vreme-chasovo-poveche-1570918.html", "text": "/КРОСС/ Тази нощ преминаваме към лятното часово време. Местим часовниците с час напред.Лятното време ще остане в сила до 28-ми октомври, когато ще се върнем към астрономическото време.Почивайте повече, пийте повече вода и използвайте свободното си време, за занимания, които наистина обичате. Това са съветите на специалистите, с които според тях, можем да ограничим стреса от промяната.  ", "date": "2018.03.24", "title": "Преминаваме към лятно часово време"}
{"url": "http://www.cross.bg/srok-dvizhenieto-poradi-1570969.html", "text": "/КРОСС/ І. МЕТЕОРОЛОГИЧНА ОБСТАНОВКА:Температурите са в интервала от - 4° до + 12°.Времето над страната е облачно.Вятър има в областите Бургас, В. Търново, Кюстендил, Русе, София и Шумен.Слаб дъжд вали в областите Пазарджик и Хасково и на места в обл. Ст. Загора. Слаб сняг вали в областите Добрич, Пазарджик, София и в районите на Дупница /обл. Кюстендил/, Мъглиж и Павел баня /обл. Ст. Загора/ и АМ Хемус /обл. Шумен/.Пътните настилки са предимно мокри, на места заснежени, частично заледени и обработени.Намалена видимост поради мъгла: - до 200 м в района на Лозен /обл. Пазарджик/.ІІ. СЪСТОЯНИЕ НА АВТОМАГИСТРАЛИТЕ:АМ „Тракия\":Област София: Ограничено е движението по пътната връзка София-Костенец на пътен възел „Мухово\" на АМ „Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел „Ихтиман\" при км 34+000.- за направленията Ихтиман - Пловдив и Костенец - Пловдив през пътен възел „Церово\" при км 69+167. Движението по АМ „Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": Област София: Движението по АМ „Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин\" до първи тунел „Мало Бучино\", където движението на всички МПС се осъществява двупосочно в платното посока София - Перник. Алтернативни маршрути: - за автомобили до 12 тона по път I-1 от пътен възел Драгичево - Владая - София и обратно. - само за леки автомобили по път 1801 Перник - Мало Бучино - Суходол и обратно. Срок до 04.04.2018 г.;Движението по АМ „Люлин\" в тунел „Мало Бучино\" посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 26.03.2018 г.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС. Срок: целогодишно; - „Златишки\" - затворен за всички МПС. Срок: целогодишно;- „Айтоски\" - отворен за всички МПС;- „Печинско\" - отворен за всички МПС;- „Ришки\" - отворен за всички МПС;- „Републиката\" - отворен за всички МПС;- „Рожен\" - отворен за всички МПС;- „Предел\" - отворен за всички МПС;- „Обзорски\" - забранен за МПС над 12 т;- „Превала\" - забранен за МПС над 12 т;- „Троянски\" - забранен за МПС над 12 т;- „Котленски\" - забранен за МПС над 12 т; - „Вратник\" - забранен за МПС над 10 т. Срок: целогодишно;- „Дюлински\" - забранен за МПС над 3,5 т. Срок: целогодишно;- „Пампорово\" - забранен за МПС над 3,5 т. Срок: целогодишно; - „Петрохан\" - забранен за МПС над 12 т; - „Твърдишки\" - забранен за МПС над 10 т. Срок: целогодишно;- „Шипка\" - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;Област София: Движението по път София - Ботевград при Бебреш се извършва с повишено внимание поради активирало се свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. От км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок до 13.09.2018 г. Въведено е реверсивно движение по път I-1 София - Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"). От км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок 13.09.2018 г. Въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция „Петрол\"/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.Поради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма\")  от км 23+000 - нов (км 291+500 - стар) до км 24+000 - нов (км 292+500 - стар)  - дясно, в посока Перник - Кулата скоростта на движение е ограничена на 80 км/ч. Срок до 30.06.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено е движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.;- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:Област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходни маршрути:- направление Хасково - Кърджали: път І-5 - път ІІІ-505 (с.Манастир) - път ІІІ-507 -Г.Войводино - Мост - Чифлик - Кърджали.- направление Асеновград - Кърджали: път ІІ-58 - път І-5 посока Хасково - път ІІІ-505 (с. Манастир) - път ІІІ-507 - Г. Войводино - Мост - Чифлик - Кърджали.- направление Минерални бани - Кърджали: път ІІІ-506 - път І-5 посока Хасково - път ІІІ-505 (с. Манастир) - път ІІІ-507 - Г.Войводино - Мост - Чифлик - Кърджали;Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.; - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 30.04.2018 г.;- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел - Ихтиман от км 110+700 до км 118+800 - ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.Област Хасково: гр. Свиленград - ГКПП „Капитан Андреево\" от км 370+500 до км 377+900 - затворен за движение на МПС поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево - Варна при км 83+100 - ограничено движение на МПС над 10 т.; Обходен маршрут: Кичево - Оброчище. Срок до 28.02.2019 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; Обзор - Слънчев бряг от км 168+000 до км 199+100 частичен ремонт на пътната настилка със студена асфалтова смес. Срок до 30.03.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма.Ремонтни дейности: няма.ОПУ-Бургас:Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради стесняване на пътното платно. Срок 31.12.2018 г.Ремонтни дейности: няма.ОПУ-Варна:Временно са въведени следните ограничения за движение на МПС: няма ограничения.Ремонтни дейности:Път III-904: Движението по път III-904 Старо Оряхово - Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.Път III-904: Движението по път III-904 Старо Оряхово - Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.Ремонтни дейности:Път ІІІ-662: Движението по път ІІІ-662 Твърдица - Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.ОПУ-Видин:Временно са въведени следните ограничения за движение на МПС: Път III-121: Движението по път III-121 Раброво - Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. Обходен маршрут : по път II-14 Видин - Кула, път III-121 Кула - Бойница и обратно. Срок до 31.03.2018 г.Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. Ремонтни дейности: няма.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Ремонтни дейности:Път II-15: Движението по път ІІ-15 Мизия - Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци. Срок 26.03.2018 г.Път III-1002: Движението по път III-1002 Враца-Леденика се осъществява при стесняване на една от лентите за движение:- от км 5+150 до км 5+200 - стесняване лявата лента за движение поради деформация на пътната настилка. Срок до 31.03.2018 г.- от км 12+150 до км 12+200 - стесняване на дясната лента за движение поради възникнали свлачищни процеси. Срок до 31.03.2018 г.Път ІІІ-1306: Движението по път ІІІ-1306 Горно Пещене - /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.03.2018 г.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.Ремонтни дейности:Път III-5004: Движението по път по път III-5004 Чехлевци - Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.Път III-5004: Движението по път III-5004 Чехлевци - Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.Път III-5006: Движението по път III-5006 Габрово - Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г.ОПУ-Добрич:Временно са въведени следните ограничения за движение на МПС: няма ограничения.Ремонтни дейности:Път II-29: Движението по път II-29 разклон Дебрене - Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г.Път II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г.ОПУ-Кюстендил:Временно са въведени следните ограничения за движение на МПС: няма ограничения.Ремонтни дейности:Път ІІІ-623: Движението по път III-623 Бобов дол - Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г.Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.Път ІІІ-6224: Временно движението по път ІІІ-6224 Четирци - Слокощица в участъка Слокощица - Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.Ремонтни дейности: няма.ОПУ-Ловеч: Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.Ремонтни дейности: няма.ОПУ-Монтана:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. ;Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.Ремонтни дейности: няма.ОПУ-Пазарджик: Временно са въведени следните ограничения за движение на МПС:Път III-842: Движението по път по път III-842 Юндола - Белово е ограничено за МПС над 12 т. с ремаркета и полуремаркета, поради снегопочистване и обилен снеговалеж. Обходен маршрут: Белово-Варвара-Велинград-Юндола.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.Ремонтни дейности: няма.ОПУ-Перник:Временно са въведени следните ограничения за движение на МПС:Път ІІ-63: Движението по път ІІ-63 Брезник - Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.Ремонтни дейности: няма.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.Ремонтни дейности:Път ІІ-35: Движението по път ІІ-35 Плевен - Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Пловдив - Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-8611: Движението по път III-8611 Белица - Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.Ремонтни дейности: Път III-565: Движението по път III-565 Шишманци - Белозем в района на п.в. при АМ „Тракия\" се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.ОПУ-Разград:Временно са въведени следните ограничения за движение на МПС: Ремонтни дейности: няма.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.Ремонтни дейности: няма.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Ремонтни дейности:Път II-49: Движението по път II-49 Тутракан - Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.ОПУ-Сливен:Временно са въведени следните ограничения за движение на МПС: Път II-48: Движението по път ІІ-48 Омуртаг - Котел - Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението на МПС до 12 т се осъществява в една лента. Срок до 31.03.2018 г.Ремонтни дейности: няма.ОПУ-Смолян:Временно са въведени следните ограничения за движение на МПС: Път II-86: Движението по път ІІ-86 гр. Смолян - с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. Обходен маршрут: Смолян - Чокманово - Смилян - Рудозем - Средногорци и обратно. Срок до 26.03.2018 г.Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.,Път ІІІ-8631: Движението по път ІІІ-8631 Момчиловци - Славейно - местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.Ремонтни дейности:Път ІІІ-8652: Движението по път ІІІ-8652 Бял извор - Изгрев - Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит. Срок до 30.09.2018 г.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Срок до 30.09.2018 г.Ремонтни дейности: няма.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 гр. Чирпан - с. Върбица в участъка с. Скобелево - с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица - Плодовитово - Първомай - Скобелево; - път ІІ-66 Чирпан - Плодовитово - Първомай - Скобелево; - Скобелево - Първомай - Плодовитово - път ІІ-66. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово. Ремонтни дейности: няма.ОПУ-Търговище:Временно са въведени следните ограничения за движение на МПС:Път II-48: Движението по път ІІ-48 Омуртаг - Котел - Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.Път III-4009: Движението по път III-4009 Лиляк - Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.Ремонтни дейности:Път III-4009: Движението по път III-4009 Лиляк - Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-597: Движение по път III-597 Ивайловград - Дъбовец - Малко градище - Лозен - Любимец при км 56+850 в гр. Любимец е ограничено за всички МПС поради закрит ж.п. прелез. Обходен маршрут: гр. Любимец - с. Сива река - с. Малко градище - гр. Ивайловград. Срок до 20.12.2018 г.Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.Ремонтни дейности: няма.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Обходен маршрут: Шумен - Овчарово - Друмево. Срок до 21.05.2018 г.Ремонтни дейности: няма.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Ремонтни дейности:Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.Ситуационен и координационен център на Агенция „Пътна инфраструктура\"  ", "date": "2018.03.24", "title": "Състояние на пътищата към 17.30 часа"}
{"url": "http://www.cross.bg/senata-predsedatel-pet-1570967.html", "text": "/КРОСС/ След гласувания с празни бюлетини през вчерашният ден, днес бяха избрани председателите на двете камари на италианския парламент. Това стана възможно след дълги и оспорвани договаряния между политическите сили. Главните преговарящи бяха победителите на парламентарните избори - движението „Пет звезди\" и Десния блок, в който тегнеше риск от разцепление.Силвио Берлускони успя да реши спора за председателя на Сената като замени първоначалния си кандидат Паоло Романи, нежелан от „Пет звезди\",с Мария Елизабета Алберти Казелати, която също е от неговата партия „Форца Италия\". Така се запази предварителната уговорка - в Камарата на депутатите председател да е представител на „Пет звезди\", а в Сената - на десния блок.За председател на Камарата на депутатите бе избран Роберто Фико с 422 гласа от общо 620 гласували, а в Сената Мария Елизабета Алберти Казелати с 240 гласа от 319 гласували. Тя е първата жена председател на Сената. ", "date": "2018.03.24", "title": "Сенатът на Италия за първи път ще има за председател жена"}
{"url": "http://www.cross.bg/halacheva-suvet-dopulni-1570970.html", "text": "/КРОСС/ „Център на политиката трябва да стане обикновеният български гражданин, който все повече обеднява и все повече се обезверява\", заяви днес  народният представител от „БСП за България\" Теодора Халачева на редовна отчетна конференция на социалистите  в пловдивския район „Западен\". Пред форума, в който членува, тя отчете работата си в 44.НС, приоритетните направления, по които работи, и темите, с които е ангажирана. „Като млад човек естествено акцент в работата ми са младежките политики, проблемите с насилието и агресията сред децата, образованието и възпитанието на подрастващите\", посочи  Халачева. Тя получи висока оценка от делегатите за повдигнатите от нея въпроси на парламентарен контрол и особено за използването на деца и детски образи в реклама на хазартни игри. Близо трийсет въпроси и питания е отправила Халачева към ресорните министри, участвала е в 26 законодателни предложения на  парламентарната група , изразила е множество позиции за младежкото правосъдие, детското благосъстояние, материалната база в държавните и общински училища, сигурността в семейната и училищната среда, нуждата от законова уредба на младежкото доброволчество. Тя бе категорична, че държавата трябва да се върне в икономиката като пазарен играч, особено в сектори от националната сигурност. „Затова и настояваме да бъде отменена сделката с ЧЕЗ\", допълни Теодора Халачева.„В район Южен всеки ден идват хора, който се включват в подписката\", допълни по темата със скандалната сделка председателят на Районния партиен съвет доц. Ангел Иванов. Той отчете дейността на структурата за изминалия едногодишен период, в който се проведоха извънредни парламентарни избори и беше отбелязана 125-ата годишнина от създаването на пловдивската организация. По думите му двете събития са доказали високия потенциал на социалистите в р. Южен, а добрите резултати мобилизират активисти и симпатизанти.В редовните си приемни като общински съветник доц. Ангел Иванов непрекъснато получава информация за мнението на пловдивчани относно националната и местната политика. „Хората са недоволни от доходите, от административните неуредици, от състоянието на зелената система и качеството транспорта\", изреди той в отчета си, като допълни, че проблемите от местен характер поставил в Общинския съвет.„Имам сериозни опасения за предстоящото домакинство на Пловдив като европейска столица на културата догодина\", каза председателят на Градския съвет на БСП Красимир Трифонов. Като член на конференцията той също взе отношение по организационното състояние на структурата и похвали младите социалисти за проведените инициативи и мероприятия. ", "date": "2018.03.24", "title": "Халачева: Обикновеният българин трябва да е в центъра на всяка политика"}
{"url": "http://www.cross.bg/iiordanova-zapaden-partiiina-1570971.html", "text": "/КРОСС/ \"Постоянна и неотложна грижа за човека - това е смисълът на нашата партия\", заяви председателят на Районният съвет на БСП - Западен в Пловдив Десислава Йорданова. Тя отчете дейността на партийната структура за последната година пред делегатите на редовна отчетна конференция. В доклада си Йорданова се спря на организационното състояние на Районната партийна организация и набеляза мерки за разширяване влиянието на БСП сред пловдивчани от р. Западен. „Ясна и действена политика при активен диалог с нашите съграждани за решаване на техните ежедневни проблеми\", обобщи Десислава Йорданова, след като конкретно изреди стъпките за партийна дейност за следващата година. Тя благодари на младите, на жените социалистки и на ветераните в БСП - Пловдив за сърцата работа по време на ПИ 2017 и в отбелязването на 125 - годишнината от учредяването на Пловдивската партийна организация. Конференцията прие и нейния отчет като общински съветник.Народният представител и член на РС на БСП - Западен доц. д-р Георги Йорданов представи свършеното от него в 44 НС. 16 законопроекти, 5 предложения за разисквания, 2 предложения за референдум, 7 питания и 35 въпроси, от които 9 са на пловдивска тематика, гласи конкретната статистиката на парламентарната му дейност. Той не скри опасенията за предстоящото домакинство на Пловдив като европейска столица на културата през 2019 година.„Държавата не изпълнява ангажиментите си към инициативата, а местната власт не прави нужното за реализацията й\", посочи доц. д-р Йорданов и даде пример с Концертна зала, за която стана ясно, че няма да бъде ремонтирана, въпреки бедственото й състояние. Пловдивският депутат даде експертната си оценка за здравната система, разказа за опитите на БСП да спаси болниците във Варна, Ямбол и Стара Загора и сподели, че се готви 100% приватизация на здравните заведения. „Надявам се да спрем демонополизацията на НЗОК, която се планира, защото контролът на публични средства в частни каси е невъзможен\", заяви доц. д-р Георги Йорданов.Към делегатите на редовната отчетна конференция се обърна и Вяра Емилова, секретар на ИБ на БСП. Тя предаде поздравите на националното ръководство, очерта актуалните политически теми и представи приоритетните задачи за социалистите.  ", "date": "2018.03.24", "title": "Десислава Йорданова: Смисълът на БСП е постоянната грижа за човека"}
{"url": "http://www.cross.bg/veroyatno-tegloto-pterodaktil-1570932.html", "text": "/КРОСС/ Части от скелета на птеродактил - вероятно най-големия откриван досега - бяха изложени в музея на динозаврите в Денкендорф, съобщи ДПА.Изчисленията за размера на птеродактила са смайващи - размахът на крилата му е бил поне 12 м, а теглото - около тон. Тъй като костите му са намерени в Румъния, той  е наречен \"Дракула\".Скелетът вероятно е на 66 милиона години. Като се има пред вид теглото на динозавъра, не е сигурно, че е можел да се издига във въздуха. Според една от теориите само младите екземпляри от вида са можели да летят.   ", "date": "2018.03.24", "title": "Огромен птеродактил дебютира в германски музей"}
{"url": "http://www.cross.bg/epopeya-odrinskata-godini-1570949.html", "text": "/КРОСС/ На 26 март 2018 г. от 11.30 часа държавният глава Румен Радев ще участва в тържественото поклонение по повод Деня на Тракия и отбелязването на 105 години от Одринската епопея.Церемонията ще се състои пред столичния паметник „Одринска епопея\", който се намира в градинката до църквата „Св. Николай Софийски\" (кръстовището на улиците „Пиротска\" и „Опълченска\"). ", "date": "2018.03.24", "title": "Президентът ще участва в отбелязването на Деня на Тракия и 105 години от Одринската епопея"}
{"url": "http://www.cross.bg/zaginal-i-raneni-pri-vzriv-v-aleksandriya-1570953.html", "text": "/КРОСС/ Най-малко един човек е загинал, а няколко са ранени при експлозия във втория по големина египетски град Александрия, разположен на средиземноморското крайбрежие.Това съобщи на сайта си в. \"Ал Яум ас Сабиа\", като се позова на градските медицински служби, предаде ТАСС.По данни на вестника в източен квартал на Александрия, близо до ул. \"Ал Муаскар ар Руманий\", е избухнала кола бомба. Не се съобщават други подробности за инцидента.Цел на взрива е бил ръководителят на силите за сигурност в града, посочват трима източници на Ройтерс. ", "date": "2018.03.24", "title": "Загинал и ранени при взрив в Александрия"}
{"url": "http://www.cross.bg/bili-granichna-politziya-1570955.html", "text": "/КРОСС/ Дисциплинарни проверки са започнали срещу общо 13 души от \"Гранична полиция\", заради случая с пропуснатите без контрол пътници от Париж на 20 март. Сред тях е началникът на \"Гранична полиция\" - Аерогари в страната комисар Милен Пенев, съобщава БНР.Всички те ще бъдат отстранени от работа до приключването на разследването по случая, като на тяхно място ще бъдат извикани гранични служители от Варна и Бургас. Това съобщи на брифинг днес вътрешният министър Валентин Радев.Ръководството на МВР не изключва дори и умишлени действия от страна на граничните полицаи, тъй като според Валентин Радев обясненията им са несвързани.Общо 7 служители са липсвали на работните си места в момента, в който пътниците от Париж са пристигнали. Те са обяснили пред проверяващите случая, че по това време са били извън Терминал 2 на Летище София. Малко по-късно те са били повикани от свои колеги и затова част от пътниците все пак са били проверени.Вече са свалени и записите от камерите на Летище София, за да се изясни защо служителите не са били на работните си места, а граничните гишета са оставени отворени точно по времето, когато пътниците от Париж са пристигнали.Проверката ще приключи до броени дни като за това е настоял тази сутрин и премиерът Бойко Борисов, който се е срещнал с вътрешния министър, главния секретар Младен Маринов и директора на Гранична полиция Светлан Кичиков.  ", "date": "2018.03.24", "title": "Отстраняват 13 души от Гранична полиция заради непроверените пътници на Летище София"}
{"url": "http://www.cross.bg/iiovev-trase-smolyan-1570951.html", "text": "/КРОСС/ Алтернативното трасе, което заобикаля свлачището, което затвори главен път Смолян- Мадан в района на село Тикале, е пробито. Това съобщи заместник-министърът на регионалното развитие и благоустройството инж. Валентин Йовев, който извърши оглед на място.  В инспекцията участваха и заместник-областните управители на Смолян Валентин Гърбелов и Андриян Петров, кметът на община Смолян Николай Мелемов, заместникът му инж. Марияна Цекова и Костадин Тотев - зам.-директор на ВиК - Смолян. Строителството на новото обходно трасе върви с пълна сила. Работи се дори в събота и неделя при валежи от сняг в сложен горски терен\", коментира зам.-министър Йовев.Той отбеляза, че в момента обходното трасе, което е дълго около 1 км, се уширява, заздравява се пътната основна, изграждат се системи за отводняване и обезопасителни съоръжения, за да може да поеме трафика на автомобили до 12 тона. Работи се и по самото свлачище, видя на място още зам.-министър Йовев. В момента специализирана техника изследва основата на свлачището и здравината на републиканския път под него. „Добрата новина е, че шосето в компрометирания участък не е засегнато от свлачищни процеси\", заяви заместник-регионалният министър. Направено е и пълно геоложко заснемане.Според инж. Йовев на този етап не може да се предприемат действия по разчистване на падналите земни маси, защото при това преовлажняване има съществен риск от отцепване на нови скали и кал. „Евентуални нови срутвания, или разчиствания с взривове, може да доведат до падане на големи маси в корито на река Черна и да се образува стена, която да спре течението. Така ще имаме още един проблем с язовир, който да е проводник на голяма речна вълна\", коментира още инж. Йовев.  „Става дума за сериозно природно явление, което при всички случай е щяло да се случи, било е въпрос на време\", каза още той.Заместник-министърът на регионалното развитие и благоустройството призова  за търпение жителите на засегнатите селища по трасето на главния път. „Въпрос на няколко дни е да пуснем движението по алтернативното трасе.  До тогава е добре да се преминава през определените обходни маршрути, защото риска за живота и здравето на човек е сериозен\", заяви той.  ", "date": "2018.03.24", "title": "Зам.-министър Йовев: Пробито е алтернативното трасе, заобикалящо свлачището на пътя Смолян-Мадан"}
{"url": "http://www.cross.bg/bulgari-angelkova-tyrizma-1570954.html", "text": "/КРОСС/ Около 9 милиона нощувки са реализирани от българи у нас за миналата година, посочи в предаването \"Седмицата\" на Дарик министърът на туризма Николина Ангелкова.От юни до септември почти 2 млн. българи са избрали да почиват в родината, допълни тя. 300 000 българи пък са почивали само в чужбина за лятото на 2017-а.8 890 000 чужди туристи са посетили страната ни през 2017-а. Общият брой туристически нощувки у нас за миналата година е 26 млн., каза Ангелкова.Повече българи избират България за почивка, отчете министърът. За Великден се очаква 450 000 българи да предпочетат почивка в страната. Основно се посещават малки градчета и населени места за празника. Тогава места, свързани с религиозни храмове, също бележели големи ръстове в привличането на туристи, стана ясно от думите на Ангелкова.Министерството на туризма насърчава българите да почиват в родината, подчерта тя. Все повече се повишава делът на уикенд туризма, каза още министърът.Основната ни цел е превръщането на страната в целогодишна туристическа дестинация, в тази връзка е и кампанията \"България на четири сезона\", каза Ангелкова. В тази кампания е започнало формирането на различни дестинации, като е даден старт с девет културно-исторически дестинации, които обхващат над 70 общини и ключови исторически паметници и туристически атракции, каза Ангелкова. ", "date": "2018.03.24", "title": "Повече българи избират родината за почивка"}
{"url": "http://www.cross.bg/dynav-rekata-raiiona-1570957.html", "text": "/КРОСС/ Нивото на река Дунав в българския участък продължава да се покачва, службите следят обстановката. За последното денонощие спад на водния стоеж е регистриран само в Оряхово и Лом, предава Darik.Въпреки това в Лом остава в сила въведената втора степен от плана за бедствия - денонощно наблюдение. Подпочвени води са наводнили мазета и част от Дунавския парк в града. Проблеми се очакват и заради топенето на снега, който там е около 30 см.От 8 до 17 см се е покачило нивото на Дунав през последното денонощие в различните точки от българския участък. Водният стоеж е най-висок при град Лом - 779 см. Въпреки че там е регистриран спад с 6 см, се запазва денонощното наблюдение на реката, което се извършва от постове в района на пристанище Лом и в селата Долни Цибър, Орсоя и Станево.При достигане на ниво на реката от 870 см се въвежда трета степен от плана за бедствия - изграждане на защитни съоръжения и земно насипна дига в района на пристанището. Топенето на натрупаната през последните дни близо 30-сантиметрова снежна покривка в града и района също може да създаде проблеми, каза пред Дарик кметът на Лом Пенка Пенкова.При Русе реката се е покачила с 15 см. Там службите също следят обстановката и са в готовност за реакция. Тъй като брегът край село Ряхово, община Сливо поле, е най-ниският в региона, има опасност от наводнения на къщи от подпочвени води. Населението е предупредено, а аварийният спасителен екип на БЧК е на разположение в случай на необходимост. Осигурени са и помещения, в които при нужда да бъдат настанени цели групи хора.Прогнозата на Изпълнителната агенция за проучване и поддържане на река Дунав е за покачване на нивото при Русе и Силистра.  ", "date": "2018.03.24", "title": "Дунав продължава да се покачва"}
{"url": "http://www.cross.bg/vsichki-polozhenie-nyama-1570959.html", "text": "/КРОСС/ Кметът на града отмени бедственото положение във Видин. Във всички селища на общината е почистено и проходимо, предава бТВ.Почистени са също улиците и подстъпите към гробищните паркове.Няма затворени участъци от четвъртокласната пътна мрежа, достъпът до населените места е осигурен. В проблемните отсечки са направени разширения.Работят всички съоръжения на помпената станция за питейна вода при с. Сланотрън, където бе прекъснато електрозахранването.Отводнителните станции са на денонощен режим. Няма постъпили сигнали за бедстващи хора, всички пациенти на хемодиализа са транспортирани до видинската болница.Припомняме, че заради обилния сняг на 23 март бе обявено бедствено положение нза цялата община.  ", "date": "2018.03.24", "title": "Отмениха бедственото положение във Видин"}
{"url": "http://www.cross.bg/odrin-tyndzha-reka-1570958.html", "text": "/КРОСС/ В Одрин е обявен червен код за наводнения поради преливането на река Тунджа в района на одринска Тракия, предаде АФП. От топенето на снеговете и проливните дъждове дебитът на Тунджа от сряда досега се е повишил три пъти и тази сутрин в 10 часа е достигнал 196 куб.м/сек.Реката е заляла редица райони в Одрин. Местните медии публикуваха заснети от вертолет участъци, които са наводнени. Там, където няма диги, се вижда, че излязлата от коритото река е наводнила обширни участъци главно в района Сарайичи, крайградски район на Одрин. Водите напълно са залели намиращия се там стадион за мазните борби.Продължаващото бързо прииждане на водите на река Тунджа заплашва да залее и намиращите се покрай коритото на реката жилища и стопански постройки.Реката е заляла каменните мостовете Фатих и Кануни, които са отцепени за движение на моторни превозни средства и пешеходци, и е прекъсната връзката по шосе на крайградския район Сарайичи и центъра на Одрин.  ", "date": "2018.03.24", "title": "Червен код в Одрин: Тунджа излезе от коритото си"}
{"url": "http://www.cross.bg/intzidenta-skorost-avtobys-1570966.html", "text": "/КРОСС/ От Египет се върнаха част от българските туристи, които пострадаха при автобусна катастрофа. В понеделник туристически автобус с около 40 наши сънародници се преобърна недалеч от курортния град Марса Алам. 20 души бяха ранени, а петима в по-тежко състояние бяха настанени в местна болница.Полетът от Кайро пристигна почти с час закъснение на Летище София. Докато чакаха посрещачите не скриваха вълнението си. От  думите им стана ясно, че, след инцидента, нашите туристи по-скоро са се опитали да успокоят близките си. Боряна Илчева, дъщеря на една от пътувалите в  пострадалия автобус:\"Беше наистина много притеснена. Шофьорът е карал с нормална скорост, като другите автобуси. Той е бил последен автобус, с еднаква скорост, просто е имало пясък на едното шосе, което е причинило инцидента и поднасяне на автобуса. Тя е пострадала, единствено натъртвания има и рани по колената, единствено това е\".На прибиране обаче майката не скри сълзите си:\"Има гипсирани, има с вързани глави, ще ги видите. В понеделник като отида на лекар ще знам как съм. Сега не мога да ви кажа\".Според други пътници обаче причината за инцидента е високата скорост. Най-тежко пострадалите пристигат със самолетен полет тази нощ.  ", "date": "2018.03.24", "title": "От Египет се върнаха част от българските туристи, пострадали при автобусна катастрофа"}
{"url": "http://www.cross.bg/ylitzite-horata-zaradi-1570952.html", "text": "/КРОСС/ Жителите на два пернишки квартала протестират заради лошото състояние на улиците до домовете им. В знак на недоволство хората от квартал \"Каменина\" блокираха движението по пътя от Перник за Радомир и Кюстендил в района на пътен възел \"Марина бара\".Улиците \"Марина бара\" , \"Горски извор\", \"Градище\", \"Самодивска\" и \"Черковна\" са без асфалт, в кал и дупки, заявиха протестиращите. От години слушаме само обещания, допълниха хората, застанали на пътя пред автомобилите. Ще излизаме и ще затваряме пътя всяка събота, докато не видим багери или някаква техника, която да работи по улиците, заканиха се недоволните.Ще отидем и пред общината, допълниха още хората от \"Каменина\", възмутени от липсата на място на представители на общинската администрация.На протеста стана ясно, че за квартала е имало обществена поръчка и за изграждане на водопроводна мрежа, и за инфраструктурата. Те са спечелени, има фирми, но никой не работи.Още един протест със същите мотиви ще вдигне днес следобед и жители на квартал \"Рудничар\". По думите на недоволните там, заради кратерите и калта по улиците, линейки и пожарни отказват да посетят при нужда домове там.  ", "date": "2018.03.24", "title": "Перничани протестират заради улици в кал и дупки"}
{"url": "http://www.cross.bg/zhena-yleite-bansko-1570956.html", "text": "/КРОСС/ Планински спасители от Банско провеждат акция по спасяване на 28-годишна жена, скъсала коленни връзки при спускане в улеите на връх Тодорка, съобщи bTV.Това е втората спасителна операция днес. По-рано през деня беше оказана помощ на баща с 10- годишно дете, спасени в Дамянишка долина.В планината е паднал нов сняг и опасността от лавини е голяма, затова предупрежденията към скиори и сноубордисти са да не се влиза в улеите.  ", "date": "2018.03.24", "title": "Спасителна операция в Банско за 28-годишна жена"}
{"url": "http://www.cross.bg/kamuni-detzata-pensilvaniya-1570950.html", "text": "/КРОСС/ В Пенсилвания беше предложена идеята децата в училище да бъдат осигурени с камъни в случай на въоръжено нападение.Отговорникът за училището в една от общините представил плана си на заседание на щатската образователна комисия. Той предлага във всяка класна стая да има 20-литрова кофа, пълна с речни камъни.При липса на други алтернативи, децата щели да замерят нападателя с тях. Предложението още не е гласувано, но предизвика широк отзвук в САЩ. След атаката срещу гимназия във Флорида, при която бяха застреляни 14 деца, в страната върви разгорещен дебат как да бъде осигурена безопасността на учениците.Друга спорна идея, която президентът Тръмп подкрепя, е да бъде раздадено огнестрелно оръжие на учителите. ", "date": "2018.03.24", "title": "В Пенсилвания въоръжават ученици с камъни срещу нападателите"}
{"url": "http://www.cross.bg/tyrtziya-erdogan-zhyrnalisti-1570944.html", "text": "/КРОСС/ Ердоган не е демократ и с него не трябва да се преговаря. Неговото присъствие във Варна е недопустимо и нежелано. Това заяви председателят на ПП „Възраждане\" Костадин Костадинов по повод предстоящата среща, домакинствана от премиера Борисов между Ердоган и председателите на Европейската комисия и Европейския съвет, предаде репортер на БГНЕС.Според Костадинов европейските лидери не трябва да преговарят или приемат ултиматумите на турския президент, а точно обратното. Той е категоричен, че ако ЕС отстъпи пред Турция, то тогава съюзът би „капитулирал пред един диктатор\". Ето защо и ПП „Възраждане\" организира протест в морската столица на 26 март.„Причината за нашия протест е, че ние смятаме присъствието на Ердоган на територията на България и на територията на ЕС като цяло за абсолютно недопустимо и нежелателно\", заяви Костадинов и се мотивира:„На първо място, защото това е един човек, който не спазва правата и свободите на собственото си население и погазва демокрацията в Турция всеки ден. На второ място, защото това е човек, който не спазва принципите на международното право. Само за последните няколко години три държави вече са изпитали нашествието на турските войски. Нека припомним, че Турция държи свои войски в Кипър незаконно от 1974 г., а Кипър е държава-членка на ЕС. Държеше войски и в Северен Ирак доскоро, а само преди няколко дни съвсем триумфално отбеляза превземането на град Африн в Република Сирия, нейна съседка. Не на последно място да не забравяме непрекъснатите заплахи и провокации, които той отправя както към България, така и към Гърция и Кипър, така и към Холандия и въобще към всяка една държава в ЕС\".Костадин Костадинов е на мнение, че Турция е една агресивна държава под ръководството на Ердоган, която завива към все по-ислямистки и антидемократичен курс.„С такава държава преговори не трябва да се водят. На нея трябва да ѝ се обясни, специално на нейния президент, че ЕС не приема ултиматуми. С присъствието си на територията на ЕС обаче, с пращането и приемането на тази покана, ръководителите на Европа на практика признават Ердоган за водеща страна в този разговор, те приемат неговия ултиматум. Знае се, че една от темите, по които ще се разговаря, са компенсациите, които Турция иска да й се изплатят за бежанците, макар че всъщност причината за това да има бежанска криза, е и политиката на Турция в Сирия\", каза той.Според него България трябва да постави въпроса за компенсациите на тракийските бежанци, тъй като точно на 26 март тази година се навършват 105 години от геноцида над тракийските българи, когато са прогонени повече от 150 000 българи от Източна Тракия - днешна Турция и 30 000 са убити.„Турция още дължи обезщетение, което е в размер на повече от 10 млрд. долара\", заяви Костадинов.„Всички тези въпроси, обаче, няма да бъдат поставени и затова ние от „Възраждане\" смятаме, че не е редно ЕС да отстъпва от своите позиции и да изпада в едно подчинено положение спрямо Ердоган. Ердоган не е демократ, с него не трябва да се преговаря и не трябва да се приемат ултиматуми от него, напротив на него трябва да му се покаже, че ако той не спазва демократичните правила и не зачита европейските ценности, с него няма да се разговаря по никакъв начин, Турция ще бъде изолирана, в противен случай се оказва, че ЕС капитулира пред един диктатор, какъвто е турският президент\", каза още Костадин Костадинов.БГНЕС припомня, че Асоциацията на европейските журналисти /АЕЖ/ в България издаде символични акредитации за срещата на върха Европейски съюз - Турция във Варна на 26 март за 95 турски журналисти. За съжаление, тези 95 души няма да могат да присъстват, тъй като са лишени от свобода.След неуспешния опит за преврат от лятото на 2016 година Турция се превърна в най-големия затвор за журналисти в света. Стотици представители на медиите бяха задържани или обявен за издирване, а множество редакции закрити от властите. И в момента огромен брой журналисти остават зад решетките.Колко точно? Данните са противоречиви. Според списъка на Стокхолмския център за свобода задържаните са 190, а други 55 вече са осъдени, включително и на доживотен затвор. Според Платформата за солидарност със задържаните журналисти - те са 212. Съюзът на турските журналисти посочва 147 имена, а Асоциацията на прогресивните журналисти - 135.При всички случаи броят е внушителен.  ", "date": "2018.03.24", "title": "Протест във Варна срещу Ердоган и безпринципната политика на Брюксел"}
{"url": "http://www.cross.bg/rekata-voda-samo-1570941.html", "text": "/КРОСС/ Преля река Русенски Лом, наводни мазета и приземни етажи.  Случва се за втори път само за последния месец. Хората, които живеят покрай реката са в паника, предава НОВА. Още в понеделник, когато се очаква затопляне на времето, има притеснения за потопи и наводнения.Местният жител Слави Кунчев каза, че за 16-ти път имотът му е наводнен.„Всеки път, когато стане трябва да се отводни къщата, от двора да се извадят 1000 кубика вода. Реколта и всичко отива по дяволите\", разказа човекът.Кметът на селото Йорданка Чурова има подписите на 400 души, които искат проблемът да се реши.„Не е само причината в непочистеното корито. Дигите също имат нужда от ремонт, на много места са пропукани и бързо се късат. Основно затлаченото дъно на реката. Години наред тази река е затлачена, денивелацията е много малка. Само 2 сантиметра на 100 метра\", каза кметицата.Според местните основният проблем е неграмотно управление на водните ресурси и липса на отговорност. Над 600 декара земя е наводнена.„Според мен има шанс да бъде решен проблемът. Досега винаги сме търсили причината в изпускането на язовирите, но както се оказа в последно време и след сигнали на жители на селото, но и на водните басейни, които са надолу по течението на реката. В съседство с общ. Русе има рибарници, които черпят вода от реката\", разказа кметицата.„Имало е прокопан канал, но доколкото ми сигнализираха хората, той не е почистван, и за да си захранват рибарниците с вода те са натрупали скална маса, която да повдигне нивото на реката\", каза тя.В опасност, макар и непряка, е не само село Красен, но и село Щръклево. Две села тук са в опасност да останат без вода.  ", "date": "2018.03.24", "title": "Река Русенски Лом преля"}
{"url": "http://www.cross.bg/egipet-rani-zadurzhan-1570940.html", "text": "/КРОСС/ Днес се очаква да се приберат българите, които претърпяха катастрофа с автобус по време на екскурзия в Египет.Полетът на българите е тази вечер, съобщи БНТ.Припомняме, на 19 март, понеделник, 20 българи пострадаха при автобусна катастрофа в Египет.По-тежко пострадаха 5 български граждани. Те бяха настанени в частна болница с фрактури и порезни рани.12 бяха с по-леки рани - ожулвания, охлузвания, синини, леки порезни рани. Техните наранявания бяха обработени и те заявиха, че желаят да продължат туристическата си програма. Други трима от по-леко пострадалите пожелаха да останат и да изчакат връщането на групата в хотел в град Хургада, откъдето заедно да поемат обратно към България.Все още няма окончателна версия за катастрофата. Шофьорът на рейса е задържан от властите в Египет, които изясняват обстоятелствата около инцидента. Мъжът ще остане задържан до края на разследването. Ако се установи, че той има вина, срещу него ще бъде повдигнато обвинение и ще загуби работата си.Според версията на шофьора на пътя е имало пясък, което е довело до загуба на контрола върху превозното средство. Властите обаче работят по версия за превишена скорост. ", "date": "2018.03.24", "title": "Катастрофиралите в Египет българи се прибират днес"}
{"url": "http://www.cross.bg/stolitza-rymunskata-bulgariya-1570942.html", "text": "/КРОСС/ България ще участва с 11 представители на започващото в понеделник в Букурещ европейското първенство по вдигане на тежести за мъже и жени. След последното контролно в петък вечерта треньорският щаб реши в кат. 53 кг да ни представя само една състезателка. От мъжкия състав пък по-рано отпадна поради операция европейския сребърен медалист Васил Господинов и така за румънската столица ще пътуват 5 жени и 6 мъже.\"Подготовката премина нормално и се надявам нашите състезатели да дадат максимума от себе си точно по време на първенството в румънската столица. Смятам, че имаме потенциал да се намесим в борбата за призовите места и медалите, но това няма да бъде леко. Отново искам да благодаря на всички треньори по места, защото по центровете при тежки условия се върши огромна апостолска работа с подрастващите щангисти\", заяви старши треньорът Иван Иванов, олимпийски шампион от Барселона 92.ЖЕНИ48 кг Даниела Пандова (Сливен, треньор Севдалин Минчев)53 кг Мая Иванова (Хасково, тр. Живко Архондиев)63 кг Галя Шатова (Сопот, тр. Иван Лухов)75 кг Румяна Станчева (Херкулес София, тр. Кристияна Колева)+90 кг Петя Стоименова (Пловдив, тр. Димитър Стойков)МЪЖЕ56 кг Ангел Русев (Русе, тр. Радослав и Кристина Атанасови)62 кг Стилян Гроздев (Русе, тр. Радослав и Кристина Атанасови) и Владимир Урумов (Варна, тр. Живко Томов)69 кг Диян Минчев (Шумен, тр. Димитър Колев)77 кг Юндер Бейтула (Добрич, тр. Тодор Кирчев)105 кг Георги Шиков (Пловдив, тр. Борислав Налбантов)Шампионатът, който ще продължи до 1 април, трябваше да се организира в Албания, но местните власти отказаха в последния момент домакинството и така румънската столица спаси надпреварата. На миналогодишното първенство в Сплит България спечели общо един сребърен и три бронзови медала, като единственият ни вицешампион в двубоя бе Васил Господинов в кат. до 105 кг. Преди две години в Норвегия България също имаше само един медалист - Владимир Урумов, който сега ще вдига в кат. 62 кг в румънската столица. ", "date": "2018.03.24", "title": "България с 11 щангисти на европейското в Букурещ"}
{"url": "http://www.cross.bg/internet-moskovski-finansirane-1570948.html", "text": "/КРОСС/ Инициативата на Европейската комисия WiFi4EU или „Интернет за всеки\", ще надгради политиките, които следваме в сферата на дигиталните технологии. Това заяви министърът на транспорта, информационните технологии и съобщенията Ивайло Московски при съвместното представяне с комисаря по цифрова икономика и цифрово общество Мария Габриел на проекта за безплатен безжичен интернет на обществени места в Европейския съюз.Министър Московски добави, че в България има добра инфраструктура за широколентов достъп до интернет. В същото време обаче, съществува дисбаланс между големите градове и малките селища, добави той. По думите му, скоростта на достъпа до интернет е на добро ниво, но като покритие, има какво да се желае. „Все още 32 процента от българите не ползват интернет и този проект ще помогне на дигиталното възпитание с още една крачка напред\", каза още министър Ивайло Московски. Той призова общините за активност, не само при регистрацията, но и при кандидатстването за финансиране. Еврокомисарят Мария Габриел благодари за активността на министъра на транспорта, информационните технологии и съобщенията Ивайло Московски и неговият екип в популяризирането на WiFi4EU.„За по-малко от една година от обявяване на инициативата, вече сме в етап на ефективно изпълнение\", каза още тя. Целта е за всички граждани да има интернет, затова инициативата се обръща към всички общини. Отделено е финансиране от 120 милиона евро през следващите две години, заяви Мария Габриел. Тя припомни, че принципът на който ще се отпуска финансиране е, „първи дошъл, първи обслужен\". Комисарят добави, че в момента тече регистрация и е изключително важно общините и операторите да разгледат условията.Кандидатстването с проекти е на 15 май. До този момент 7502 общини от цяла Европа са се регистрирали в онлайн платформата, като 193 от тях са от България. В рамките на първия конкурс ще бъдат финансирани първите 1000 общини чрез специален алгоритъм. Ако един проект не бъде одобрен на първия етап, той ще може да бъде подаден за финансиране от някой от следващите 4 конкурса. Представителите на общините, които присъстваха на презентацията, благодариха за организираната среща и подчертаха, че интересът към инициативата е наистина голям, като доказателство за това е и броят общини, които вече са се регистрирали за участие в инициативата. ", "date": "2018.03.24", "title": "Московски: „Интернет за всеки“ ще осигури баланс в достъпа до световната мрежа"}
{"url": "http://www.cross.bg/gkpp-sofiya-aerogara-1570947.html", "text": "/КРОСС/ Министър-председателят Бойко Борисов извика министъра на вътрешните работи Валентин Радев, главния секретар на МВР гл. комисар Младен Маринов и директора на Главна дирекция „Гранична полиция\" гл. комисар Светлан Кичиков, за да му докладват за случая от 20 март т.г. на ГКПП Аерогара София.Премиерът Борисов разпореди на всички служители, извършили дисциплинарни нарушения, да бъдат наложени максимално тежки наказания. Той разпореди също в кратки срокове да бъде извършен анализ на работа на ГКПП Аерогара София и да бъдат предприети адекватни мерки за реорганизацията й. ", "date": "2018.03.24", "title": "Премиерът Борисов настоя за налагане на най-тежки наказания заради случая на ГКПП Аерогара София"}
{"url": "http://www.cross.bg/bulgariya-ryski-diplomati-1570933.html", "text": "/КРОСС/ България е сред 20-те страни от Европа, които ще последват примера на Великобритания и ще изгонят руски дипломати, свързани с разузнаването заради случая „Скрипал\", твърди електронното издание на британския вестник „Таймс\", цитирано от БГНЕС.„До 20 европейски страни се подготвят да изгонят руски дипломати, свързани с шпионската мрежа на Москва\", пише вестникът. Конкретизирайки тази информация, „Таймс\" съобщава, че „в съгласувана кампания ще вземат участие Франция, Германия, Полша, Ирландия, Нидерландия, Естония, Латвия, Литва, България, Чехия, Дания и още до 9 други държави\".Според вестника „безпрецедентния ход на координирано изгонване ще започне в понеделник с отзоваването на посланика на ЕС в Москва (Маркус Едерер) за четири седмици\". Решението за отзоваването му бе взето на вчерашната среща на Европейския съвет в Брюксел.Българският премиер Бойко Борисов участва в срещата. След нея той подчерта, че като част от ЕС България е подкрепила общото становище на ръководителите на правителства, които застанаха зад британския премиер Тереза Мей. По думите му, решението на европейските лидери да изтеглят за консултации посланика на ЕС в Руската федерация показва, че въпреки Брекзит, Обединеното кралство и Европейският съюз са едно цяло, свързани са неразривно, имат взаимна подкрепа и защита.В същото време той в аванс потвърди частично новината на \"Таймс\", като заяви: „Оттук нататък действително очаквам в следващата седмица доста бързи ескалации на напрежението, защото много държави ще започнат да отзовават свои посланици\", каза премиерът.Днес обаче, на партиен форум в Поморие, вторият в партия ГЕРБ Цветан Цветанов заяви, че България няма намерение да се присъедини към другите членки на ЕС, които изгониха руски дипломати заради отравянето на бившия двоен агент Сергей Скрипал в Лондон.   ", "date": "2018.03.24", "title": "\"Таймс\" замеси България в скандал с гонене на руски дипломати (обновена)"}
{"url": "http://www.cross.bg/feiisbyk-musk-stranitzite-1570931.html", "text": "/КРОСС/ Американската компания за електромобили „Тесла\" и космическата „Спейс екс\" изтриха страниците си във Фейсбук след пост в Туитър на техния шеф и милиардер Илон Мъск, съобщи „Бизнес инсайдър\".Това стана, след като Мъск отговори на пост в Туитър на Брайън Актън - съосновател на друга социална мрежа Уотсап (WhatsApp), който на писа „Време е. #deletefacebook.\" (хаштаг, с който се призовават потребители за изтриване на страниците им във Фейсбук).Компанията „Фейсбук\" купи приложението Уотсап за $19млрд., с което Актън стана милиардер.Мъск написа „Какво е Фейсбук?\".„Изтрий страницата на „Спейс екс\" във Фейсбук, ако си мъж\", репликира го негов фен.„Не знаех, че има такава. Ще го направя\", бе отговорът на Мъск.После милиардерът посочи, че страницата на „Спейс екс\" във Фейсбук скоро ще изчезне, като добави, че „буквално никога не я е виждал и един път\".Мъск добави, че влиянието на Фейсбук е започнало да засяга Инстаграм - социална мрежа са споделяне на снимки, което през 2012 г. бе купено от „Фейсбук\" на Марк Зукърбърг за $1 млрд.По-малко от 30 минути след поста му в Туитър страниците във Фейсбук на „Спейс екс\" и на „Тесла\" изчезнаха.Хаштагън #deletefacebook започна да набира скорост след скандала, при който се оказа, че данни за 50 милиона потребители на Фейсбук са били използвани от британската консултантската група „Кеймбридж аналитика\", за да се повлияе на изборите в САЩ през 2016 г. в полза на президента Доналд Тръмп.Зукърбърг призна, че „Фейсбук\", която го направи милиардер, е допуснала грешки и обеща случилото се да не се повтаря.Редица страни започнаха разследване за възмогна злоупотреба с лични данни от „Фейсбук\", след като разследване на американският в. „Ню Йорк таймс\" и британският седмичник „Обзървър\" разгласиха случая.  ", "date": "2018.03.24", "title": "„Тесла“ и „Спейс екс“ изтриха страниците си във Фейсбук"}
{"url": "http://www.cross.bg/orkestur-nikita-borisoglebski-1570929.html", "text": "/КРОСС/ Блестящият руски цигулар Никита Борисоглебски, един от най-ярките млади музиканти на нашето съвремие, ще свири за първи път у нас на 23 март, петък, от 19:30 ч. в зала „България\" със Симфоничния оркестър на БНР с диригент Марк Кадин.Никита Борисоглебски дебютира едва 10-годишен с Ростовски симфоничен оркестър, а на 14 години е вече студент в Московската консерватория „П. И. Чайковски\". Лауреат е на престижни международни конкурси, сред които „Кралица Елисавета\" (Брюксел) и „Сибелиус\" (Хелзинки). Носител е на II премия и пет специални награди от конкурса „П. И. Чайковски\", Гран-При от „Monte Carlo Violin Masters\" (Монако) и „Ф. Крайслер\" (Виена). Получава медал „Сибелиус\" за най-добро изпълнение на Концерта Сибелиус и почетна награда „Virtuoso\". През 2009 получава звание „Цигулар на годината. Гастролите му се простират от Канада до Япония, от Бразилия до Китай, от Шотландия до Нова Зеландия.Със Симфоничния оркестър на БНР Никита Борисоглебски ще изпълни Концерт за цигулка и оркестър №2 от Прокофиев. Маестро Кадин и Радиосимфониците ще изпълнят още две творби на съвременниците на Прокофиев - „Арагонска хота\" на Сен-Санс и Симфония №1 на Сибелиус.Този концерт Симфоничният оркестър на БНР ще изпълни с изключителния цигулар Никита Борисоглебски под диригентството на Марк Кадин на 23 март, петък, от 19.30 ч. в зала „България\". ", "date": "2018.03.24", "title": "Блестящият руски цигулар Никита Борисоглебски ще свири за първи път в България"}
{"url": "http://www.cross.bg/vychich-zayavi-kosovo-1570930.html", "text": "/КРОСС/ Президентът на Сърбия Александър Вучич обвини Европейския съюз, че не изпълнява Брюкселските споразумения. Той заяви това след тристранната си среща с върховния представител на Европейския съюз по въпросите на външните работи и политиката на сигурност Федерика Могерини и с президента на Косово Хашим Тачи, предава Regnum\".„Почти 1800 дни шестте основни точки на Брюкселското споразумение не са изпълнявани. Това не може да бъде вина единствено на албанците, защото документът е подписан и от Европейския съюз\", заяви Вучич.Той поясни, че става дума в частност за такъв въпрос, като формирането на Общност на сръбските общини в Косово. При това Вучич заяви, че по време на разговорите си с ЕС те „ясно заявиха на Прищина, че тя трябва да изпълни споразумението за Общността\".Също така Вучич отговори за изказването на министър-председателя на Косово Рамуш Харадинай, който заяви, че не „е успял да прочете\" Брюкселското споразумение. Според президента на Сърбия това изказване е „оскърбление на здравия разум\".Брюкселските споразумения са документ за нормализацията на отношенията между Белград и Прищина. Той се състои от 15 точки, най-вече посветени на организацията и пълномощията на сръбските общини в Северно Косово. ", "date": "2018.03.24", "title": "Вучич: Европейският съюз не изпълнява Брюкселските споразумения"}
{"url": "http://www.cross.bg/ponedelnik-snyag-valezhite-1570934.html", "text": "/КРОСС/ \"Очаква ни трайно затопляне, което ще се задържи и след Цветница\", съобщи дежурният синоптик от НИМХ Красимир Стоев пред по Нова телевизия. Той поясни, че студеното време през март не е необичаен феномен. „И днес в по-голямата част от страната ще продължи да превалява слаб сняг. Малко по-интензивни ще са валежите в планинските райони и особено в Рило-Родопската област, но от югозапад започва процес на спиране на валежите. До края на това денонощие в цялата страна валежите ще спрат\", каза той.Утре за кратко ще има разкъсване на облачността. Североизточният вятър ще отслабне, ще се ориентира от югоизток, и ще се затопли. Температурите, особено в източната част на страната ще са с 3-4 градуса по-високи.През нощта срещу понеделник отново ще има валежи, като в Западна България те ще са от сняг, докато в югоизточната част на страната от дъжд. Има условия и за поледици през нощта срещу понеделник и понеделник през деня, с по-голяма вероятност в Дунавската равнина.В самия край на седмицата температурите ще бъдат пролетни - между 18 и 23 градуса. Облачност ще има поне до четвъртък, като ще има и валежи, които обаче ще са предимно в Източна България.„В миналото такива обстановки са се случвали, не са изключение. Спомням си 1997 година на 31 март наваля сняг\", разказа експертът.  ", "date": "2018.03.24", "title": "Облаци до четвъртък, истинската пролет идва за Цветница"}
{"url": "http://www.cross.bg/chernokozh-video-predi-1570935.html", "text": "/КРОСС/ Стотици се събраха в Сакраменто, американския щат Калифорния, за да изразят гнева си от убийството на чернокож.Разпространено видео от случая доведе до демонстрациите.Стивън Кларк е бил застрелян при полицейска проверка. Твърди се, че униформените погрешно са решили, че е въоръжен и са го простреляли фатално.Това е станало в двора на къщата му в Сакраменто.Те са пристигнали на мястото след сигнал за вандалски акции срещу коли в района.Демонстрантите се обявиха срещу расистки действия на полицаите.Тече разследване по случая. Адвокатът на семейството заяви, че органите на реда не са се представили, преди да стрелят, нито има данни убитият да е извършил някакво престъпление. Той е адвокат и на убития преди години в Мисури чернокож младеж Майкъл Браун.Експерти, които са гледали видео, също споделят, че действията на полицаите са озадачаващи.Това е пореден подобен случай за последните години. Припомняме протестите в Сейнт Луис, които стигнаха до безредици и заплахи срещу семейства на плицаи. ", "date": "2018.03.24", "title": "Протести в Калифорния след убийство на чернокож"}
{"url": "http://www.cross.bg/bolnitza-dete-leki-1570936.html", "text": "/КРОСС/ Майка и дете са в болница след катастрофа вчера в София, съобщи \"24 Часа\". Те са получили леки травми и са настанени в \"Пирогов\"Катастрофата е станала към 20 часа.Два автомобила са се сблъскали на столичния бул. \"Александър Малинов\" в \"Младост\" 4, в близост до метростанция \"Бизнес Парк\".Единият от шофьорите е транспортиран до Окръжна болница. Той също е с леки травми след саморазправа с другия водач. ", "date": "2018.03.24", "title": "Катастрофа в столицата прати майка и дете в болницата"}
{"url": "http://www.cross.bg/armiyata-slyzhat-trump-1570937.html", "text": "/КРОСС/ Президентът на САЩ Доналд Тръмп издаде заповед, забраняваща транссексуални да служат в армията, освен \"при ограничени обстоятелства\", съобщава Асошиейтед прес.Да се задържат военнослужещи с история или диагноза \"полова дисфория\", които могат да се нуждаят от значителна медицинска терапия, е \"значителен риск за ефективността на армията\", посочва Белият дом.Понятието \"полова дисфория\" се използва за означаване на усещането за липса на синхрон между половата идентичност и външния вид.Президентът изненада ръководството на Пентагона миналата година с туит, в който обяви, че ще отхвърли плана на предшественика си Барак Обама да се позволи на транссексуалните открито да служат в армията.Опитите на Тръмп да наложи забрана срещнаха юридически пречки и Пентагонът започна да разрешава на транссексуалните да кандидатстват за военна служба през януари.  ", "date": "2018.03.24", "title": "Тръмп забрани на транссексуални да служат в армията"}
{"url": "http://www.cross.bg/pilot-piyan-suobshtava-1570938.html", "text": "/КРОСС/ Служител на летището в столицата на федералната германска провинция Баден-Вюртемберг спря излитането на самолет с пиян пилот, съобщава Die Zeit.Малко преди излитането на машината за Лисабон със 106 души на борда, персоналът на летището е забелязал несигурното поведение на 40-годишния втори пилот. Усетена е и миризма на алкохол, след което незабавно е подаден сигнал до полицията. Служителите са установили, че човекът очевидно пиян.Пасажерите са прекарали нощта в хотел, тъй като не е имало на разположение резервен пилот, който да поеме управлението. Името на авиокомпанията, чийто служител се е качил пиян на борда на машината, която е трябвало да управлява, не се съобщава. ", "date": "2018.03.24", "title": "Свалиха пиян пилот от самолет на немско летище"}
{"url": "http://www.cross.bg/yunker-tysk-obshtnostta-1570939.html", "text": "/КРОСС/ Председателят на Европейската комисия Жан-Клод Юнкер призна на пресконференция заедно с Доналд Туск, че очаква предстоящата на 26 март среща на върха ЕС-Турция със смесени чувства.Юнкер призна, че проблемите между ЕС и Турция не престават да се увеличават, но същевременно увери, че Брюксел иска да засили сътрудничеството с Анкара. На свой ред Туск изрази надежда, че разговорите с турския президент Реджеп Тайип Ердоган ще засегнат широк кръг от теми.„Срещата няма да бъде лесна, пред нас стоят някои сложни въпроси, включително турските действия в Сирия. Ние сме съседи с Турция, трябва да намерим начин да говорим открито\", добави полският политик.По отношение на решението на ЕС да подкрепи оценката на Великобритания, че атаката срещу бившия офицер от руското Главно разузнавателно управление (ГРУ) Сергей Скрипал вероятно е по поръчка на Русия, Туск подчерта, че „това е най-добрият възможен отговор, на който Общността е способна\".Юнкер отбеляза, че решението за отзоваване на посланика на ЕС в Москва е „извънредна мярка\", която все още не е предприета. Той осъди отравянето на Скрипал, но добави, че комуникационните канали с Москва трябва да останат отворени и около тази позиция няма разногласие сред партньорите от Общността.  ", "date": "2018.03.24", "title": "Юнкер: Очаквам среща на върха ЕС-Турция със смесени чувства"}
{"url": "http://www.cross.bg/otkrivaneto-sofia-mart-1570922.html", "text": "/КРОСС/ Във връзка с лошите метеорологични условия и силния снеговалеж, Откриването на мото сезон 2018 в София се отлага за 31 март. Това съобщиха организаторите от Sofia MC's и Sofia Riders след проведена среща с кмета на столицата Йорданка Фандъкова. Най-голямото мото събитие през годината ще премине под надслов „Не на агресията на пътя\" и ще се осъществи с любезното съдействие на Столична община и СДВР.С иницииране промяната на датата мотористите за пореден път доказаха, че са станали много по-отговорни и дисциплинирани и поставят безопасността на първо място.Програмата за Откриването на Мото-сезон 2018 остава непроменена и при същите предварително обявени условия, заявиха организаторите.Още от 08.30 часа представители на Sofia Riders ще окупират ВиП - паркинга на Sofia Ring Mall. Оттам те ще се отправят към храм-паметника „Св.Александър Невски\", за да се присъединят към останалите мотористи на площада. В 10.00 часа започва официалната част на церемонията по Откриването на Мото-сезон 2018.В 11.15 потегля внушително мото-шествие, което ще премине по маршрут: ул. „Оборище\", булевардите „Васил Левски\", \"Цар Освободител\", „Цариградско шосе\", „Алея Яворов\", „Никола Вапцаров\", \"Черни връх\" и \"България\" до пътен възел Бояна, където адреналинът ще се вдигне до краен предел с разтърсващите акробатични номера на каскадьорите от шоуто „Полицейска академия\", майсторски стънт изпълнения на най-добрите състезатели в България и разбира се любимите на всички гонки по затворена отсечка на Околовръстен път.За същата дата - 31 март бе отложен и традиционното мотошествие от Пловдив до Бачковския манастир, организиран от мотоклуб „Вагабонтс. ", "date": "2018.03.24", "title": "Откриването на мото сезон 2018 в София се отлага за 31 март"}
{"url": "http://www.cross.bg/raiion-razvitie-oblastite-1570921.html", "text": "/КРОСС/ До средата на месец април Министерството на регионалното развитие и благоустройството ще продължи да провежда дискусии за новото статистическо райониране на страната на ниво регионални съвети за развитие. Така ще бъдат обхванати всички шест района, на които в момента е разделена страната. В дискусиите са поканени за участие областите управители на съответните области, кметове на общини, представители на научните среди, бизнес организации, представители на регионални държавни институции и др. Дискусиите ще бъдат водени от заместник-министъра на регионалното развитие и благоустройството Деница Николова и ще се състоят в рамките на предстоящите заседания на регионалните съвети за развитие.На 27 март, от 10.00 часа, в Ритуалната зала на Общинска администрация - Габрово ще се проведе дискусията за Северен централен район, в който влизат областите Велико Търново, Габрово, Силистра, Разград, Русе.На 29 март, от 10.30 часа, в хотел „Форум\" - Пазарджик е планирана дискусията за областите от Южен централен район - Кърджали, Пазарджик, Пловдив, Смолян и Хасково.На 3 април, от 10.00 часа, в Областна администрация - Стара Загора, заместник-министър Николова ще представи вариантите за ново райониране и основните мотиви за промяна на районите от ниво NUTS 2 в страната в рамките на дискусията за Югоизточен район за областите - Бургас, Сливен, Ямбол и Стара Загора.На 12 април,от 10.00 часа, в хотел „Черно море\" - Варна ще е срещата-дискусия за Североизточен район с областите Варна, Добрич, Силистра и Шумен.Дискусиите в Северозападния и Югозападния район вече се проведоха.Инициативата на Министерството на регионалното развитие и благоустройството цели широко обществено обсъждане на предложените от междуведомствена работна група 3 варианта за ново райониране на страната. Целта е да се чуят мнения, позиции и аргументи, за да се вземе най-консенсусното и работещо решение. ", "date": "2018.03.24", "title": "До средата на април МРРБ ще проведе серия от дискусии за новото статистическо райониране"}
{"url": "http://www.cross.bg/granichniya-seyl-yuzhnokoreiiskata-1570917.html", "text": "/КРОСС/ КНДР прие предложението на Република Корея за преговори на високо равнище на 29 март, на които да се определи мястото и дата на срещата на междукорейския комитет. Това съобщи южнокорейската агенция Рьонхап, позовавайки се на Министерството на обединението в Сеул.В четвъртък Сеул уведоми Пхенян за своето предложение чрез граничния канал за връзка. Преговорите ще се проведат в граничния пункт Пханмунджом в демилитаризираната зона. Тричленната южнокорейската делегация ще бъде оглавена от министъра на обединението Чо Мьон Гьон.   ", "date": "2018.03.24", "title": "Двете Кореи ще преговарят в края на месеца"}
{"url": "http://www.cross.bg/chasa-initziativata-zemyata-1570920.html", "text": "/КРОСС/ ***София. От 11.00 часа европейският комисар по цифрова икономика и цифрово общество Мария Габриел и министърът на транспорта, информационните технологии и съобщенията Ивайло Московски ще представят процедурата за подготовка и подаване на проекти за безплатен безжичен интернет на обществени места. Онлайн платформата за регистрация за участие в инициативата WiFi4EU стартира преди два дни. Срещата ще се състои в сградата на Министерство на транспорта, информационните технологии и съобщенията, ул. „Дякон Игнатий\" №9, зала 3.***София. От 09.00 часа в Спортна зала „Триадица\" ще бъде открит двудневният Национален танцов фестивал „Ритъмът в сърцето ми\".***София. От 10.00 часа на пл. „Александър Батенберг\" ще се проведе специално издание на фермерският фестивал „От нашата ферма - с любов за вас!\", посветено на инициативата „Часът на Земята\".***София. От 10.00 часа в Театралното студио на „Алма Алтер\" ще започне 24-часов Нон-стоп Театрален Маратон.***София. От 10.30 и 12.30 часа в салона на Столичен куклен театър, ДКТ - Сливен ще представи пред публиката на Кукления софийски театрален салон, представлението „Драконът\".***София. /с. Байлово. От 10.30 часа в местния храм „Св. св. Кирил и Методий\" ще бъде отслужена панихида за 40 дни от кончината на Дядо Добри.***София. От 11.30 часа омбудсманът Мая Манолова ще приканва столичани да купят и дарят хранителни продукти за възрастни хора, които няма да получат надбавка върху великденските си пенсии в столичния магазин на хранителна верига БИЛЛА на бул. „България\".***София. От 12.00 часа в Darbi College ще се проведе ежегодното събитие на отворени врати в първия британски колеж за средно образование в България.***София. От 14.30 часа в „Античен комплекс Сердика\" в Зона Ларго ще бъде представена изложбата на портретна фотография „Мечтая за моя свят\".***София. От 16.00 часа в Литературен клуб „Перото\" ще се проведе среща-разговор на тема „Авторите и срещата им с публиката - в България и Европа\" с участието на писателите Калин Терзийски, Весела Ляхова и Димана Трънкова.***София. От 20.30 до 21.30 часа Столична община ще се присъедини в тазгодишното издание на инициативата Часът на Земята, като в рамките на час фасадите на знакови сгради като Президентството, катедралата Александър Невски и Народното събрание, заедно с много други, ще бъдат притъмнени. По това време пред сградата на Народния театър „Иван Вазов\" ще се проведе огнено шоу с участие на театър на огъня и сенките Fireter.***Асеновград. На 24 март Православната църква отбелязва Акатистова събота от 09.00 часа в храм „Успение Богородично\" в кв. „Горни Воден\", ще бъде отслужена архиерейска света Литургия.***Благоевград. От 11.00 часа в зала „Андрей Делчев\", Академичен център „Балкански\" ще се проведе регионално състезание по правопис на английски език „Spelling Bee\".***Благоевград. От 20.30 до 21.30 часа Община Благоевград ще се включи в инициативата на „Часът на Земята\" като угаси осветлението на сградата на Общината всички институции в града.***Бургас. От 09.00 часа в Бургаския свободен университет под мотото „Успехът идва с правилния избор. Инвестирай в бъдещето ти!\" ще се проведе четвърта областна олимпиада по информатика и информационни технологии.***Бургас. От 11.00 часа в зала „Никола Станчев\" ще се проведе Международен турнир по Таекуон-До за купа „Бургас\".***Бургас. От 20.30 часа доброволците на БМЧК- Бургас ще се включат в кампанията „Часът на Земята\" като организират мирно шествие от БСУ до общината, а от там ще пуснат летящи фенери и ще организират огнено шоу.***Варна. От 16.30 часа в катедралния храм „Успение Богородично\" ще бъде пренесена иконата на Пресвета Богородица \"Скоропослушница\" от град Ананиев, Одеска област - Украйна.*** Велико Търново. От 11.00 часа в НЧ „Искра\" Театър ВЕСЕЛ представя: „Принцесата и граховото зърно\" - детски куклен спектакъл, представен от Куклен театър ВЕСЕЛ.***Велико Търново. От 20.30 до 21.30 часа Община Велико Търново ще се включи в инициативата „Часът на Земята\" като изключи фасадното осветление на сградата на Община Велико Търново, ректората на ВТУ \"Св. св. Кирил и Методий\", сградата на Щаб на НВУ \"Васил Левски\", Архитектурно-музеен резерват \"Царевец\", Архитектурно-музеен резерват \"Трапезица\".***Велинград. От 09.30 часа на градския стадион ще бъде открит VII Национален фестивал „Пролетно хоро\". Около 16.00 часа с парад-дефиле от стадиона до пл. „Възраждане\" в кв. „Каменица\", ще се придвижат танцьорите и гостите на фестивала.***Видин. От 20.30 до 21.30 часа Община Видин ще се включи в инициативата „Часът на Земята\" като бъде загасено осветлението на сградата на общинската администрация във Видин, крепостта „Баба Вида\", музей „Кръстата казарма\" и катедрален храм „Св. вмчк Димитър Солунски\".***Враца. От 09.00 часа Врачанският митрополит Григорий ще отслужа света литургия в параклиса „Събор на света Богородица\", който се намира в двора на врачанския затвор.***Враца. От 18.00 часа в Младежки дом ще се проведе Клубна вечер, по повод 23 години Балет „Скай\" и 50 години Младежки дом.***Враца. От 20.30 до 21.30 часа в сградата на общинска администрация ще бъде спряно електрическото захранване. По този начин Община Враца ще се присъедини в тазгодишното издание на световната инициатива „Часът на Земята\".***Гоце Делчев. От 20.30 до 21.30 часа Община Гоце Делчев ще се включи за поредна година в инициативата „Часът на Земята\" и ще угасне осветлението на знакови сгради в централната част на града.***Добрич. От 19.30 часа ресторант „България\" ще се проведе Благотворителният бал на Народно Читалище „Добрич-2017\".***Добрич. От 20.30 до 21.30 часа Община Добрич ще се включи в инициативата „Часът на земята\" като загаси за един час фасадното осветление на Дом.-паметник „Йордан Йовков\", храмовете „Света Троица\" и „Свети Георги\" и малка част от уличното осветление в тези райони.***Дупница.От 09.00 часа в Професионална гимназия „Христо Ботев\" ще се проведе областен кръг на олимпиадата по техническо чертане.***Каварна. От 20.30 до 21.30 часа Община Kаварна ще се присъедини към инициативата „Часът на Земята\" като изключи за един час фасадното осветление на институции и паметници на културата.***Ловеч. От 11.00 часа в актовата зала на Природо-математическата гимназия ще се проведе регионално състезание по правопис на английски език „Spelling Bee\".***Пазарджик. От 09.00 до 14.30 часа за четвърта поредна година Община Пазарджик организира кампания под наслов \"По-чист, по-зелен и цветен Пазарджик - 2018\".***Перник. От 20.30 до 21.30 часа Община Перник ще се присъедини в тазгодишното издание на инициативата „Часът на Земята\".***Петрич. От 20.00 до 20.30 часа Община Петрич ще се включи в инициативата „Часът на Земята\" като угаси за един час осветлението на обществени сгради и градинки, както и художественото осветление на паметниците.***Пещера. От 20.30 до 21.30 часа Община Пещера ще се включи в инициативата „Часът на Земята\" като бъде угасено осветлението на Общинска администрация.***Пловдив. От 11.00 часа на новата спортна база на създава Пловдивски университет „Паисий Хилендарски\" ще се проведат първите тренировки на новосъздадената Детска футболна академия за развитие на малки таланти към университета.***Пловдив. От 12.30 часа в Аудиторния комплекс на Медицинския университет в града ще се проведе състезание по биология и химия между ученици в 11 и 12 клас от пловдивските училища.***Пловдив. От 20.00 часа в офиса на ONE DANCE WEEK в Капана ще се състои безплатна прожекция на документалния филм Check Your Body At The Door, посветен на house танците и техните създатели в ъндърграунд клубовете в Ню Йорк през 90-те години на миналия век.***Поморие. От 11.30 часа в „Гранд Хотел Поморие\" ще бъде открит областният семинар на ГЕРБ - Бургас, в който ще участва и председателят на ПГ на ГЕРБ Цветан Цветанов. Председателят на ПГ на ГЕРБ Цветан Цветанов. От 12.00 часа Цветан Цветанов ще изнесе лекция на тема „Политическата ситуация в страната. Предизвикателства пред партията във връзка с предстоящите избори за членове на Европейския парламент и Местни избори. Българското председателство на съвета на ЕС\". Сред гост-лекторите на форума ще бъдат и вицепремиерът Томислав Дончев и депутатът от ГЕРБ Тома Биков.***Русе. От 20.30 до 21.30 часа Община Русе ще се присъедини в тазгодишното издание на инициативата Часът на Земята. В знак на съпричастност ще бъде притъмнено архитектурно-художественото осветление на сградата на Общината, Паметника на Свободата, Съдебната палата и Туристическия информационен център.*** Свищов. От 10.00 часа в ПБНЧ „Еленка и Кирил Д. Аврамови\" ще продължат представянията в 16-то издание на Националния фестивал на любителските камерни и кафе - театри.***Севлиево. От 17.30 часа от ДК „Мара Белчева\" ще тръгне Факелно шествие в чест на севлиевския генерал Христо Петров Чаракчиев. Краят на шествието ще е пред поставената плоча на ул. „Марин Попов\" и ул. „Христо Ботев\". След края на мероприятието, в клуб „Кафе театър\", ще бъде проведен концерт на Българската патриотична музикална група „Бранник\".***Сливен. От 08.30 часа на стадион „Хаджи Димитър\" ще се проведе областно спортно ученическо първенство.***Сливен. От 20.30 часа Община Сливен ще се присъедини към инициативата „Часът на Земята\" като бъде загасено художественото осветление на Късноантичната и средновековна крепост „Туида\" и на сградите на Община Сливен, Художествена галерия „Димитър Добрович\", Художествена гимназия „Димитър Добрович\", Съдебна палата, Административен съд- Сливен, Куклен театър - Сливен и ППМГ „Добри Чинтулов\".***Симитли. От 10.00 часа в рафтинг центъра на Рафтинг БГ ще бъде открит Рафтинг сезон 2018.***Стара Загора. От 20.30 до 21.30 часа Община Стара Загора ще се включи в инициативата „Часът на Земята\" като бъдат загасени фасадните светлини на сградата на общинската администрация, Старозагорската опера, Художествената галерия, както и художественото осветление на монумента „Бранителите на Стара Загора\".***Хасково. От 09.00 часа със шествие от пл.\" Свобода\" по пешеходната централна зона на града до зала „Дружба\" ще започне Петият фестивал „ Хайдушка софра\".***Хасково. От 20.30 до 21.30 часа Областната администрация в Хасково ще се включи в инициативата „Часът на Земята\" като угаси светлините на сградата на областната управа.***Шумен. От 11.00 часа в Младежкия дом ще започне XIII Национален танцов фестивал „Магията на танца\".  ", "date": "2018.03.24", "title": "Предстоящи събития на 24 март 2018"}
{"url": "http://www.cross.bg/beshe-lakdim-ranen-1570923.html", "text": "/КРОСС/ Френският полицай, който се размени със заложник в нападнатия вчера в Треб супермаркет, почина от раните си, съобщиха френските власти, цитирани от Би Би Си.Подполковник Арно Белтрам беше наречен „герой\" от президента Еманюел Макрон, а вътрешният министър Жерар Колон написа в „Туитър\", че Франция никога няма да забрави „неговия героизъм, смелост, неговата саможертва\".Белтрам помогна за възпирането на 25-годишния французин от марокански произход Редуан Лакдим, който уби трима души при серия атаки вчера.Първото нападение беше извършено в Каркасон, където Лакдим стреля по хора в автомобил, за да го открадне. Един от пътниците беше убит, а водачът - ранен. Втората си атака той извърши срещу трениращи близо до поделението си командоси, откривайки огън по тях. Третото нападение беше в супермаркета в Треб, където Лакдим хвана хора за заложници. В резултат на нападението загинаха още два души.Впоследствие нападателят беше ликвидиран при щурм на специалните сили.Междувременно португалските власти съобщиха, че португалският гражданин, за когото се предполагаше, че е загинал при атаките, е жив, но е бил ранен тежко, предаде АФП.   ", "date": "2018.03.24", "title": "Френският полицай герой почина от раните си"}
{"url": "http://www.cross.bg/katalyniya-dyshi-nezavisimost-1570924.html", "text": "/КРОСС/ Повече от 20 души бяха ранени при сблъсъци между тежковъоръжени полицаи и каталунски граждани по време на мащабен антиправителствен протест в Барселона в късните часове на вчерашния ден, съобщават световните агенции.Демонстрацията беше предизвикана от решението на испанския Върховен съд да издаде международни заповеди за арест на Карлес Пучдемон и още петима активисти за независимост на Каталуния. Протестиращите поискаха и по-рано задържаните местни политици да бъдат освободени.Общо 24 души пострадаха при опит на демонстрантите да стигнат до регионалното правителство на Каталуния.Протести имаше и в други градове, а в столицата на поискалата независимост провинция участниците се изчисляват от полицията на около 10 000.Междувременно, Финландия, на чиято територия е каталунският лидер, все още не е получавала от Испания искане за екстрадицията му.  ", "date": "2018.03.24", "title": "Над 20 ранени при сблъсъци между протестиращи и полиция в Каталуния"}
{"url": "http://www.cross.bg/zemyata-godina-prirodata-1570925.html", "text": "/КРОСС/ За 11-ти път светът отбелязва Часът на Земята. Освен традиционното гасене на осветлението, тази година Столичната община ще разшири пешеходната зона през целия ден и ще затвори за коли площад \"Батенберг\".Настъпва винаги в 20,30. На тъмно. 60 минути, в които планетата забавя ритъма, емблеметичните сгради и паметници в света спират да светят. Символичен жест на милиони към Земята - хора различни по възраст, социален статус, образование и религия, но обединени от загрижеността си към природата.Инициатива, започнала през 2007-ма в Сидни, и която вече обхваща всички континенти. Тази година призивите не са свързани единственото с климатичните промени, но и със съхраняването на природата.В България Часът на Земята ще бъде отбелязан от 101 общини. В София на площад Батенберг ще има фермерски пазар, където ще се предлагат хранителни продукти на малки производители от различни краища на страната. За втора година ще има изкачване на Черни връх, а пред Народния театър ще се проведе огнен спектакъл. В Часа на Земята Фасадите на Президентството, на катедралата \"Св. Александър Невски\", Народното събрание и повечето административни сгради в центъра на столицата ще бъдат затъмнени.В Париж - точно 20.30 местно време Айфеловата кула ще потъне в мрак. За часа на Земята ще бъдат загасени светлините на Биг Бен, Кремъл, Акропола, небостъргачите в Хонконг, кулата Бурж Халифа в Дубай, базиликата Свети Петър, Ниагарския водопад, статуята на Христос Спасителя в Рио де Жанейро и Операта в Сидни.Едва ли спестената енергия от инициативите ще бъде осезаема, но поне ще накарат милиони хора да се замислят за природата и за ресурсите, които се изчерпват.Един час, който всеки може да подари на Земята, като загаси осветлението.  ", "date": "2018.03.24", "title": "Светът отбелязва Часът на Земята"}
{"url": "http://www.cross.bg/mars-kyuriositi-otbelyaza-1570926.html", "text": "/КРОСС/ Марсоходът \"Кюриосити\" на НАСА отбеляза ден номер 2000 на Червената планета, предават световните агенции. Всъщност става въпрос за 2000 дни по марсианските стандарти.Едно марсианско денонощие се равнява на 24 часа, 39 минути и 35 секунди. Следователно 2000 денонощия на Марс се равняват на 2055 денонощия на Земята.Това е важно събитие за учените, които с нетърпение очакват марсоходът отново да вземе проби от почвата, този път от богатите на глина склонове на планината Шарп. \"Кюриосити\" изследва Марс от 2012 г. и досега е преодолял 18,7 км.  ", "date": "2018.03.24", "title": "\"Кюриосити\" отбеляза ден 2000 на Марс"}
{"url": "http://www.cross.bg/pravitelstvo-fitzo-koalitziya-1570927.html", "text": "/КРОСС/ Десетки хиляди хора протестираха за пореден път в Братислава и редица градове на Словакия, за да поискат предсрочни избори. Протестите се проведоха, въпреки че в четвъртък страната се сдоби с ново правителство, оглавено от Петер Пелегрини.Новото правителство на трипартийната коалиция, управлявала досега, е съставено от хора, които са били част от предишното правителство на Робърт Фицо, а новият премиер Петер Пелегрини беше вицепремиер на Фицо, който подаде оставка в резултат на убийството от неизвестни лица на разследващ словашки журналист.Според анализатори се очертава новото правителство да е зависимо от Фицо, който остана начело на основната партия в управляващата коалиция.  ", "date": "2018.03.24", "title": "Десетки хиляди поискаха предсрочни избори в Словакия"}
{"url": "http://www.cross.bg/pytin-mihail-zamestnik-predsedatel-1570928.html", "text": "/КРОСС/ Съветът на директорите на „Газпром\" избра Михаил Путин за заместник-председател на управата на компанията за срок от 5 години, съобщава „Комерсант\". Според изданието Михаил Путин е син на братовчед на руския президент Владимир Путин.Говорителят на Кремъл Дмитрий Песков заяви, че между двамата има далечно родство.„Комерсант\" допълва, че Михаил Путин е бил съветник на председателя на „Газпром\" от 2007 година, а от началото на 2018 е временно изпълняващ длъжността заместник-председател на компанията.  ", "date": "2018.03.24", "title": "Михаил Путин е избран за заместник-председател на „Газпром“"}
{"url": "http://www.cross.bg/chlen-mart-suvetnik-1570945.html", "text": "/КРОСС/ На 23 март, след тежко боледуване, на 59 години почина Марин Стоянов - общински съветник от БСП в СОС. Член на Постоянните комисии по инженерна инфраструктура и енергийно планиране и по обществен ред и сигурност. Член на ръководството на БСП - район Надежда.Поклонението ще бъде в неделя - 25 март, от 13 часа на гробището в гр. Банско.Поклон пред светлата му памет!  ", "date": "2018.03.24", "title": "Почина общинският съветник от БСП Марин Стоянов"}
{"url": "http://www.cross.bg/velkov-slychva-sigyrnostta-1570943.html", "text": "/КРОСС/ Има 47 иска от израелски граждани - потърпевши и близки на загинали при атентата в Сарафово за над 200 млн. лв. България може да бъде изправена пред угрозата да плаща тези пари, защото това се случва на наша територия и нашата страна е трябвало да осигурят безопасността на туристите. Това коментира експертът по сигурността и депутат от БСП Славчо Велков в студиото на „Тази събота\".„Имах възможност да видя обвинителния акт. Над 100 стр., никъде не се споменава името на организацията, посочена от г-н Цветан Цветанов (вероятно се визира „Хизбулла\"-б.р.)\", посочи Велков.Той коментира и друг сериозен пропуск в сигурността на летищата у нас - безпрепятственото преминаване на десетки пътници без паспортен контрол при кацането им в София от Париж. Все още причините граничните полицаи да напуснат работните си места не са напълно установени.„Преди седмица нашият премиер в Брюксел каза „Вие си измисляте причини да не ни приемате в Шенген!\". След този случай - пазим ли най-добре нашата граница?\", запита Велков.Той призна, че съчувства на вътрешния министър Валентин Радев, който „не може да повярва какво се случва\", но освен това и на негово място би се оттеглил от поста.  ", "date": "2018.03.24", "title": "Славчо Велков: България може да се наложи да плаща 200 млн. лв. заради Сарафово"}
{"url": "http://www.cross.bg/dans-slavcho-kletka-1570946.html", "text": "/КРОСС/ Аферата „Гинка\" разтресе като трифазен ток цялата държава. Мътната вода в която плуват нашите политици се оказа не само мътна. На повърхноста изплува  и много „Кафява пъстърва\" ! Като свински черва на Гинкиното хоро се навървиха знакови имена от ъндърграунда - Маргините, Пашата, Жени Калканджиева, Бойко Борисов, СИК, ........След тях се наредиха политиците, службите...Министър председателя, който иска да бъде информиран своевременно за собственика на всеки лъскав автомобил профучал по софийските улици, проспа сделката с ЧЕЗ. Поне така заяви публично.Сделката бе проспана и от ДАНС, но тях няма за какво да ги обвиняваме. Още от аферата КТБ се знае - ДАНС е  „Спяща клетка\".„Спящата клетка\" проспа и сделката с ЧЕЗ.Но парламентарната и извън парламентарната опозиция се събуди.Разбрахме колко отговорни хора са, особено когато става въпрос за сделка в която не са включени! В потока от обвинения които изсипаха върху правителството и за глухия стана ясно, че години наред народни събрания и правителства са подписвали продажни нормативни и под  нормативни актове в полза на ЧЕЗ. Държавата напълно е изпуснала контрола върху енергийните дружества. Превърнала се е в организъм без имунна система в който  гореизброените вируси могат да нанесат безнаказано каквито си искат поражения.Между разправиите се открои и една тънка сюжетна линия която остана на заден план, може би заради прежди експлоатираната тема „Кум гейт\". Тази афера тук се повтори. По стар обичай министър Теменужка Петкова се оказа кума на семейство Върбакови. Щом има Кума има и булка, щом има булка има и хубавец.Хубавеца се казва Славчо Върбаков, стар познайник на ДАНС още от аферата с източването на телефонни импулси на държавната БТК, /твърдение на ген. Атанасов/. За източването на ДДС нямаше такива категорични обвинения, но и затова се говори и писа много.Дотук всичко е скучна проза. Пари Ток Пари прим. Скучна проза! Нищо лирично за ограбените зрители, слушатели и читатели. Но... Оказа се, че Славчо Върбаков електрическия двигател на семейния бизнес, с няколко източени дружества, с няколко запора на фирмено имущество е истински плейбой с истинска плеймейтка. Но тук нещата са сериозни, тази връзка е нещо като паралелно семейство. Двойката се радва на прекрасно момиченце, което посещава елитна детска градина в столичния квартал Лозенец.Източник: zname365 ", "date": "2018.03.24", "title": "Славчо Дедесето, съпруг на скандалната Гинка от Пазарджик, в любовна афера"}
{"url": "http://www.cross.bg/sledvashtite-servis-purviya-1570916.html", "text": "/КРОСС/ Григор Димитров започна успешно участието си на турнира в Маями, побеждавайки германеца Максимилиан Мартерер с 4-6, 6-2, 6-1. Така той сложи край на серията от три поредни загуби и премина в трети кръг на Мастърса, съобщава БГНЕС.В стартовия сет българинът имаше проблеми с първия си сервис, но постепенно навлезе в ритъм и в следващите две части не даде шансове на съперника си, с който за първи път спори на корта. След като един пробив реши първия сет в полза на немеца, Григор повече не сбърка на свой сервис, а проби съперника си четири пъти в следващите сетове и затвори мача след един час и 39 минути игра.В следващия кръг противник на Гришо ще бъде французинът Жереми Шарди, който елиминира сънародника си Ришар Гаске със 7-5, 6-1. Поставеният под №3 българин се е срещал 4 пъти досега с 31-годишния Шарди и води с 3-1. Френският тенисист спечели първата среща между двамата на Ролан Гарос през 2011 г., но Димитров стана победител в следващите три, последната от тях на Откритото първенство на САЩ през 2016 г. в пет сета.  ", "date": "2018.03.24", "title": "Гришо с убедителна победа на турнира в Маями"}
{"url": "http://www.cross.bg/bivsh-direktor-ivaiilo-1570914.html", "text": "/КРОСС/ Ангел Бончев, бивш президент на \"Литекс\"Димитър Костов, главен директор по риска в ПИБИвайло Петков, бивш национал по футболИвайло Гогов, поет и писателМилен Велчев, бивш министър на финанситеД-р Тонка Върлева, директор на програма \"Превенция и контрол на ХИВ/СПИН\" ", "date": "2018.03.24", "title": "Родени на 24 март"}
{"url": "http://www.cross.bg/iakov-zahariya-sveti-1570911.html", "text": "/КРОСС/ Преподобни Захария бил син на египтянина Карион, който оставил жена и деца и отишъл в манастир, където приел монашество. Карион взел със себе си и Захария, понеже майката не могла да го изхрани. Макар и по-млад от много старци в манастира, Захария се удостоил с големи благодатни дарове. От благодатта Божия усещал като да му гори цялата вътрешност. На запитването на св. Макарий, кое нещо прави монаха истински монах, Захари отговорил: \"Онова, което непрестанно ни принуждава да изпълняваме заповедите Божии\". А на запитването на стареца Мойсей, що значи да бъдеш монах, Захария хвърлил своята килимявка и я стъпкал с нозете си, като казал: \"Ако човек не бъде тъй сърдечно съкрушен, не може да бъде монах.\" Захария е бил голямо светило между монасите в пустинята и млад се преселил при Господа.Блаженият Артемон бил родом от писидийския град Селевкия, където отраснал и бил възпитан. Той водел благочестив живот, когато светите апостоли проповядвали на света Христовото учение. Веднъж свети апостол Павел дошъл в Селевкия, където сред гражданите, подобно на светилник, който не може да се укрие, блестял с добрите си дела Артемон. Понеже бил утвърден в Христовата вяра и в него изобилствувала божествената премъдрост, свети апостол Павел го определил за пастир и учител, ръкоположил го за първи епископ на Селевкия Писидийска. Блаженият Артемон ръководил добре и богоугодно повереното му паство. За всички бил пристанище на спасение. За вдовици, сираци и бедни бил незаменим покровител, чудотворен лечител на душите и телата. Прекарал живота си благочестиво и богоугодно и починал в дълбока старост.В памет на преподобния отец Иаков ИзповедникПреподобният Иаков Изповедник живял по времето на нечестивия византийски император Лъв Арменец, който възобновил иконоборческата ерес, отхвърлена от светите отци на седмия вселенски събор, и погубил мнозина заради благоговейно почитане на светите икони. Иаков бил сред учениците на свети Теодор Студит, от когото черпим сведенията за него. Заради иконите свети Теодор бил заточен, а мнозина от учениците му били подложени на мъчения. Блаженият Иаков също бил заловен и изтезаван. След убийството на нечестивия император Христовите изповедници излезли на свобода. Свети Иаков успял да се прибере с последни сили в Студийския манастир и скоро починал. Тялото му било погребано с чест. Блаженият Ипатий, който изпълнявал задълженията на игумен вместо своя наставник, уведомил с писмо за смъртта му свети Теодор, който се връщал от заточението и временно се намирал в Крискентовата обител.В отговор преподобният Теодор му написал следното: „Не без сърдечна болка, но не и без душевна радост, сине мой, получихме от тебе известието за кончината на нашия възлюбен брат, Христовия изповедник Иаков. Ние съжаляваме за него като за син, и то такъв, когото заради греховете си аз не съм достоен да нарека син. Радваме се за вечния живот, който му е приготвил Господ. И се радваме не само ние, за които той е дивно украшение, но и цялата Църква. Помисли си само за какъв го смяташе ти - за изповедник, мъченик и светец. Той се бореше мъжествено срещу плътските желания, като пазеше тялото си чисто от похоти, употребяваше най-проста храна и подчиняваше плътта си на разумната душа. Спеше толкова малко, че тия, които го гледаха, се чудеха как е още здрав. Обичаше, доколкото му позволява времето, да възнася мислите си към Бога и потъваше в богомислие до забрава. Когато идваше на себе си, биваше изпълнен с Божествена любов. Не мислете, че заради нечия угода говоря така, свидетели са ми Бог и наставникът на Иаков - Йоан, който ми е разказвал за него онова, което по-рано не знаех. Така той се стремеше да се приучи към постнически живот. Що се отнася до това, колко време е прекарал в подвизите на изповедничество и колко големи са били тези подвизи, те са явни и за ангелите, и за хората. Непоколебимо и свидно сърце, той завърши своя подвиг безбоязнено, като Божий воин. Слугите на неговите мъчители го покрили с рани, превърнали в рана гърдите и раменете му, изцеждали кръвта му, натрошили тялото му и го оставили захвърлен на земята. Той не издал и звук на нетърпение, но понесъл до края угодните на Бога мъчения в името на Неговия Син, нашия Христос Бог, тъй като да страдаш за светата Му икона значи да страдаш за Самия Него. Нека кротките да чуят и да се развеселят, нека се радват мъчениколюбците, а дяволът да бъде посрамен и да се разпръсне сборището на иконоборците, защото освен Иаков, те мъчили, убили, уморили от глад и причинили подобни страдания на множество Христови изповедници както наши, така и не наши (повече наши, понеже ние сме едно тяло в Христа, Който е Глава на всички). Изтощен от нетърпимите рани, Иаков легнал тежко болен. Всеки ден се готвел за смъртта и напуснал живота с благодарност и смирение. Пишеш ми, че бил предсказал смъртта си - това е поради страдалческите му подвизи. Казваш, че на погребението му имало много хора, в това число и много знатни люде, всичко това е резултат на непостижимата Божия воля, понеже, ако не беше угодно на Бога, нямаше да се стече такова множество при един неизвестен (но не и по дух) човек. Иаков се присъедини на небето към ония, които страдаха с него. Така нарасна броят на мъчениците и изповедниците, затова небето се весели и се радва душата на Иаков, с чиито молитви, братя, ще се спасим. Той получи дар, достоен за трудовете му. Щастливи и наистина благочестиви са били онези, които са били събрани на неговото достойно погребение. Те са истински мъчениколюбци и нека наследят участта на тия, които почитат. Ако е угодно на Бога, ще се погрижа за неговите честни мощи, както съм писал в правилата. Поздравете се един други със свето целуване. Целува ви архиепископ патриарх Никифор, протопрезвитерът, икономът и останалите братя. Господ да бъде с вас. Амин.\"Така завършва писмото на свети Теодор Студит за живота и страданията на преподобния Христов изповедник Иаков, по чиито молитви Господ да удостои и нас навеки с участта на Своите светии.  ", "date": "2018.03.24", "title": "Преп. Захария. Св. Артемий, еп. Солунски"}
{"url": "http://www.cross.bg/tema-danni-subota-1570919.html", "text": "/КРОСС/ Тема: Принц Кирил, синът на Симеон Сакскобургготски: За България с любов и как се живее с мисълта, че баща ти е цар. Ексклузивно интервю пред Ива Софиянска - Божкова.Тема: \"Къси разкази\": Историята на едно момче, което попада в интернат, защото е крал пари от кафе машина. Каква е реалността зад вратите на интерната и как продължава животът ти след това?Тема: Певецът Стефан Вълдобрев  и \"Обичайните заподозрени\".Тема: За източените данни на 50 млн. потребители на Facebook. Какво знае мрежата за нас и как да пазим личните си данни? Разговор с експерти в областта.БТВ, „Тази събота и неделя\"Тема: Какво остана извън протокола на държавното посещение на президента Румен Радев в Израел?Тема: Асен Блатечки: За зимата на нашето недоволство.Тема: Как да подобрим самочувствието и уважението към себе си? Съвети на психоложката Магдалена Ангелова.Тема: Митрополит Антоний: За вярата, чудото и благодатния огън на Великден.Тема: Алпинистът Дойчин Боянов: За инициативата да направим Витоша достъпна за всички.Тема: Павел и Венци Венц, с премиера новия си клип.  ", "date": "2018.03.24", "title": "По телевизиите в събота"}
{"url": "http://www.cross.bg/nato-slyzhba-bulgariya-1570912.html", "text": "/КРОСС/ 1201 г. - Цар Калоян превзема Варна, с което градът преминава от Византийската империя в България. 1449 г. - Арта е присъединена към Османски Епир. 1721 г. - Йохан Себастиан Бах завършва своите шест „Бранденбургски концерта\". 1801 г. - На руския престол се възкачва император Александър I. 1880 г. - В България е назначено либерално правителство начело с Драган Цанков. 1882 г. - Немският бактериолог д-р Робърт Кох обявява, че е открил причинителя на туберкулозата - Mycobacterium tuberculosis. 1900 г. - Започва строителството на Нюйоркското метро. 1901 г. - По нареждане на правителството започват арести на членовете на Върховния македоно-одрински комитет (ВМОК). 1921 г. - С Указ на цар Борис III се премахва наборната военна служба и се преминава към платена доброволческа служба на войнишкия състав. 1923 г. - Гърция е провъзгласена за република. 1924 г. - Подписано е споразумение с Антантата за окупационния дълг: 25 000 000 златни франка, платими за 10 години при 5% лихва. 1944 г. - Втора декларация на „10-те\" водачи на опозицията (без комунисти) за скъсване на съюза с Германия, отхвърлена от регентите. 1949 г. - За първи път на церемониите по връчване на наградите „Оскар\" за най-добър филм е избран чуждестранен - английската екранизация на „Хамлет\". 1959 г. - Възстановени са дипломатическите отношения със САЩ, прекъснати през 1950 г. 1976 г. - Мария Естела Перон е свалена от власт като президент на Аржентина чрез държавен преврат. 1986 г. - Гриша Филипов е освободен от поста министър-председател. 1989 г. - Край Аляска става една от най-големите в историята екологични катастрофи - от супертанкера „Ексон Валдес\" в морето се изливат повече от 240 000 барела суров петрол. 1993 г. - Открита е кометата Шумейкър-Леви 9. 1999 г. - Косовска война: НАТО предприема въздушни военни действия срещу Югославия, като така за пръв път НАТО атакува суверенна държава.  ", "date": "2018.03.24", "title": "На тази дата..."}
{"url": "http://www.cross.bg/istinsko-milosurdie-e-1570913.html", "text": "/КРОСС/ Истинско милосърдие е желанието да се носи полза на останалите хора, без да се мисли за възнаграждение. - Хелън Келър", "date": "2018.03.24", "title": "Истинско милосърдие е..."}
{"url": "http://www.cross.bg/putishta-polozhenie-vidin-1570915.html", "text": "/КРОСС/ Цяла Северна България е в ръцете на зимата. Заради снега и ледовете властите във Видин обявиха бедствено положение.Близо 30 машини бяха мобилизирани, за да пробиват пътища към селата в района.За да може техниката да си свърши работата обаче, може да се наложи и допълнително затваряне на пътища в областта, казват местните власти. бедстващи хора няма. ", "date": "2018.03.24", "title": "Бедственото положение във Видин остава"}
