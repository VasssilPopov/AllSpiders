{"url": "http://www.cross.bg/venetzyela-kolymbiya-braziliya-1606286.html", "text": "/КРОСС/ Президентът на Венецуела Николас Мадуро обяви, че е поискал отварянето на някои гранични пунктове с Колумбия от събота, съобщава Bloomberg.През февруари южноамериканската страна затвори част от границите си на фона на опозиционните усилия за внос на храна и други хуманитарни помощи.В петък Венецуела, която отново отвори границата си с Бразилия едва миналия месец, постигна споразумение с Международно движение на Червения кръст и Червения полумесец за даряването и разпространението на медицински помощи в страната.Правителството на президента Мадуро от месеци отблъсква усилията за отстраняването му под ръководството на Хуан Гуайдо, самопровъзгласилият се за президент председател на Народното събрание на страната, който вече получи признанието на десетки страни, включително САЩ, Колумбия и Бразилия.Преговорите между представители на двете страни в Норвегия, насочени към разрешаване на конфликтите във Венецуела, породени от борбата за власт, се разпаднаха, като по-рано тази седмица Гуайдо заяви, че не възнамерява да участва в по-нататъшни разговори.", "date": "2019.06.08", "title": "Венецуела отваря част от границата си с Колумбия"}
{"url": "http://www.cross.bg/intelekt-g-tzifrovata-1606288.html", "text": "/КРОСС/ Участниците в започналата в японския град Цукуба министерска среща на страните от Г-20 по въпросите на търговията и цифровата икономика се договориха за някои международни правила при използването на технологии, основаващи се на изкуствения интелект.Документът за това беше разпространен след края на първия ден от заседанието, предаде ТАСС. \"Лицата, използващи или разработващи технологии с изкуствен интелект, трябва да спазват буквата на закона, правата на хората и демократичните ценности. Системите, базирани на изкуствения интелект, трябва да бъдат ясни и безопасни през целия си цикъл на съществуване\", се подчертава в документа. Домакин на срещата на министрите на търговията и цифровата икономика е японският град Цукуба, известен като академично средище. Тази година Япония за пръв път председателства Г-20 и през цялата година в различни японски градове се организират срещи на равнище министри.Срещата на върха ще бъде на 28 и 29 юни в Осака. С интерес се очаква участието в нея на руския президент Владимир Путин, китайския Си Цзинпин и американския Доналд Тръмп.", "date": "2019.06.08", "title": "Изкуственият интелект - основна тема на министрите от Г-20"}
{"url": "http://www.cross.bg/ovcharov-izbori-ostavkata-1606280.html", "text": "/КРОСС/ Пред членовете на Националния съвет на БСП, които вече пети час анализират причините за загубата на евровота и четат докладите на различните комисии към НС за представянето на левицата в кампанията, той заявил в прав текст: Овчаров предупредил, че единственият печеливш от случващото се в момента в БСП, е Бойко Борисов.предупредил Овчаров. Овчаров припомнил - този филм с оставката на председателя на партията аз го гледах през 1996 година - на 21 декември в 8 ч. сутринта, когато тогавашният министър-председател Жан Виденов ни събра тогавашните министри на извънредно заседание и ни каза:  Аз си подавам оставката.Овчаров не е допускал, че Виденов ще излезе на конгреса с оставката си без  да знае кой ще е следващият председател на партията, без да каже кой ще е следващият министър-председател. , подчертал бившият енергиен министър. след загубата на изборите за президент. В тази група тогава бе Георги Пирински, който сега също иска оставката на председателля - този път на Нинова.Та тогава на онзи конгрес ние свалихме Жан Виденов, припомнил Овчаров и продължил -  Овчаров предупредил, че ситуацията днес е доста по-сложна., казал той.Както тогава Жан Виденов сгреши с оставката, хвърляйки цялата партия и държава в хаос, така сега и Корнелия Нинова сгреши, хвърляйки цялата партия пред избори. които сега четат докладите с оцеките за вота - да седнат и да видят драматичните доклади и задълбочени анализи, които Националният съвет е приел през 2014 г. след европейските избори, през 2009 г. след загубата на парламентарните избори, през 2015 след  местните избори и тогава да седнат всички да разсъждават що е то политически доклад и кое не е политически доклад., което е конгресно решение - Овчаров попитал: Кога разбрахте, че това е грешка и защо тогава не го разкртитикувахте, можетехте да го махнете от целите на кампанията.Той дал свой прочит и на напускането на парламента от групатта на БСП Да, странно действие, но нека тези, които критикуват този ход на ръководството, да кажат, , казал Овчаров.Овчаров опонирал аргументирано и на онези, които критикуват линията на т.нар. \"ляв консерватизъм\". не скррил възмущението си той.Накрая Овчаров предупредил пленума - защото той ще спечели и местните избори. И пояснил, че акцията с този 1 лев субсудия не е елементарен популизъм, това е лишаване на БСП от възможността да спечели избори. ", "date": "2019.06.08", "title": "Овчаров: Искате главата на Нинова! Аз този филм съм го гледал през 1996-а. Беше грешка"}
{"url": "http://www.cross.bg/moskva-zaradi-vreme-1606287.html", "text": "/КРОСС/ Оранжева степен на опасност, предпоследната по скалата за природни условия, които може да навредят на човек, е обявена за региона на Москва за следващото денонощие, предаде ТАСС.Агенцията се позовава на държавния център за хидрометеорология. Синоптиците предупреждават жителите на Москва, че заради необичайно горещото за сезона време със средни температури със 7-8 градуса над климатичната норма са възможни стихийни бедствия. Днес в Москва и областта се очакваше сухо време с температури до 33 градуса.", "date": "2019.06.08", "title": "Опасно време в Москва: Оранжев код заради горещини"}
{"url": "http://www.cross.bg/suvet-natzionalniya-doklada-1606284.html", "text": "/КРОСС/ Националният съвет на БСП прие позиция ПГ на \"БСП за България\" да не подкрепя предложението на ГЕРБ за 1 лев на действителен глас партийна субсидия.Отчитайки и силните обществени настроения срещу партийното финансиране, НС възложи на парламентарната група да започне експертен и политически дебат за намаляване на субсидията, което да отговаря на гражданските очаквания, без да застрашава функционирането на политическите партии.Пленумът днес изпълни очакванията да премине под сериозно напрежение. Още преди неговото началото някои от най-авторитетните членове на НС възнегодуваха от поставянето на Петър Витанов за водач на делегацията на евродепутатите на БСП. По време на обсъжданията пък лидерът Корнелия Нинова за пореден път през последните седмици е срещнала неодобрението на Националния съвет.В централно събитие се е превърнало отхвърлянето от Националния съвет на предложението Корнелия Нинова да оглави екипа, който да доработи доклада за идейното развитие на БСП, политическата линия във проекта \"Визия за България\" и нейната реализация в хода на предизборната кампания.Самият доклад с прилежащите изводи за загубата на изборите е изготвен от Валежи Жаблянов. Изпълнителното бюро не го е приело в оригиналния детайлен вид и е възложила на Крум Зарков да го редактира.Крайният резултат обаче е бил посрещнат с категорично неодобрение от Националния съвет. Членовето са не са приели изложеното за адекватни изводи и са го върнали в Комисията. В отговор кръгът около Корнелия Нинова е предложил тя да оглави лично екипа по изготвяне на доклада, но при последвалото гласуване председателят на партията е била бламирана с 46 на 42 гласа срещу нея и 22-ма въздържали се.Така работата по доклада отново е върната в ръцете на Валери Жаблянов, а екипът му разширен с нови представители от Националния съвет като Антон Кутев, Велислава Дърева и др.", "date": "2019.06.08", "title": "БСП отхвърли субсидия от 1 лев, но се съгласи за намаляване на сегашните 11"}
{"url": "http://www.cross.bg/semeiistvo-evropa-traditzionnoto-1606281.html", "text": "/КРОСС/ \"Не различното, а традиционното семейство има нужда от подкрепа! Днес това семейство е подложено на удари. Това семейство е сочено с пръст като нещо мръсно от т.нар. „различни“. Стига толкова лицемерие. Това не помага на нашата Европа, която е на кръстопът. Нашата Европа, нашият континент е подложен на геноцид.\" Това написа във Фейсбук вицепремиерът, министър на отбраната и лидер на ВМРО Красимир Каракачанов. Не различното, а традиционното семейство има нужда от подкрепа! Днес това семейство е подложено на удари. Това семейство е сочено с пръст като нещо мръсно от т.нар. „различни“. Стига толкова лицемерие. Това не помага на нашата Европа, която е на кръстопът. Нашата Европа, нашият континент е подложен на геноцид. Отново стана време за прословутия „прайд“. Продължавам да не разбирам за какви права се протестира, при положение, че българското общество е едно от най-търпеливите и великодушни общества в Западния свят. Понякога сме даже излишно търпеливи. Наистина не разбирам колко по-либерални тябва да бъдем, за да се харесаме на т.нар. ЛГБТ хора. И винаги съм смятал, че не е проблем самият либерализъм, големият проблем е лицемерието, което той носи. Това лицемерие ще убие красивите либерални идеи на поредица ревюлюции и велики умове. Например, искам да знам дали тези 25 посланици, подкрепили т.нар. гей прайд у нас, биха подкрепили подобно мероприятие в Саудитска Арабия, например. Или Иран, с когото ЕС подписа търговско споразумение. Искам също да знам кое е по-важно: купонът на малцина европейски гей-туристи в центъра на София днес, парадиращи със сексуалните си странности, или фактът, че цяла Европа е в безпътица и не знае накъде върви. Искам още да попитам едни либерални български лидери, лицемерно изчакали да минат изборите, за да обявят своята подкрепа за гей-парада - дали те щяха имат този един евродепутат, който сега имат, с цената на лъжа и лицемерие. Защо изобщо трябва да подкрепяме гей-туристи, а не подкрепим традиционното семейство от мъж и жена – което наистина е подложено на удари!? И у нас, и в цяла Европа. Семейството трябва да е в центъра на нашата грижа. Защото семейството е носител на добродетели, семейството е носител на жизненост за България и за цяла Европа, и за целия свят. Особено днес, във времената на демографски колапс, когато и у нас стотици хиляди семейства имат репродуктивни проблеми! Затова мисля, че мястото на всеки нормален български гражданин днес не е на гей парада, а е в 17:30 ч. пред Министерския съвет в столицата заедно с всички в Похода за семейството. Както и в другите градове на България, където се организират мероприятие в подкрепа на традиционното българско семейство. Аз изразявам моята подкрепа на българското семейство – което се състои от мъж, жена и деца.", "date": "2019.06.08", "title": "Каракачанов: Не различното, а традиционното семейство има нужда от подкрепа!"}
{"url": "http://www.cross.bg/organizma-samo-hranene-1606274.html", "text": "/КРОСС/ Когато искаме да отслабнем, често приемаме с възторг всяка нова диета и се вслушваме се във всеки съвет, който може да помогне в борбата с килограмите. Но специалистите по правилното хранене са разделени в своите разбирания и всеки има свой собствен метод. Напълно безсмислено е да бъдат спазвани сляпо отделните препоръки. Възможно е не само да не постигнем желания резултат, а и да навредим на здравето си.Сюзана Клаус, професор в Института по хранене и обмяна на веществата в град Постдам, Германия определя като най-разпространени следните 20 мита за отслабването:Обаче благодарение на ниската си калоричност тези продукти не ни засищат достатъчно и се налага да се храним повече. Ефектът е нулев, а освен това може да се предизвика и разширение на стомаха.Даже напълно да изключим всичко сладко от нашето меню, в много продукти се съдържат различни вещества, например нишестето, които организмът преобразува в захар. А и захарта е необходима на организма, защото тя е незаменим източник на енергия.Върху това становище се базират различни диети, някои от които изключват от храненето и мазнините. Тези диети могат да ни помогнат, но след много дълго приложение. Всички възможни негативни последствия за организма все още не са достатъчно изучени. Това твърдение не е доказано от никакви научни данни. Теглото се натрупва в организма въз основа на общото ежедневно количество храна и нейната калоричност. Няма никакво значение дали тя е изядена на два или десет пъти. Тази много модна заблуда може да ви помогне да отслабнете, но ще навреди на здравето ви – бързо ще усетите недостиг на витамини и други ценни вещества. Можем да отслабнем, но при възстановяване на нормалния ни хранителен режим ще напълнеем дори повече.. В ананасите действително се съдържат вещества, които разграждат мазнините. Но когато попаднат в стомаха, те се дезактивират и не могат да възпрепятстват натрупването на мазнини. Съвсем различен би бил случая, ако науката успее да изолира тези вещества от ананаса и създаде на тяхна основа специален медикамент.Това е опасно заблуждение! Да се пие такъв чай се препоръчва само при постоянен запек. В противен случай може да се причини вреда на микрофлората на стомаха и червата, което ще доведе и до проблеми с имунната система.Но мастните киселини са необходими на организма, тъй като те са незаменимо звено при обмяната на веществата. При недостиг на мазнини възникват проблеми с жлъчката. В дневната ни доза храна трябва да има не по-малко от 20% мазнини.. Този метод действа не върху всеки организъм. Решаващо значение има количеството храна, а не времето, когато е изядена.Този метод може да причини сериозна вреда. Ефектът от прилагането на този метод се постига или за сметка обезводняването на организма - тогава страдат бъбреците, или от слабителното действие - страдат стомаха и червата. Заниманията със спорт и движенията изгарят калориите, но не толкова интензивно, колкото ни се струва. Например един час джогинг изгаря само толкова калории, колкото се съдържат в един шоколад.. Организмът се отървава само от течностите, чието количество бързо се възстановява след утоляване на жаждата.. Това би било прекрасно, но за съжаление подобно механично въздействие не е способно да премахне мастното наслояване. Иначе такъв масаж е много полезен за кожата - тя става гладка и еластична.Това не е доказано от науката. Гликемичният индекс определя относителната способност на един или друг продукт да се преработва в глюкозата на кръвта - индексът на глюкозата се приема за 100%. Само диабетиците трябва да внимават за този показател.Да, тези продукти могат да допринесат за нашето отслабване. С този метод обаче не трябва да се злоупотребява, за да не се увреди работата на бъбреците.При употребата на студена вода организмът действително “изгаря” калории, за да се стопли, но много малко - за 1 литър се изразходват около 30-35 калории, което е равно на калоричността на бучка захар.. Децата и хората, извършващи тежък физически труд задължително трябва да закусват пълноценно. За хората, водещи заседнал начин на живот, отказването от закуска също е вредно. А иначе - няма полезно преяждане.. Това не е вярно, тъй като има значение общото количество и калоричност на храната за денонощие, а не часът на хранене.. Всички методи на разделното хранене, например отделната употреба на белтъци и въглехидрати, от научна гледна точка са пълна безсмислица. Но тези методи помагат на човека да контролира и планира по-добре своето хранене.", "date": "2019.06.08", "title": "20 заблуди за отслабването"}
{"url": "http://www.cross.bg/kosovo-surbiya-vychich-1606285.html", "text": "/КРОСС/ Сръбският президент Александър Вучич поиска съдействие от германския канцлер Ангела Меркел за \"преодоляването на застоя\" в преговорите с Косово и отказа на страната да премахне митата върху вноса от Сърбия, които въведе през 2018 г., съобщава Bloomberg.Прищина въведе 100-процентните мита върху вноса от Сърбия през ноември миналата година, като към момента все още отказва премахването им. Сръбският лидер настоява обаче налозите да бъдат отменени, за да може преговорите между двете страни да продължат, докато исканията на Косово са Сърбия да го признае за държава.Белград търси помощта на Брюксел за постигането на компромис, който да осигури стабилността на Балканите, посочиха от пресслужбата на Вучич след телефонния му разговор с Меркел в събота. Споразумението би помогнало на двете страни активно да следват пътищата си за присъединяване към Европейския съюз, се казва още в съобщението.Очаква се лидерите на Сърбия и Косово да се срещнат с представители на блока през следващия месец в Париж.", "date": "2019.06.08", "title": "Вучич търси помощ от Меркел в преговорите с Косово"}
{"url": "http://www.cross.bg/huawei-google-suzdade-1606283.html", "text": "/КРОСС/ Huawei към момента е силно изолиран от западните си партньори, след като правителството на САЩ наложи забрана на търговията на американски компании с китайския гигант.Това накара Huawei да засили работата по развитието на собствена алтернатива на Аndroid, без да е сигурно дали това е в диапазона на възможностите на компанията.В края на седмицата обаче Google излезе със становище, според което принуждаването на Huawei да създаде алтернатива на Android е по-опасно начинание, отколкото вдигането на наложените мерки.Financial Times съобщи, че през последните седмици висшестоящи служители на Google са се опитали да лобират за ограничаването или цялостното отменяне на забраните.От Google твърдят, че, ако Huawei действително създаде алтернатива на Android, тя ще представлява лесна мишена за дори най-неспособните хакери и ще е широко отворена врата за следене от страна на Китай.Именно връзката на китайското правителство с Huawei бе изтъкната като основна причина за наложените рестрикции от страна на САЩ.Към момента изглежда почти невъзможно Huawei да успее да пусне собствена операционна система за смартфони и найвероятно ще трябва да създаде хибридна версия на Android, разчитайки на код и алгоритми на Google, които не са обект на забраните. ", "date": "2019.06.08", "title": "Google: забраната на Huawei e опасна за всички"}
{"url": "http://www.cross.bg/strelcha-ostana-bez-piteiina-voda-1606282.html", "text": "/КРОСС/ Водата в Стрелча не става за пиене, информира БНР.Местното ВиК е съобщило, че питейната вода е негодна за консумиране. Причината за това са обилните дъждове от последните седмици.От ВиК оператора посочват, че водата, която пристига от пречиствателната станция, е силно замътнена.Взети са проби, за да се установи дали има наличие на коли-форми.Очаква се най-късно до утре сутринта да започне възстановяване на водоподаването, ако не възникне някаква извънредна ситуация.От водното дружество съобщават, че към момента водата може да се ползва само за битови нужди.", "date": "2019.06.08", "title": "Стрелча остана без питейна вода"}
{"url": "http://www.cross.bg/kirkorov-zashtoto-nastroenieto-1606279.html", "text": "/КРОСС/ Независимо дали хората знаят руски език или не, няма значение, защото аз пея за любов. Това каза при кацането си на българска земя руската звезда Филип Киркоров, която след няколко часа ще изнесе грандиозен концерт в Зала 1 на НДК.Киркоров обеща шоу, каквото досега не е правено у нас. За целта пристига с 10 ТИР-а техника, декори и костюми. “Само аз сменям 10 костюма по време на шоуто”, разкри руската звезда с български корен. Той каза, че шоуто му „Цветът на настроението“ е част от тазгодишното му турне, което на 10 юни ще зарадва феновете му в Пловдив, на 12 юни в Бургас, на 14 юни във Варна и на 17-ти в Русе. „Преди 12 часа свърши руското грами при нас. Аз бях номиниран в пет категории, три от които спечелих – за най-добра песен на годината – „Цветът на настроението“, дует на годината и певец на годината“, похвали се Киркоров и каза, че всяко идване в България е голямо събитие за него, защото чувства страната ни като свой втори дом. Певецът каза, че заради това е взел решението си именно тук да прави първо премиерите на новите си парчета извън Русия. Световноизвестният изпълнител изказа своето притеснение от факта, че цензурата се завръща в Русия и част от песните му са били спирани от излъчване, но според него това има обратен ефект, защото хората ги търсят в мрежата и по този начин те стават още по-популярни. „Удряй своите хора да не ходят напред, за да се страхуват чуждите. Така беше преди. Минаха почти 30 години оттогава и все още има корумпирани хора, които са живи и се опитват да спъват творчеството. Дори една весела песен като Ibiza беше критикувана, след това „Цветът на настроението“, защото си мислеха, че дете пие шампанско, а това не беше така. Свалиха песента от радиото“, каза той и с огорчение добави, че отново се е върнало времето на цензурата. Изпълнителят припомни, че популярността си в Русия дължи на песните на Тончо Русев, който вече не е сред живите. Това стана и повод да каже, че за първи път откакто прави концерти у нас не може да обещае, че тази вечер ще изпълни песен на български. Киркоров уточни, че това решение ще вземе в последния момент и в зависимост от емоциите, които го владеят на сцената.", "date": "2019.06.08", "title": "10 ТИР-а техника, декори и костюми за пищния концерт на Филип Киркоров в НДК"}
{"url": "http://www.cross.bg/myasto-davame-rila-1606268.html", "text": "/КРОСС/ 42 певчески и танцови състави с над 500 изпълнители от цялата страна и съседна Северна Македония участват в започналия в градския парк на Дупница десети фолклорен фестивал \"Рила ни гледа\". Форумът е с конкурсен характер, а класираните на първите три места във всяка група и категория ще имат сборна програма на Седемте рилски езера в неделя, съобщиха организаторите.За първи път се включват училищата по изкуствата в страната, пак за първи път за победителите ще има и парични награди, обяви директорът на фестивала Дилияна Диканска:\"Ако до миналата година на сцената се представиха самодейци, тази година вече трябва да видим от училищата по изкуствата на друго ниво, защото те са на една крачка от професионалистите. Така, че бих казала за десет години нашият фестивал доста се разви, доста се разнообрази. Даваме първо място, второ място, трето място. Всяка година имаме и предметни награди като на първите места даваме торти, които са с лика на нашето лого. На второ място даваме подаръци от фирма, която е наш спонсор и н атрето място даваме питка или погача наред с плакетите\"-Жури с председател проф. Даниела Дженева и членове Мариян Василев и гл.ас Димо Енев ще класира участниците. Вокалните групи ще оценяват проф. Сава Димитров, Димитър Христов и Ева Владимирова. Не са най-важни наградите, казаха преди да се качат на сцената в парк \"Рила\" десетокласниците. Наред с концертите зрителите ще имат възможност да разгледат Улицата на занаятите, аранжирана по алеите на парка.", "date": "2019.06.08", "title": "Фолклорен фестивал „Рила ни гледа\" в Дупница и на Седемте рилски езера"}
{"url": "http://www.cross.bg/zvaniya-kralitzata-dulug-1606269.html", "text": "/КРОСС/ Днес във Великобритания се празнува официално рождения ден на кралица Елизабет Втора. На този ден кралицата раздава звания и почести, като и тази година списъкът е дълъг и варира от приемни родители до футболист, борещ се срещу расизма в спорта. Британската кралица е родена на 21 април, но традицията повелява рожденният ден официално да се чества през втората събота на месец юни. Така че днес лондочани ще станат свидетели на традиционния военен парад и всички останали събития, свързани с 93-я рожден на монарха. Най-голям интерес за медиите обаче преставлява церемонията, на която кралицата връчва традиционните звания на хора за техния принос в различни сфери. Списъкът наистина е дълъг. За принос към британската култура в него се набива на очи актрисата Оливия Колман, получила тази година „Бафта“ и Оскар“ за ролята във „Фаворитката“ и за пресъздаване именно на Елизабет Втора в сериала „Короната“. Между наградените са и 15 приемни родители, отгледали над 1 000 деца, както и борещият се срещу расизма в спорта бивш чернокож футболист Кристофър Рамзи. В списъка са музикантът Елвис Костело, председателят на Конфедерацята на британската индустрия Каралайн Феърбеърн и много други. Общо 1 073 души, като 75 процента от тях получат звания за работа в техните общности, а 47 процента са жени.", "date": "2019.06.08", "title": "Великобритания чества рождения ден на кралицата"}
{"url": "http://www.cross.bg/polsha-tochki-geiim-1606266.html", "text": "/КРОСС/ Волейболните национали на България отстъпиха с 1-3 (25:22, 19:25, 25:27, 20:25) срещу представителния тим на Полша в двубой от Лигата на нациите.\"Лъвовете\" излязоха на паркета днес, в опит да сложат край на пропадането си след трите си предишни поражения в надпреварата. За съжаление не успяха да го сторят.За послено \"трикольорите\" ни са побеждавали Полша в голям турнир през 2017 година, когато надделяват с 3:2 гейма в Световната лига.България е под номер 13 в състезанието, с 1 успех и 4 поражения и сбор от 3 точки.\"Лъвовете\" поведоха в резултата в Нингбо, но позволиха обрат, въпреки чудесното представяне на Розалин Пенчев в атака и при началния удар.  Първото техническо прекъсване в мача дойде при предимство за състава ни от 8:7 точки. Най-отличаващият се волейболист в състава ни днес Розалин Пенчев получи травма. При 13:12 и прекъсването на играта от страна на полския селекционер, състоянието на национала ни не изглеждаше задоволително, но той избра да продължи участието си.Не така обаче стояха нещата с Тодор Скримов. Той падна на пода и се наложи да получи незабавна медицинска помощ. При приземяването си, след опит за атака, Скримов стъпи върху крак на свой съперник. След това той бе изнесен от съотборниците си извън терена и не успя да продължи участието си в двубоя.Второто техническо прекъсване бе при три точки в полза на тима ни - 16:13, а до самия край националите ни не изпуснаха предимството си и взеха откриващата част с 25:22 точки.Поляците се върнаха по най-добрия начин в срещата и натрупаха солидна преднина във втория гейм. Дори и перфектното представяне на Пенчев не помогна, разликата се увеличи до 24:19, а след това поляците спечелиха втория гейм.През целия трети гейм българите водеха с точка-две, като самочувствието им бе забележително. Към края на частта обаче поляците се възстановиха и на свой ред настъпиха газта. Така се стигна до равенство 24:24, след което България изпусна две страхотни възможности да реши срещата, Учиков не успя да забие подаване на Братоев и Полша направи обрата факт.Четвъртият гейм се оказа неприятна наказателна акция в полза на поляците. Те поведоха с 8:3 до първото техническо прекъсване. Преднината на съперника все пак бе съкратена до четири точки, но нови няколко успешни атаки на нашия опонент предопределиха победителя в сблъсъка.При 20:15 всичко беше ясно, като и двата отбора просто дочакаха края на сблъсъка.Така за първи път България допуска четири поредни поражения в надпреварата и Пранди определено няма поводи за гордост, след повторния си дебют начело на представителния тим на страната ни.", "date": "2019.06.08", "title": "България загуби от Полша с 1-3 гейма в Лигата на нациите"}
{"url": "http://www.cross.bg/iioncheva-konservatizum-kampaniya-1606265.html", "text": "/КРОСС/ Елена Йончева, водачът на евролистата на БСП, е отнесла доста критики от пленума на БСП за поведението си по време на предизборната кампания.Според част от вътрешната опозиция, левицата е загубира евроизборите, заради \"предозиране на критиките към Борисов\" по време на кампанията, предаде Било отчетено като грешка това, че в цялата кампания Йончева е говорила само за корупция и се фиксирала върху личността на премиера.В своите послания Йончева се е разминала с „основни ценности, изразяващи, идейната същност на партията” и това е придобило съществено значение в  рамките на кампанията, били част от изводите на пленума, които са залегнали и в доклада на Идейната комисия към НС на БСП.На заседанието се чули гласове, според които с отхвърлянето на Истанбулската конвенция БСП се е отклонила от лявата идеология на партията, а ръководството тласкало партията към консерватизъм.Критика срещу линията на \"левия консерватизъм\" има и в доклада на Идейната комисия към НС на БСП.  Отбелязва се, че„левият консерватизъм” не се връзва с Програмата на БСП, с \"Визия за България\" и с европейска Платформа \"Визия за Европа.Според критиците на Нинова идеята за \"левия консерватизъм\" внесла объркване сред електората на партията по отношение на ценностите, които изповядва левицата. Йончева не присъства на пленума. В интервю по БТВ вчера тя отхвърли критиките, че е водила  негативна кампания. Обясни, че е изнасяла само факти, които според нея, хората трябвало да знаят. Тя заяви, че на БСП и предстои много работа, за да спечели доверието на гласоподавателите. \"БСП трябва да намери сили в себе се и да докаже, че може да управлява\", подчерта избраната за евродепутат от листата на БСП. ", "date": "2019.06.08", "title": "Пленумът на БСП с критика към Елена Йончева - прекалила с атаките си срещу Борисов"}
{"url": "http://www.cross.bg/geshev-glavniyat-prokyror-1606272.html", "text": "/КРОСС/ 16-годишното момче от Пловдив, което беше задържано заради планиране на терористичен акт, е вербувано от терористичната групировка „Ислямска държава“, заяви на брифинг зам. главният прокурор Иван Гешев. По думите му, в помещения, които младежът е използвал, е намерено знаме на групировката, както и книги. Открити са и множество готови и в процес на изготвяне взривни устройства и тръбна бомба. Момчето учи в елитно училище и е от добро семейство, добави Гешев и уточни, че именно семейството е подало сигнал за случващото се.Прокурор Гешев отбеляза, че става дума за дете, което е повече жертва, а не толкова евентуален извършител. И допълни, че е от добро семейство. Сигналът за детето е бил получен от негови близки. То е било взето от училище от баща му и операцията по задържането му се е провела със съдействието на родителите му.По информацията към момента, ученикът е бил вербуван от „Ислямска държава“ (ИД) чрез контакт в социалните мрежи.При претърсванията е открито вещество около 14,5 кг, като използваното в атентати в Белгия и Франция, включително и при атентата в Сарафово. Материалите за изготвяне на веществото са общодостъпни на пазара. Открито е още знаме на ИД и общодостъпна литература за тероризма. Момчето е било под влияние на вербовка от около една година. На детето му е била оказана и процедура, по която да приеме исляма.От прокуратурата са преценили да поискат от спецсъда момчето да бъде поставено в специализирано заведение, в което с него да работят психолози и психиатри.Заседанието е било закрито и съдът е преценил да наложи надзор от член на Комисията за противообществените прояви. От прокуратурата ще протестират, защото смятат, че на момчето му е необходима по-сериозна помощ от специалисти, в изолирана среда. Зам. главният прокурор Гешев допълни, че според доказателствата е осъществен състав на престъпление. Няма обаче данни дали е имало конкретен обект, срещу който да се подготвя атентат. Той призова медиите да не търсят родителите и училището на момчето. И отбеляза, че органите на реда имат пълното съдействие на семейството, които са заявили готовност със сина им да работи психолог.Прокурор Гешев каза още, че този случай е показал как някои проблеми, които смятаме за несъществуващи, вече са в България и те касаят всеки родител. Както и че трябва да започне решаването на тези проблеми, и да им бъде противодействано от обществото и цялата държава. Зам. главният прокурор отбеляза и че от няколко месеца се подготвя въвеждане на антитерористични центрове у нас по подобие на САЩ. В тях трябва да има представители на всички служби, които в реално време да решават или предотвратяват кризи. По думите му проектът е на финалната си фаза и предстои, ако има разбиране от правителството, да се случи в кратък период.", "date": "2019.06.08", "title": "Какво откриха в помещенията, ползвани от ученика, задържан за тероризъм у нас?"}
{"url": "http://www.cross.bg/sudurzhat-zdravoslovni-plodove-1606273.html", "text": "/КРОСС/ Пет здравословни предложения за закуска между основните хранения.Идеална по всяко време. Ако предпочитате сладкото – можете да я комбинирате с плодове. За солена закуска – със зеленчуци.Ябълки, ягоди, портокали, грейпфрут, праскови, 4 – 5 кайсии или купичка сезонни горски плодове. Но не прекалявайте. Плодовете съдържат фруктоза и достатъчно калории, за да се отразят върху диетата ви.Не яжте повече от 25 грама. Ядките са здравословни, защото съдържат ненаситени мазнини. Но поради същата причина са и доста калорични.Най-добре е да използвате плосък хляб като за дюнер, да завиете в него няразано на ситно немазно пилешко месо или сирене и да допълните със зеленчуци или маруля.Тези дипове в комбинация с нарязани зеленчуи и/или пълнозърнест хляб са пълноценни и засищащи, съдържат достатъчно протеини и фибри, подходящи са за вегани и вегетарианци.", "date": "2019.06.08", "title": "5 здравословни закуски за през деня"}
{"url": "http://www.cross.bg/problemi-sdelka-komentira-1606270.html", "text": "/КРОСС/ Мисля, че са напълно прави онези, които казват, че смяната на лидера на торите, респективно премиера, не решава проблемите с Брекзит. Наследникът на Тереза Мей ще се сблъска с абсолютно същите проблеми за бъдещите отношения на Великобритания с европейските ѝ съседи. Възможно е дори тези проблеми да се задълбочат, коментира в предаването „Събота 150“ на програма „Хоризонт“ кореспондентът на БНР в Лондон Веселин Паунов.„Може да звучи куриозно, но сделката на Тереза Мей, отхвърлена три пъти в Камарата на общините, продължава да е напълно реален сценарий за излизане от ЕС на 31 октомври със сделка“, каза Паунов. Той допълни, че това е линията на единия от претендентите за поста на Мей – министърът на международното развитие Рори Стюарт.„Втора възможност е предоговаряне на съществуващата сделка, но Брюксел категорично отхвърля това. Третата опция е излизане без сделка – в унисон с изявленията на Борис Джонсън, който е фаворит за нов лидер“ на торите, коментира кореспондентът на БНР в Лондон.", "date": "2019.06.08", "title": "Смяната на премиера на Великобритания не решава проблемите с Брекзит"}
{"url": "http://www.cross.bg/mesta-kypesto-duzhdovna-oblachnost-1606267.html", "text": "/КРОСС/ Жълт код за обилни валежи с гръмотевици е обявен за утре в 13 области на Централна България. Очакваните количества дъжд са около 25 литра на квадратен метър. Има условия и за градушки.В събота е предимно слънчево. В следобедните часове ще се развива купеста и купесто-дъждовна облачност и на места, главно в североизточните райони и планините, ще превали и прегърми. Ще духа слаб северозападен вятър. Максималните температури ще бъдат между 29° и 34°, в София - около 30°. Привечер и през нощта краткотрайни интензивни валежи, придружени с гръмотевици ще има в Централна България, а до сутринта ще превали и на места в източните райони.В планините също е слънчево, но след обяд ще се развива купесто-дъждовна облачност и ще има краткотрайни валежи с гръмотевици. Ще духа умерен, по най-високите части силен северозападен вятър. Максималната температура на височина 1200 метра ще е около 23°, на 2000 метра 15-16°.Слънчево е и по Черноморието, в следобедните часове с развитие на купеста и купесто-дъждовна облачност. На места, главно по северното крайбрежие ще превали и прегърми. Ще духа бриз. Максималните температури ще са между 26° и 28°. Температурата на морската вода е 21° - 23°. Вълнението на морето ще бъде 1 - 2 бала.", "date": "2019.06.08", "title": "Жълт код за дъжд и мълнии в Централна България"}
{"url": "http://www.cross.bg/organizatzii-meso-razsledvat-1606271.html", "text": "/КРОСС/ Френските власти разследват измамна схема за доставяне на нискокачествено месо на благотворителни организации, предаде \"Асошиейтед прес\". Местна компания е продала 1500 тона замразени стекове на стойност 5,2 милиона евро на  организации във Франция като част от програма, финансирана от европейски фонд. Компанията е купила месото от доставчик от Полша. Посредник е била друга френска фирма. Проби от месото показали, че то не отговаря на френските стандарти и че в него преобладават мазнините.Според анализите консумацията на това месо не вреди на здравето, но благотворителните организации  са призовани да го изтеглят от пазара.", "date": "2019.06.08", "title": "Френските власти разследват схема с 1500 тона некачествено месо"}
{"url": "http://www.cross.bg/iiotova-partii-antievropeiiskite-1606258.html", "text": "/КРОСС/ \"Сигурно е, че след евроизборите в края на май не можем да кажем, че гражданите на ЕС стоят отстрани и наблюдават онова, което става в Брюксел и Страсбург и не се интересуват от европейската тема\", това заяви пред БНР вицепрезидентът Илияна Йотова, която е и бивш евродепутат. „За съжаление това не се отнася за нашата страна. Но това, че активността (средно за ЕС, бел. ред.) надмина 50% - през 2014 на евровота тя бе на санитарния минимум – може би най-слабият резултат от гледна точка на участие за целия период от създаването на Европейския парламент като изборен орган“, каза Йотова в предаването „Събота 150“ на програма „Хоризонт“. „Дали това се дължи на засиленото участие на антиевропейските партии или че много европейски граждани решиха да не дадат в техни ръце европейския проект, е въпрос на сметки… Едно е сигурно, след тези избори имаме много съществени промени“, допълни тя. Йотова подчерта, че за първи път от много години е разрушена хегемонията между лявото и дясното – социалдемократи и Европейската народна партия, които години наред определяха високите постове в Комисията, в ЕП, след това и председателя на Съвета, както и върховния представител за външна политика. „Тази година имаме още едно предизвикателство, въпреки че, като че ли наблюдатели и политици не искат да го слагат в една кошница, но то е факт – смяната на председателското място на Европейската централна банка. Марио Драги е с изтекъл мандат и е много важно кой ще поеме и с каква политика поста му“, посочи вицепрезидентът. Тя изтъкна като важно и почти удвоеното присъствие в ЕП на членове на либералния алианс, както и изключително силното представяне на зелените партии: „А антиевропейските партии няма да имат блокираща квота“. „Промени ще има и след октомври, когато ще видим какво ще се случи с Брекзит“, когато се очаква британските евродепутати да напуснат ЕП, каза още Йотова. Според нея темата миграция не се превърна в основна тема за евроизборите. „Всички европейски граждани, включително и ние, ще бъдем много по-внимателни към онова, което се случва в Брюксел“,", "date": "2019.06.08", "title": "Илияна Йотова: Резултатите от евровота разрушиха хегемонията на лявото и дясното в ЕП"}
{"url": "http://www.cross.bg/boeing-ataka-grazhdansko-1606253.html", "text": "/КРОСС/ Самолетната компания Boeing е разбрала през 2017 г. за дефект в светлинната аварийна сигнализация в пилотската кабина на самолетите 737 MAX, но е решила да отложи отстраняването му до 2020 г. Това разказаха американски конгресмени.Дефектната система за аварийна светлинна сигнализация предупреждава пилотите, когато два сензора, които измерват т. нар. ъгъл на атака на самолета, се разминават в данните. Погрешни данни за ъгъла на атака се смята, че са изиграли роля в двете смъртоносни катастрофи с Boeing 737 MAX в Индонезия и в Етиопия, в които загинаха общо 346 души. Заради тях самолетите от този модел бяха спрени да летят по целия свят, а в САЩ започнаха няколко разследвания. Това е и една от най-големите си кризи в над 100-годишната история на базираната в Чикаго компания.Според конгресмените Питър де Фацио и Рик Ларсън през ноември 2017 г. Boeing е отложила за 2020 г. актуализиране на софтуер, което е щяло да коригира констатирания дефект. Едва след катастрофата в Индонезия през октомври 2018 г. този график е бил ускорен.Компанията обясни, че е открила проблема през 2017 г., малко след като е започнал да доставя най-продавания си самолет 737 MAX на клиенти. Компанията не е информирала американското Федерално управление за гражданско въздухоплаване за дефекта до катастрофата с индонезийския самолет на превозвача Lion Air година по-късно, разказаха конгресмените.Комисията по транспорта и инфраструктурата в Камарата на представителите на американския Конгрес изпрати писма до Boeing, доставчика му United Technologies и до Федералното управление за гражданско въздухоплаване с искане за предоставяне на повече детайли.", "date": "2019.06.08", "title": "Boeing са отложили с три години отстраняването на повредата на 737 MAX"}
{"url": "http://www.cross.bg/izbori-ideiinata-komisiya-1606257.html", "text": "/КРОСС/ .Това се казва силно негативен доклад на Идейната комисия към НС на БСП, раздаден на членовете на пленума на партията.Председател на комисията е Валери Жаблянов. В състава й влизат Георги Пирински, Велислава Дърева, Юрий Асланов, Захари Захариев, Светлана Шаренкова, Александър Симов, Ваня Добрева, Стоян Мирчев, Янаки Стоилов и др. Дискусията по доклада е била снощи, в навечерието на днешния пленум и е протекла доста разгорещено. „Поставените в предизборния дебат акценти върху необходимостта от предизвикване на предсрочни парламентарни избори, без ясно очертани действия на БСП след провеждането на европейските избори и при евентуалното им спечелване, предизвика колебание, несигурност и в крайна сметка резервирано отношение на избирателите, които биха могли да подкрепят БСП от така наречената \"периферия”, се казва в анализа.Темата за предсрочните парламентарни избори заедно с темата за европейските избори е попречило кампанията на БСП да има ясен проевропейски фокус, е мнението на Идейната комисия към НС на БСП.Според членовете на Комисията разразилите се скандали в управлението са предизвикалисилна и негативна обществена реакция, забележим спад в доверието към ГЕРБ,Идейниците на БСП подлагат на критика и участието на кандидатите за евродепутати в предизборните дебати . Те не са успели да потвърдят тезата на БСП, че България се нуждае от същностна промяна в управлението и качеството на живота:„Не успяхме да направим връзка между факторите, водещи към социална промяна в ЕС, и непосредствените политически задачи пред БСП”. – една теза, която председателят на БСП налага в синхрон с лидерите на Вишеградската четворка. Тези нови за БСП идейни ценности обаче не са били напълнени със съдържание и не са получили покритие на партийни форуми, смятат идейниците.„Левият консерватизъм” останал една заявка „за идейна новост в лявото пространство, като не беше ясно как се свързва с Програмата на БСП, с \"Визия за България\" и с нашата европейска Платформа \"Визия за Европа”, смятат членовете на комисията.Особено критични са те по отношение на последиците от прокарването на това понятие. „При очевидния факт, че понятието \"ляв консерватизъм\" не се появи в кампанията за европейски избори 2019 г. в платформите на други социалистически и социалдемократически партии остава неясно, защо трябваше да бъде заявявана публично пред българските социалисти. Това внесе допълнително объркване по отношение на ценностите и политиките заложени в Платформата на партията за европейските избори”.: „БСП не успя да спечели европейските избори, така както си беше поставила за задача на Конгреса на партията и в решенията на другите партийни органи, а също така не успя в хода на кампанията да наложи своята Платформа и записаните в нея политики, като основа на предизборния политически дебат”. с „основни ценности, изразяващи, идейната същност на партията” и това е придобило съществено значение в  рамките на кампанията.В заключение Идейната комисия обобщава – в кампаниата на БСП е „липсвало единство между Програмата на партията, предизборните документи, работата на предизборния щаб и приетите от него \"Основни насоки на кампанията\". и си противоречи с изводите от основния доклад на ръководството на БСП за евроизборите. Много от констатациите в документа не отрязават в пълнота обществените нагласи и в този смисъл не дават верни изводи, смята Шаренкова.", "date": "2019.06.08", "title": "Снощи е бил раздаден доклад на Идейната комисия към НС на БСП"}
{"url": "http://www.cross.bg/chernobil-rust-tzentralata-1606262.html", "text": "/КРОСС/ Успехът на телевизионния минисериал на НВО за безпрецедентната ядрена авария в Чернобил доведе до огромен ръст на туристи, които искат да видят централата и призрачния град, който я заобикаля.Близо 40% ръст на туристите отчита местна агенция след началото на излъчване на сериала през месец май. Екскурзията струва близо 100 USD на човек. Атракция за посетителите е най-вече стария саркофаг на Чернобил, покриващ повредения четвърти реактор. Той е поставен през 2017 г. и е висок 105 метра и обгръща експлоадиралато ядро.Във въпросния сериал детайлно се описват последиците от експлозията, операцията по овладяването на аварията и последващото разследване защо се е стигнало до трагедията.Районът около завода запазва усещането за пост-апокалиптична пустош, където бездомните кучета бродят и растителността навлиза в изоставени сгради без прозорци, осеяни с развалини. В града призрак Припят, който някога е бил дом на 50 000 души, работили предимно в централата, може да се види ръждясал увеселителен парк с гигантско виенско колело, което е трябвало да бъде открито в деня на труда - 1 май.Публикувано във факти.бг: Автобусите за Чернобил тръгват от центъра на украинската столица Киев и пътуват 120 километра до паметниците на жертвите и изоставените села. Обядът е в единствения ресторант, работещ в Чернобил.", "date": "2019.06.08", "title": "Чернобил стана туристическа атракция"}
{"url": "http://www.cross.bg/operatziya-voiina-normandiya-1606256.html", "text": "/КРОСС/ \"Начинът, по който се празнува годишнината от съюзническата операция в Нормандия, е класическо нагледно учебно помагало за хибридна война. По-конкретно става въпрос за нейното историческо измерение, което се свежда до пренаписване на историята.\" Това написа във Фейсбук Боян Чуков, външнополитически съветник в две правителства, анализатор и експерт по международна сигурност. \"Целта е поразяване на съзнанието на младите поколения. По-старите поколения пределно ясно знаят, че сегашната трактовка на нормандската операция е откровена лъжа. На всички грамотни хора, които имат елементарна съвест, е ясно, че освобождението на Европа от нацистите не започва с десанта на съюзниците по бреговете на Нормандия. Това не е била съюзническа операция. Това е преди всичко военна операция на Британската империя, подкрепена от американския експедиционен корпус\", смята анализаторът. \"Нормандският десант е имал за основна цел стремително да достигне до Берлин и да предотврати цялостното завладяване на Германия от Червената армия. Французите не посрещат с отворени обятия съюзниците. Робер Жоспен, баща на бившия френски премиер от социалистическата партия Лионел Жоспен, осъжда в уводна статия в своя вестник военните действия на съюзниците на френска територия. Французите дават 20 000 жертви в резултат на англосаксонските бомбардировки, извършени с цел диверсия\", припомня експертът. \"Едва ли е случайно, че френският национален герой генерал Шарл дьо Гол е отказвал да участва в каквото и да е честване на тази злочестна операция. Бившият британски премиер Тони Блеър по време на 60-та годишнина от нормандската операция твърдеше, че Обединеното Кралство е влязло във войната за спасяването на евреите от „Шоа“ (катастрофа)\", коментира още Чуков. \"За сведение, унищожаването на евреите започва в Европа след Ванзейската конфереция през 1942 г. Формализирането на волята на нацистите за „Окончателното решение на еврейския въпрос“ – програма за геноцид над еврейското население на Европа, за която понастоящем се използва терминът „Холокост“ – е взето на 20 януари 1942 г. край езерото Ванзее във вила Марлир\", пише още той. \"Десантът в Нормандия (известен още като Денят „Д“ или операция „Нептун“) е военна операция на Великобритания, САЩ и Канада срещу Третия райх в самия край на Втората световна война и започва на 6 юни 1944 г. По това време изходът от Втората световна война е предизвестен. Как ще завърши войната става пределно ясно след гигантското танково сражение между руснаци и германци през месец юли на 1943 г. при град Курск\", припомня историческите събития Боян Чуков. \"Още тогава в Берлин започват да се готвят за окончателното поражение от руснаците. Още оттогава започва подготовката за евакуирането на нацисткия елит в Латинска Америка. Между Ванзейската конференция и Денят „Д“ са изминали две години. Между поражението на германците при Курск и нормандския десант е изминала една година\", коментира анализаторът. \"Накрая, да повторим определението за хибридна война: „Хибридната война е безпределната същност на международните некинетични сблъсъци с геополитическа проекция“. Пренаписването на историята е съществена част от психо-историческата война, която е важен раздел на хибридната война\", обобщава експертът по международна сигурност.", "date": "2019.06.08", "title": "Боян Чуков коментира годишнината от съюзническата операция в Нормандия"}
{"url": "http://www.cross.bg/yazovira-nyzhdayat-speshen-1606264.html", "text": "/КРОСС/ 400 язовира в страната се нуждаят от спешен ремонт. Това обясни в интервю за Дарик председателят на Държавната агенция за метрологичен и технически надзор Петър Горновски.Опасност към момента за населението няма, дъждовете намаляха, а с тях и нивото на водата в язовирите. Водните съоръжения обаче трябва да се поддържат в техническа изправност и да се следят целогодишно.„Можем да кажем, предвид първо на прогнозата, че вече е по-спокойно. Понижават се водните нива на язовирите, особено тези, които в последната седмица повишаваха нивата и преливаха някои от тях. Така че мисля, че вече е спокойно“, коментира Петър Горновски. „Разбира се предвид прогнозите и това, което ни очаква в близките дни, имаме готовност за реакция и всички държавни институции също, защото ние сме в координация с тях“, добави той.По думите му над 800 язовира имат проблеми със съоръженията и язовирните стени. Сред тях е определена една група от 400 язовира, които се нуждаят от спешен ремонт. Преди всичко това са малките язовири, строени през 50-те и 60-те години, обясни Горновски.", "date": "2019.06.08", "title": "400 язовира се нуждаят от спешен ремонт"}
{"url": "http://www.cross.bg/iiotova-iliyana-svyat-1606260.html", "text": "/КРОСС/ „Днес знамето на омразата и разединението иска да се вее по-високо от знамето на мира, но ние няма да му позволим. Най-лесно е да се отрича, да се мрази и разрушава, сила се изисква да се съгради. Децата и тяхното бъдеще са подвластни само на една идеология – обединение за тяхното добруване.“ Това заяви вицепрезидентът Илияна Йотова на официалното отбелязване пред монумент „Камбаните“ на 40-ата годишнина от първата Международна детска асамблея „Знаме на мира“. Вицепрезидентът е патрон на честванията.В приветствието си Илияна Йотова посочи, че преди 40 години, много преди да бъде член на Европейския съюз, България стана посланик на неговия девиз „Единни в многообразието“, като го разпространи по света. България даде възможност на хиляди деца от цялото земно кълбо да творят заедно, да се опознават, да създават приятелства. „Българската столица се превърна в дом на надеждите и на мечтите на децата. 40 години по-късно вече порасналите участници от цял свят в сърцето си България. За много от тях асамблеята начерта пътя на развитие“, подчерта вицепрезидентът.„Людмила Живкова прозря, че няма нищо по-значимо от инвестицията в децата и в чувството за единство, че децата са най-добрите посланици. Такива хора с визия днес са дефицит“, изтъкна Илияна Йотова. Вицепрезидентът отбеляза, че идеята ѝ продължава да живее чрез дейността на дъщеря ѝ Евгения Живкова и нейната фондация, която е един от добрите примери как можем да работим заедно за децата. „За да сте още по-успешни, е необходима и по-голяма подкрепа от държавата и обществото“, подчерта Илияна Йотова.„Тук, в този уникален паметник хиляди деца вградиха своята вяра в доброто, в един мирен свят, който дава криле на всички, свят без стени, свят на подадените ръце. Тяхното послание се отнася и за днешния ден“, заяви вицепрезидентът. Илияна Йотова предложи веднъж в годината в България да се организира голямо събитие, на което да творят заедно деца на българи, живеещи в чужбина.Към децата Илияна Йотова се обърна с думите: „Вие сте строителите на съвременния свят и задачата ви не е никак лесна. Но съм убедена във вашата отговорност и сили да постигнете хармонията на камбанния звън. Мисията ни като родители е да бъдем неотлъчно до вас и да ви подкрепяме.\"Вицепрезидентът връчи отличия „Академия Бъдещето на България“ на гимнастичките от националния отбор по художествена гимнастика, носителки на бронзови медали от Олимпиадата в Рио де Жанейро през 2016 г. ", "date": "2019.06.08", "title": "Вицепрезидентът: Знамето на разединението не е по-високо от знамето на мира"}
{"url": "http://www.cross.bg/hari-snimkite-aleksi-1606259.html", "text": "/КРОСС/ Кралската сватбена церемония на принц Хари и Меган Маркъл се състоя в параклиса \"Св. Георги\" в замъка Уиндзор на 19 май 2018 година.Алекси Любомирски, сватбеният фотограф на принц Хари и Меган, е бил хакнат, като стотици лични снимки на двойката са изтеглени онлайн, съобщи The Sun, цитирайки кралски източник.„Сигурността е била компрометирана. Имаше онлайн атака. Снимките са били хакнати, а после са изтекли. Имаше вътрешно разследване, но полицията не участва в него. Сега ситуацията е овладяна”, е заявил източникът.Известно е, че неидентифицираните кибер-крадци са откраднали снимките миналия септември, но снимките на Алекси са се появили в Instagram и Twitter едва този месец. Според източника, снимките вече са премахнати, но остава неизвестно кой стои зад хакерската атака.На някои от изтеклите фотографии се вижда как Хари прегръща съпругата със затворени очи, докато тя се усмихва на камерата.Говорителят на Бъкингамския дворец, както и агентът на Алекси Любомирски, отказаха да коментират новината.", "date": "2019.06.08", "title": "Хакнаха личните снимки от сватбата на принц Хари и Меган Маркъл"}
{"url": "http://www.cross.bg/zlatoto-dolara-godina-1606254.html", "text": "/КРОСС/ Фючърсите върху златото отбелязаха най-добрата си седмица от повече от година насам. Основна причина са по-слабите от очакваното данни за американския пазар на труда засилиха още нарастващите икономически тревоги, дали тласък на търсенето на благородния метал, съобщава Bloomberg.Миналия месец работодателите в САЩ са прибавили най-малко нови работни места за последните три месеца, като ръстовете в заплащането също се успокояват, показаха правителствени данни от петък. Доходността по американските държавни ценни книжа, както и цената на долара, се понижи.Данните са поредното доказателство за нарастващото икономическо забавяне, основна причина за което е и продължаващата търговска война между САЩ и Китай. Те обаче помогнаха на златото да отбележи ръст в стойността си от 2,7% през тази седмица.Още преди данните за новите работни места очакванията, че Федералният резерв ще облекчи паричната политика през тази година се разпалиха. Ниските лихви спомагат за конкурентостта на златото спрямо активи, които предлагат лихви.Според Наим Аслам, главен пазарен анализатор към ThinkMarkets, обикновено реакцията не би била толкова бурна, но инвеститорите се отказват от долара заради притесненията около търговската война. „Първоначалната реакция за цената на златото беше в посока нагоре и като цяло инвеститорите са оптимистични за настоящата възходяща инерция“, смята той.В петък цената на златото  от април 2018 г. Американските фючърси върху благородния метал прибавиха 3,40 долара към стойността си до 1348,08 долара за тройунция.", "date": "2019.06.08", "title": "Златото отбеляза най-добрата си седмица от над година насам"}
{"url": "http://www.cross.bg/tekst-tochki-argymentativen-1606248.html", "text": "/КРОСС/ Върху мисълта на Албер Камю „Човекът е единственото създание, което отказва да бъде, каквото е” ще трябва да разсъждават кандидат-студентите, които полагат изпит по БЕЛ в СУ „Св. Климент Охридски”.1423-ма студенти се явиха на изпита, който започна в 9.00 часа. Темата и вариантът на тестабяха изтеглени от зрелостници. Кандидатстудентският изпит по български език и литература проверява и оценява знанията и уменията като резултат от обучението по български език и литература в средното училище - четене с разбиране на текст, включващо извличане на информация, извеждане на преки и непреки заключения, тълкуване и обобщаване;владеене на основните граматични, правописни и пунктуационни норми; редактиране на текст и създаване на аргументативен тип текст - есе.Изпитът се състои от две части: тест с 50 въпроса /70 точки, като 1/3 от точките са за въпросите по литература/ и задача за изграждането на аргументативен тип текст по даден проблем - есе /30 точки/. Максималният брой точки е 100. Създаването на аргументативен текст по даден проблем - есе, е задължителен компонент от изпита и при отказ от писането на есе, точки няма да се присъждат, въпреки че кандидатът може да е дал верни отговори на задачи от теста. Темата на есето може да бъде върху твърдение или сентенция от литературен или нелитературен източник. Текстът трябва да е в обем до три страници, а изпитът е 4 часа.", "date": "2019.06.08", "title": "Кандидат-студентите по БЕЛ в СУ пишат върху мисъл на Албер Камю"}
{"url": "http://www.cross.bg/edno-svyat-instalatziya-1606247.html", "text": "/КРОСС/ Художникът казва пред едно издание, че малкото момиче в центъра на изображението символизира бъдещето - то чертае утрешния ден, бъдещето. \"Държи света в ръцете си!\", казва Сайпе.Провокациите на инсталацията отвеждат към разсъждения по болни теми на глобалния свят, като околната среда и рециклирането; пластмасовите отпадъци и др.Огромната стенопис на тревата е изпълнена за... седмица. Сайпе е един от избраниците на . Разпространявайки своето екологично улично изкуство по целия свят, той се надява, че може да насърчи другите да предприемат действия и да вдъхновят промени.", "date": "2019.06.08", "title": "Арт инсталация с боядисани 55 000 квадратни метра трева"}
{"url": "http://www.cross.bg/miliona-dolara-dzheii-zi-1606246.html", "text": "/КРОСС/ Не са много милиардерите, идващи от шоубизнеса. Затова пък Джей Зи успя да навлезе в това пространство като се превърна и в първия милиардер, който идва от рап средите, пише списание „Forbes“.Неговата кариера стартира през 1996 г. и оттогава той е натрупал състояние, възлизащо на 1 милиард долара. Поради тази причина изданието посвещава статия на Джей-Зи, припомняйки, че той е съпруг на певицата Бионсе. В момента американецът е на 49 години. Истинското му име е Шон Картър. Той има 14 албума и 22 награди Грами.Животът му наистина се преобръща – от детството в Бруклин и тийнейджърство като продавач на дрога, днес Джей Зи е сред най-уважаваните хора в бизнес средите на Ню Йорк. Сред приятелския му кръг от хора са и много политици, като сред първите е Барак Обама. Участва и в политическата кампания на Хилари Клинтън.Джей-Зи има дялове в марката шампанско Арман дьо Бриняк и коняка Д'Юсе, които са му донесли респективно 220 милиона и 100 милиона долара. Стрийминг каналът Тайдъл, собственост на рапъра, пък струва 100 милиона долара.Музикалният каталог на рапъра се оценява на 75 милиона долара, предаде Франс прес. А за 10 години Джей-Зи е спечелил от доходи от музиката 500 милиона долара, допълва ТАССЗаедно с Бионсе Джей-Зи притежава мезонет в Трайбека в Манхатън. Двамата имат имоти и в предградието на Ню Йорк и в квартала Бел Еър в Лос Анджелис, като недвижимото имущество се оценява на 50 милиона долара, припомня Франс прес.Двамата отглеждат заедно трите си деца – Блу Айви и близнаците Руми и Сър Картър.Според „Forbes“ на второ място след най-богатите рапъри е продуцентът Диди, който в миналото се казваше Пъф Деди. Той има 825 милиона долара.На трето място е продуцентът Доктор Дре със 770 милиона долара. Джей-Зи, Диди и Доктор Дре са не само най-богатите рапъри, но и най-богатите американски музиканти.", "date": "2019.06.08", "title": "Джей Зи: От продавач на дрога до първия рапър милиардер"}
{"url": "http://www.cross.bg/pap-berdrola-miliona-1606245.html", "text": "/КРОСС/ Иcпaнcĸaтa eнepгийнa ĸoмпaния Іbеrdrоlа paбoти пo пpoeĸт зa изгpaждaнeтo нa нaй-гoлeмият coлapeн пapĸ в Eвpoпa. Toй щe cтpyвa 300 милиoнa eвpo или 337 милиoнa дoлapa и щe ce нaмиpa в зaпaдния peгиoн Eĸcтpeмaдypa.Koмпaниятa e пoлyчилa пъpвoнaчaлнo paзpeшeниe oт влacтитe в cтpaнaтa дa зaпoчнe изгpaждaнeтo нa фoтoвoлтaичния пapĸ, ĸoйтo щe бъдe c ĸaпaцитeт oт 590 мeгaвaтa.Ceгa пpeдcтoи Іbеrdrоlа дa нaпpaви oцeнĸa нa eфeĸтa нa пpoeĸтa въpxy oĸoлнaтa cpeдa.Ріzzаrо, ĸaĸтo щe ce нapичa бъдeщият coлapeн пapĸ, щe paзпoлaгa c oĸoлo 1,7 милиoнa cлънчeви пaнeлa, paзпoлoжeни нa 1300 xeĸтapa плoщ.Πaзapът нa възoбнoвяeмa eнepгия в Иcпaния пpeминaвa пpeз cepиoзнa eĸcпaнзия пpeз пocлeднитe няĸoлĸo гoдини. Πpeз тaзи гoдинa ce oчaĸвa cтpaнaтa дa пpoизвeдe 7 гигaвaтa eлeĸтpoeнepгия oт възoбнoвяeм изтoчници.Іbеrdrоlа e cpeд лидepитe в ceĸтopa, ĸaтo ĸoмпaниятa имa дpyги ceдeм пoдoбни пpoeĸтa, пo ĸoитo paбoти в мoмeнтa. Cъщo тaĸa тя yпpaвлявa фoтoвoлтaични пapĸoвe oщe в Meĸcиĸo и CAЩ. ", "date": "2019.06.08", "title": "Иcпaнcĸa ĸoмпaния ще изгpaди нaй-гoлeмия coлapeн пapĸ в Eвpoпa"}
{"url": "http://www.cross.bg/goyv-greshka-izrazi-1606249.html", "text": "/КРОСС/ Британският министър на околната среда Майкъл Гоув, който е един от претендентите за лидерския пост на британските консерватори след оставката на Тереза Мей вчера, призна, че е взимал кокаин и изрази дълбокото си съжаление за това, предаде Ройтерс.В. \"Дейли мейл\" цитира Гоув да казва, че това се е случило няколко пъти на социални събирания, когато той бил млад журналист. \"Това беше грешка. Когато погледна назад, аз бих искал да не съм го правил. Беше преди 20 години и да, беше грешка. Но не вярвам, че миналите грешки те дисквалифицират\", заяви Гоув.Той изрази надежда, че това признание няма да му попречи да бъде назначен за следващ премиер. Гоув допълни, че депутатите са тези, които ще вземат решение, но каза: \"Мисля, че всички политици са имали живот, преди да станат политици\".Кандидатите за поста на Тереза Мей трябва да обявят официално дали ще участват в надпреварата в понеделник.", "date": "2019.06.08", "title": "Претендент за поста на Мей призна, че е взимал кокаин като млад"}
{"url": "http://www.cross.bg/stanishev-ninova-sotzialistite-1606255.html", "text": "/КРОСС/ \"Очаквам конгресът да убеди Корнелия Нинова да остане, но и да се възстанови накърненото колективно начало в начина на функциониране на БСП\", такъв коментар направи лидерът на ПЕС и бивш председател на БСП Сергей Станишев пред журналисти преди пленума на столетницата на \"Позитано\" 20.По отношение на избора на Петър Витанов за водач на делегацията на българските социалисти в Европейския парламент, Станишев заяви, че това е продължение на поредицата от политически нелогични решения, които бяха наложени от Корнелия Нинова. Той не е чул никакви мотиви и аругменти за решениято Нинова.По думите му във връзка с предстоящото заседание на Националния съвет, той не е видял анализ, а по-скоро дейности, които са правени във връзка с кампанията, без истинска задълбоченост и отговор на въпросите, които вълнуват всички - защо социалистите отново са загубили евроизборите.\"Ако не се направи анализ, това означава замитане на съществуващи проблеми под килима. Това не е в интерес на БСП\", посочи Станишев.Той изтъкна, че изборите не се печелят за месец, а отношението на хората се печели с години, но когато \"обясняваш колко вредни са слънчевите лъчи, искаш на 26 май всички хора да излязат да гласуват, няма как да стане\".Той посочи евроскептичната реторика и посланията като част от ниската избирателна активност на евроизборите.Вътрешното разделение в партията също изиграло роля за загубата на социалистите на евроизборите. Не се постигнала и екипност по време на евроизборите, посочи Станишев.\"Важно е да се проведе дискусия за истинския анализ, направени ли са верните изводи и способни ли сме да променим това, което ни е попречило, за да можем да спечелим местните избори\", коментира Станишев. Според него всичко друго би било театър, но очаква да продължи и по време на конгреса.От своя страна социалистът Ангел Найденов коментира решението на Нинова да определи Петър Витанов за водач на делегацията на евродепутатите на БСП като \"поредният конфронтационен ход както по отношение на една част от БСП, така и по отношение на Станишев\". Според него това е един неуместен и необоснован ход, който няма да донесе престиж и място на делегацията на БСП в Европейския парламент.На въпрос дали конгресът може да не приеме оставката на Нинова и тя да остане, Найденов заяви: \"Всичко е възможно\". По думите му обаче оставката на Нинова е театралност и последен опит за оцеляване на върха на БСП.Атанас Мерджанов също оцени избора на Петър Витанов за водач на делегацията на социалистите в ЕП като поредната нелогична стъпка на ръководството на социалистите. Според него няма нищо по-нормално лидерът на ПЕС да бъде лидер на социалистите в Европейския парламент.Георги Пирински допълни, че основното, което трябва да определя отношението на всеки от членовете на Националния съвет на БСП, е как да бъдат спечелени местните избори. Според него най-добре би било при подадена и констатирана оставка на председателя на БСП, Националният съвет на партията да избира заместник-председателя. Той отказа да коментира името на Калоян Паргов за евентуален следващ председател на столетницата.", "date": "2019.06.08", "title": "Станишев атакува остро Нинова"}
{"url": "http://www.cross.bg/hot-dozi-sustezanie-hotdoga-1606250.html", "text": "/КРОСС/ Хот-дозите отбелязват важна годишнина тази година – през 2016 г. се навършват 100 години от състезанието на Нейтън за надяждане с хот-дози. Ето някои любопитни факти, подбрани от Mental Floss, които да храносмилате по време на лятното барбекю.За наденички се говори още от времето на Одисей на Омир, но произходът на хот-дога е доста спорен. Мнозина си приписват титлата “изобретател на хот-дога”, всеки със своята теория, но никой не може да каже къде се крие истината.Не само произхода на хот-дозите, но и въпросът към коя категории храни спадат и могат ли да се смятат за сандвичи, се оказва неразрешим. Националният съвет по хот-дог и наденици е на мнение, че хот-дозите са уникални, но енциклопедията Merriam-Webster ги окачествява като сандвичи, въз основа на факта, че представляват просто парче хляб с пълнеж.Японците са известни със своите оригинални хот-дози. Черни хот-дози превзеха пазара в Токио през 2013 г. Колбасът е боядисан с черен въглен, а това очевидно не оказва влияние върху вкуса му.Хот-дозите “присъстват” на бейзболни мачове от 1890 г. насам. Според една история, за пръв път са сервирани от германец, който бил собственик на отбора Сейнт Луис Браун.Според друга, в един особено студен ден, продавач на сладолед решил да смени предлагания от него продукт с топъл сандвич. Така или иначе,връзката на храната със спорта продължава да е силна дори след повече от 120 години.Според една легенда, първото състезание по надяждане с хот-дог се състояло през 1916 г. за уреждане на съвсем обикновен залог. Първото документирано състезание е през 1972 г. В този случай, победителят изял 14 хот-дога за 12 минути. Тази година, деветкратният шампион Нейтън Джоу Честнът постави нов рекорд , изяждайки 70 хот-дога за 10 минути.През 1939 г. кралят и кралицата на Великобритания били приети от Франклин и Елинор Рузвелт в Хайд парк, Ню Йорк. В духа на американската култура, първата дама сервирала хот-дози по време на пикник по реката. Очевидно, сандвичът доста се усладил на крал Джордж VI и той веднага помолил за втора порция .", "date": "2019.06.08", "title": "Няколко изненадващи и вкусни факта за хотдога"}
{"url": "http://www.cross.bg/knigite-todorov-veselin-1606252.html", "text": "/КРОСС/ На едно от последните заседания на Министерския съвет отново бе повдигната темата за данъка добавена стойност върху книгите, което съвсем естествено предизвика нови дискусии в общественото пространство. Какво би се случило, ако ДДС отпадне от плещите на търговците и потребителите у нас? На този въпрос отговаря изпълнителният директор на издателство „Сиела Норма“ Веселин Тодоров в предаването „В развитие“ по Bloomberg TV Bulgaria с водещ Живка Попатанасова.„Ако ДДС върху книгите падне, тогава крайната цена със сигурност ще го последва, а от там и потреблението ще се повиши. Швеция не е по-бедна страна от България, дори напротив, но свалянето на ДДС към книгите в страната доведе до 20% увеличение на продажбите“, казва Веселин Тодоров.Средната цена на една книга у нас е 13 лв., твърди Тодоров. Най-голяма част от разходите по нея отиват за печат, следвани от разходите за авторски хонорари, които се движат около 10%, а други 5% отиват за превод на чуждестранни издания. „Една от основните причини, че ДДС върху книгите не отпада, е липсата на политическа воля. Това, което всички министри на финансите са ни казвали досега, е, че технологично е много трудно за тях, за да могат да управляват различни ставки. За туризма е направен известен компромис, но тях ги притеснява, че търговците ще започнат да прикриват част от продажбите си под формата на книги“, обяснява Тодоров.Дания е страната с най-висока ставка в света – 25%, следваната от България с 20%, но разликата е, че датското ДДС се връща в сектора под формата на субсидия за авторите, отбелязва Тодоров.„Отчитаме около 5% ръст в продажбата на книги за 2018 г. спрямо 2017 г. Позитивната тенденция е, че младите хора започват да четат все повече. Лошата новина е, че възрастните практически отсъстват от нашия пазар“, обяснява Тодоров.Най-приемливият процент на ДДС върху книгите според Веселин Тодоров би бил около нулата, но браншът е склонен да обсъди и други варианти.", "date": "2019.06.08", "title": "Падне ли ДДС за книгите, може да се купуват с 20% повече"}
{"url": "http://www.cross.bg/nadal-federer-beshe-1606235.html", "text": "/КРОСС/ Рафаел Надал се класира за своя 12-и финал на \"Ролан Гарос\" след безапелационна победа над големия си съперник Роджър Федерер 6:3, 6:4, 6:2. Класиката в тениса предложи интригуващи моменти и много качествен тенис, но Надал беше по-добър от съперника си. Надал запази и перфектния си баланс в полуфинали в Париж и същевременно записа 22-а поредна победа на турнира.Срещата на корт \"Филип Шатрие\" продължи 2.25 часа. Успехът е и първи за Надал срещу Федерер от 2014 г., с което прекъсна серия от пет поредни загуби срещу Маестрото.Краля на клея надви Маестрото осем години след последната им среща в Париж, като не остави никакво съмнение в превъзходството си. За Федерер това беше първо участие в Париж от 2015 г. Той не беше стигал до полуфиналите от 2012 година.Надал постигна 24-а победа в своя 39-и мач срещу Маестрото. Само на клей кортове мачът беше 16-и между тях, в които Федерер остава с едва две победи.Двамата се срещнаха за шести път в Париж и общо за 13-и в турнир от Големия шлем, като балансът е 10-3 в полза на Надал. Испанецът е непобеден във френската столица срещу Федерер.За последно двамата бяха играли на корта през 2017 г. - във финала в Шанхай, когато Маестрото победи. Двубоят им в Индиън Уелс тази година не се състоя заради отказване на испанеца заради травма. Швейцарецът беше в серия от пет поредни победи срещу Надал, като за последно испанецът победи в полуфинал на Australian open през 2014 г.Съперничеството между двамата е третото най-голямо по броя на мачове след това между Надал и Джокович (54 мача), и Джокович – Федерер (47 мача).\"Големият ми опит играе роля в момента. Знам, че дори да не съм в най-добрата си форма, мога да спечеля даден мач. Смятам обаче, че играта ми се подобрява в турнира. Чувствам се отлично и нещата се развиват перфектно, като се радвам много, че отново съм на финал\", каза Надал след срещата.Според него пробивът във втория сет срещу Федерер се е оказал ключов и е обърнал срещата в полза на 11-кратния шампион.\"Роджър играеше много добре и неговият план сработваше, но успях да го пречупя и да взема предимство. И двамата изпитвахме проблем с вятъра, понякога беше въпрос просто кой ще удари топката по-чисто и беше важен един удар\", добави испанецът.Надал беше на изключително ниво в срещата с 81% първи сервис и спечелени близо 70% от точките, разиграни при него. При Федерер високото ниво беше само в първата част, но в целия двубой процентът на първи сервис беше едва 59.Испанецът завърши двубоя с 33 уинъра и само 19 непредизвикани греши, а при Федерер – 25 уинъра и 34 непредизвикани грешки. Разликата в реализираните точки също беше осезаема – 102 срещу едва 79. Във финала испанецът ще чака победителя от втория полуфинал между Новак Джокович и Доминик Тийм.Двубоят се игра при много трудни условия заради силни пориви на вятъра, които се появяваха и създаваха проблеми на двамата тенисисти. Срещата започна с маратонски гейм, в който Федерер стигна до точка за пробив, но все пак Надал съумя да вземе своето подаване.Следващите два гейма бяха много по-различни и испанецът ги взе без особени проблеми, за да поведе с 3:0.Първоначалните затруднения на Федерер бяха овладени и той също успя да открие сметката си. Маестрото върна пробива, като намали при 2:3, но още в следващия гейм беше пробит отново. Швейцарецът пет пъти спасяваше точка за пробив, но в шестия случай Надал се справи и взе подаването на съперника си.До края на сета 11-кратният шампион даде само гейм на Маестрото и затвори първата част с 6:3 след 55 минути.Нивото и на двамата беше изключително високо в първия сет, като Федерер вкара 80% първи сервис, а Надал – 81%. Маестрото спечели съответно 61% от разиграните точки при него, а при Надал успеваемостта беше дори по-висока – 66%.", "date": "2019.06.08", "title": "Надал отказа Федерер и продължи уверено към 12-ия си финал на \"Ролан Гарос\""}
{"url": "http://www.cross.bg/godina-miliarda-evropa-1606238.html", "text": "/КРОСС/ Над 7 милиона пътници и 20 милиарда евро икономически постъпления. Успехът на круизите в Европа не спира и отрасълът предоставя все повече работни места и поръчки за корабостроителниците, съобщи Франс прес.Коста (Costa), Медитерейниън шипинг къмпани Ем Ес Си (Mediterranean Shipping Company MSC), КроазиЮроп (CroisiEurope) или Понан (Ponant) - общо 40 круизни компании, които управляват 137 кораба, са регистрирани в Европа, a други 75 кораба са собственост на двадесет неевропейски компании.През 2018 година общо 7,17 милиона европейски пътници са извършили морски круиз, което е увеличение от 3,3 процента на годишна основа.Европа е втората дестинация за круизите след Карибския регион. В Средиземно море Барселона е на първо място сред пристанищата с най-много пътници, следвана от Чивитавекия, Палма де Майорка, Марсилия и Венеция.В Европа преките разходи, генерирани от сектора на круизите, са достигнали 19,7 милиарда евро през 2017 година спрямо 16,9 милиарда евро през 2015 година, според асоциацията.По данни на Международната асоциация на круизните линии в круизната индустрия пряко или косвено работят общо 403 621 души.През 2017 година круизните компании са похарчили 5,6 милиарда евро за европейските корабостроителници. Шейсет кораба фигурират в регистрите за поръчки за доставки до 2021 година на обща стойност 29 милиарда евро.Речният туризъм също не прави изключение и привлича всяка година милиони пътници в Европа на речните кораби, хотелските баржи и корабите за разходка, които са използват за круизи от по няколко часа.", "date": "2019.06.08", "title": "Успехът на круизите в Европа не спира"}
{"url": "http://www.cross.bg/lgbt-horata-ravni-1606237.html", "text": "/КРОСС/ Шествието за защита на правата на ЛГБТ обществото София Прайд ще се проведе днес в столицата. Парадът започва в 16 ч пред Паметника на съветската армия в Княжеската градина с музикална програма, а в 19:30 ще тръгне и самото шествие. У нас събитието се провежда за дванадесета поредна година, като обикновено е съпътствано и от контрадемонстрация. Такава се очаква и днес. Тазгодишното мото на парада е \"Не давай власт на омразата!\" \"Слагайте короните, перуките, броката, токчетата, кубинките, кецовете и каквото друго намерите за добре и елате да станете част от многохилядното шествие от хора, които споделят обща идея и кауза — че да бъдеш лесбийка, гей, би, транс, интерсекс, куиър, хетеро, асексуален, пансексуален, джендъркуиър или каквато и да е друга идентичност, е неотделима част от теб, която трябва да бъде прегърната, защото многообразието е прекрасно! Не забравяйте да вземете със себе си гаджето, мама, татко, кучето и всеки друг, който ви обича и подкрепя!\", призовават организаторите. Прайдът издига политически искания за равни пред закона права на ЛГБТ хората. Целта му е и да се пребори с омразата и стигмата - отхвърляне от семейство и приятели, насилие поради омраза, тормоз в училище, дискриминация на работното място и в сферата на образованието, липсата на законодателна уредба на отношенията в семействата на ЛГБТИ хората и др., обясняват още организаторите на събитието. Гост-изпълнители в музикалната програма са победителката в миналогодишната Евровизия - Нета от Израел, фолкзвездата Галена, Ерол от група \"Уикеда\", Мила Роберт, Рут Колева и дует IVA. Прайдът се подкрепя от посланиците на над 20 държави.", "date": "2019.06.08", "title": "София Прайд издига политически искания за равни пред закона права на ЛГБТ хората"}
{"url": "http://www.cross.bg/tyrtziya-s-sistemi-1606236.html", "text": "/КРОСС/ Ръководителят на руския държавен конгломерат \"Ростек\" Сергей Чемезов заяви, че Москва ще започне да доставя ракетни системи С-400 на Турция до два месеца.Новината съобщи Ройтерс, като се позовава на Интерфакс.Чемезов добави, че Русия е приключила инструктажа на турските специалисти за използването на С-400.САЩ и Турция спорят от месеци заради поръчаните от Анкара руски системи С-400. Според Вашингтон те са несъвместими с отбранителната мрежа на НАТО и ще представляват заплаха за американските изтребители F-35, каквито Турция също планира да купи.", "date": "2019.06.08", "title": " Руските ракети потеглят към Турция"}
{"url": "http://www.cross.bg/danni-potpebitelite-arrle-1606239.html", "text": "/КРОСС/ Πлaнът нa Аррlе Іnс. дa пpeдлoжи aнoнимнo влизaнe в peдицa мoбилни пpилoжeния, ĸaтo тaĸa зaщити личнитe дaнни нa cвoитe пoтpeбитeли, зaплaшвa дa cпpe пpитoĸa нa дaнни ĸъм ĸoмпaнии ĸaтo Fасеbооk и Gооglе, ĸoитo изпoлзвaт тaзи инфopмaция, зa дa cлeдят пoтpeбитeлитe и дa пpoдaвaт тapгeтиpaни peĸлaми, пишe Тhе Wаll Ѕtrееt Јоurnаl.Koгaтo пpoизвoдитeлят нa іРhоnе пycнe нoвaтa cи oпepaциoннa cиcтeмa тaзи eceн, пpилoжeниятa, ĸoитo пpeдлaгaт cъздaвaнe нa peгиcтpaция и влизaнe чpeз cъщecтвyвaщитe ни peгиcтpaции в Gооglе и Fасеbооk, щe пpeдлoжaт нoвa aлтepнaтивa. Haтиcĸaнeтo въpxy лoгoтo нa Аррlе щe cъздaдe нoв, пpoизвoлeн мeйл aдpec, ĸoeтo oзнaчaвa, чe пoтpeбитeлитe нямa дa cпoдeлят ниĸaĸви лични дaнни.Идeятa ce пpиeмa мнoгo дoбpe oт пoтpeбитeлитe, нo няĸoи paзpaбoтчици нe ca мнoгo дoвoлни, зaщoтo фyнĸциятa щe нaнece тeжъĸ yдap пo бaзaтa дaнни, ĸoятo ca cи cъбpaли c лични дaнни нa пoтpeбитeли и ĸoятo ce изпoлзвa зa paзнooбpaзни цeли.Fасеbооk и Gооglе, зaeднo c paзpaбoтчицитe нa пpилoжeния, oтдaвнa изпoлзвaт тaзи инфopмaция, зa дa cъздaдaт пълни пpoфили нa пoтpeбитeлитe, ĸoитo дa пpoдaвaт нa peĸлaмoдaтeли. Eдин oт дpyгитe пpoблeми, cвъpзaни c тoвa, ca пocтoяннитe cĸaндaли c изтичaнeтo нa тeзи дaнни бeз пoзвoлeниeтo и знaниeтo нa пoтpeбитeлитe.Аррlе, чийтo бизнec мoдeл e ĸopeннo paзличeн, нямa дa пpaви пpoфили нa пoтpeбитeлитe или тяxнaтa aĸтивнocт, нитo щe пaзи дpyгa инфopмaция.Taзи ceдмицa Аррlе oбяви и нoвa пpoмянa, нacoчeнa ĸъм зaпaзвaнe нa личнитe дaнни нa пoтpeбитeлитe cигypни - тe вeчe щe мoгaт дa избepaт дa дaдaт мecтoпoлoжeниeтo cи нa дaдeнo пpилoжeниe caмo вeднъж. Paзбиpa ce, ocтaвa и възмoжнocттa нaпълнo дa изĸлючaт cпoдeлянeтo нa мecтoпoлoжeниeтo им.  ", "date": "2019.06.08", "title": "Apple нанесе тежък удар по Google и Facebook"}
{"url": "http://www.cross.bg/manolova-zakona-poveche-1606242.html", "text": "/КРОСС/ „Това е изключително нечестно и изключително лош знак, от страна на политиците към българските граждани, законите трябва да важат за всички”, това каза в интервю за предаването „Тази събота” по БТВ националният омбудсман Мая Манолова, по повод темата на седмицата за партийните субсидии. „Никой не пита гражданина, дали знае закона. Незнанието, неразбирането на закона не оправдава нито един гражданин. Хората ще си платят, нищо че не са разбрали данъчния закон, с наказателните лихви. Още повече, когато става дума за изтичане и разхищение на такъв публичен ресурс”, допълни тя. „Това е за всички партии. Но аз не мисля, че членовете на партиите са били наясно, точно какъв финансов ресурс влиза в съответната партия. Още повече, моята позиция е ясна, поне от три години, че би следвало тук да се намери генерално решение и партиите да се съобразят с волята на суверена”, заяви Манолова. „Когато хората наистина са свили бюджетите си , когато за половината от гражданите на България е предизвикателство, тяхното оцеляване, някой да се шири с 13 лв. на глас, над това ,което пише в закона, наистина е неморално”, каза още Мая Манолова и допълни, че по този въпрос имаше произнасяне на суверена, като визира референдума на Слави Трифонов.", "date": "2019.06.08", "title": "Мая Манолова: Някой да се шири с 13 лв. на глас е неморално"}
{"url": "http://www.cross.bg/pargov-sybsidiyata-dava-1606240.html", "text": "/КРОСС/ Оценката на БСП, че намаляването на държавната субсидия за партиите на 1 лева на глас е \"див популизъм\", Паргов аргументира така:\"В момента субсидията, която дава държавата на политическите партии по определен ред и правила, дава възможност на тези участници в политическия процес да участват адекватно.\"Според него няма същинска разлика между намаляването на субсидията на 1 лев или изобщо премахването ѝ. И с двете действия той смята,че държавата абдикира от тази отговорност.Председателят на софийската организация на БСП каза, че ниската избирателна активност на европейските избори са показали, че \"всички сме под един знаменател - няма по-добри и по-лоши\".Той защити обещанията на БСП, в т.ч. и за преизчисляването на пенсиите, които според него не са популистки:\"Преизчислението на пенсиите последно е ставало в мандата на социалистическото правителство на Станишев и то по отношение на средно осигурителния доход. Оттогава досега имаме промяна в средния осигурителен доход.\"Паргов смята, че вътрешните противоречия в БСП са повлияли на изборния резултат. А атаката на Корнелия Нинова към Сергей Станишев описа като \"леко пресилена\".\"Той има едно важно качество - президент на ПЕС. А БСП е част от това политическо семейство, което в момента, в тези дни и седмици, предстои да играе ключова роля в оформяне на бъдещия европейски пейзаж.\"Паргов отговори, че въпросът, дали ще участва в надпреварата за лидерския пост в БСП, \"не стои на дневен ред при мен\". Той не отрече варианта да се кандидатира за кмет на София.", "date": "2019.06.08", "title": "Калоян Паргов: Вътрешните противоречия имат влияние върху резултата на БСП"}
{"url": "http://www.cross.bg/tornado-v-germaniya--dyshi-sa-raneni-1606241.html", "text": "/КРОСС/ Дванадесет души бяха ранени, един от които сериозно, при преминаване на торнадо в германския град Лангенберг в провинция Северен Рейн-Вестфалия, предаде ДПА. Пострадалите били затиснати от шатра, която била вдигната във въздуха от стихията. Вчера ветрове със скорост от близо 130 километра в час преобърнаха спасителна лодка в Атлантическия океан край западното крайбрежие на Франция. Загинаха трима от общо седемте членове на екипажа.", "date": "2019.06.08", "title": "Торнадо в Германия, 12 души са ранени"}
{"url": "http://www.cross.bg/dvizhenieto-zatrydnyava-tynel-1606244.html", "text": "/КРОСС/ Катастрофа в тунел „Витиня” затруднява движението по магистрала „Хемус”.По първоначална информация са се ударили леки коли. Двама души са пострадали, а изходът от София в посока Варна е затворен.От Пътна полиция препоръчват на водачите да използват обходни маршрути.", "date": "2019.06.08", "title": "Катастрофа в тунел „Витиня“ затруднява движението по АМ „Хемус“"}
{"url": "http://www.cross.bg/kolata-erysalim-kradetzut-1606243.html", "text": "/КРОСС/ Угарка от цигара помогна на ерусалимските полицаи да заловят крадеца, проникнал в дома на специалния пратеник на ООН за Близкия Изток Николай Младенов. Бившият външен и военен министър на България живее в Източен Ерусалим. Домът му няма камера за наблюдение, нито специална връзка за охрана от полицията.Най-вероятно крадецът не е бил наясно чие жилище обира. Единствено е преценил, че са намира в изключително престижен район на Ерусалим. Влизайки в квартирата той е търсил злато или скъпоценности, но отмъкнал предмети с не толкова висока стойност, а по-скоро лични. Но се натъкнал и на неочакван бонус - устройство за разблокиране на автомобил. Не е знаел коя е точно колата която му се е „паднала“, но като на паркинга натиснал копчето на устройството, автомобилът сам се „обадил“.По ДНК-то върху угарката от цигара, която крадецът хвърлил до мястото, където била паркирана колата, полицаите само за 3 часа успели да хванат обирджията. Оказал се арабин - стар познайник на ченгетата, чиито данни се пазели в картотеката. Веднага след празниците, защото в неделя е еврейския празник на началото на жътвата и въобще на събирането на реколтата, както и на получаването на Тората от Бог, ще му бъда предявено обвинение. ", "date": "2019.06.08", "title": "За 3 часа хванаха крадеца на дома и колата на Николай Младенов"}
{"url": "http://www.cross.bg/siderov-vmro-angel-1606234.html", "text": "/КРОСС/ При всички случаи партийната субсидия трябва да бъде намалена, друг е въпросът дали ще бъде намалена с 1 лев. Според мен трябва да има таван на субсидиите, защото все пак трябва да има възможност за развитие на политическа дейност. Това сподели в сутрешния блок на Нова телевизия зам.-председателят на ВМРО и евродепутат Ангел Джамбазки по повод размера на партийната субсидия. ,,Беше политическа грешка, че не обсъдихме този въпрос веднага след референдума'', призна той и заяви, че не е редно партиите да държат пари на влог. ,,Трябва да има и по-строга отчетност как се харчат тези пари, трябва да има документи и фактури за всичко. Така че ние сме длъжни да дискутираме внимателно този въпрос, защото в противен случай, ако не го направим, на следващите избори ще гласуват още по-малко хора'', коментира Джамбазки. Евродепутатът отрече обвиненията на Сидеров, че по време на кампанията за европейските избори ВМРО е разполагала с бюджет от порядъка на 6-8 милиона лева. ,,Това е фантастика и невъзможна сума! За 6 или 8 милиона ще направиш кампания за президент на Съединените щати. Всичко е в границите на закона при нас'', каза Ангел Джамбазки. По думите му враждата с лидера на ''Атака'' Волен Сидеров се дължи най-вероятно на ниските резултати, които получи партията му на изборите. ,,Да, Сидеров технически е партньор на тази коалиция, но нейното бъдеще зависи от неговото поведение. Може и да се разделим, но би било безотговорно да развалим това споразумение заради лични взаимоотношения. В крайна сметка си има правила в групата на Обединените патриоти, които се следват'', допълни в заключение зам.-председателят на ВМРО.", "date": "2019.06.08", "title": "Ангел Джамбазки: Бъдещето на малката коалиция зависи от поведението на Сидеров"}
{"url": "http://www.cross.bg/mesta-dyha-prevali-1606226.html", "text": "/КРОСС/ Главно в североизточните райони на страната в следобедните часове ще се развие купеста облачност и на места там ще превали и прегърми. Ще духа слаб северозападен вятър. Максималните температури ще бъдат между 29° и 34°, малко по-ниски по морския бряг, в София около 30°.В планините също ще бъде предимно слънчево, но след обяд ще се развива купесто-дъждовна облачност и ще има краткотрайни валежи с гръмотевици. Ще духа умерен, по най-високите части силен северозападен вятър. Максималната температура на височина 1200 метра ще е около 23°, на 2000 метра 15-16°.", "date": "2019.06.08", "title": "Лято е! Температурите ще стигнат 34 градуса"}
{"url": "http://www.cross.bg/meksiko-trump-sporazymenie-1606225.html", "text": "/КРОСС/ Американският президент Доналд Тръмп обяви в петък, че оттегля заплахата за налагане на търговски тарифи срещу Мексико. По думите на държавния глава, това става след \"писмено споразумение\" за имиграцията. \"Радвам се да Ви информирам, че Съединените американски щати постигнаха писмено споразумение с Мексико\", написа президентът в Туитър. Тръмп уточнява, че тарифите, планирани да влязат в сила в понеделник, са отменени за неопределен период от време. Стопанинът на Белия дом съобщи, че в замяна Мексико се е съгласило да предприеме решителни мерки за овладяване на мигрантския поток. ", "date": "2019.06.08", "title": "Тръмп няма да налага тарифи на Мексико"}
{"url": "http://www.cross.bg/iiordan-karagyozov-bila-1606228.html", "text": "/КРОСС/ 39-годишният Митко, който беше разкъсан и убит от 5 кучета кане корсо в село Владо Тричков, е бил толкова обезобразен, че успели да го разпознаят единствено по дрехите.Първоначално съдебните медици решили, че тялото е престояло два дни заради по-топлото време, но впоследствие свидетели потвърдили, че са видели в четвъртък сутринта починалия, съобщава „Телеграф“.  Митко живеел с майка си, за която се грижел в крайна бедност. Двамата преживявали от пенсията от 300 лева на възрастната жена. Пенсионерката била след прекаран инсулт и не можела да се движи. Затова синът ѝ всяка сутрин слизал до магазинчето в селото, за да ѝ купи банани и вафли, защото много обичала сладко, и кафе.  Пътят му минавал покрай имота на Йордан Карагьозов – кучкар от София, развъждащ четириноги от породата кане корсо.  Виковете за помощ на Митко не били чути, тъй като районът не е много населен.Около 16.30 ч. съседка забелязала тялото му в дерето. Гледката била зловеща – мъжът лежал само по слипове, тъй като животните му свалили и разкъсали дрехите, единият крак бил откъснат от глезена надолу. Ръката също била на няколко метра от тялото. Лицето било обезобразено, а гръдният кош разкъсан.  „В началото виждаш човек без долни дрехи и в това състояние се чудиш какво се е случило“, каза мъж, участвал в огледа.  Разследващите се свързали със собственика на животните, който пристигнал на мястото и бил арестуван.„Държеше се нагло. Като пристигна не попита има ли ранен, как е човекът, а първите му думи бяха: „Има ли застреляно куче“, разказа очевидец.  Съседите на Йордан вдигнали ръце от него заради четириногите му. Той купил 3-етажна къща до тях, извадил цялото обзавеждане отвътре и я превърнал в развъдник. „През няколко месеца се появяваше нова реколта“, разказа Гинка Петрова.  През миналата есен животните разкъсали кучето на комшията Милен. Те завлекли животното в двора на Йордан и буквално го обезглавили. Карагьозов го извадил през нощта в чувал и го изхвърлил от имота си, обясниха още съседите. Те предполагат, че част от животните са участвали в боеве, тъй като ги виждали с рани по тях.Това, което се случи, всички в селото го очаквахме, но силно се надявахме подобно нещо никога да не се случи. Собственикът им твърдеше, че кучетата му са кротки и че не нападат. Каза ни, че ние сме тези, които трябвало да бъдем по-внимателни. Това заяви в ефира на bTV една от съседките на Йордан Карагьозов, чиито 5 кучета убиха вчера 39-годишен мъж в село Владо Тричков. Според думите на жената къщата на мъжа се е била превърнала в развъдник за кучета. ,,Те денонощно лаеха, защото постоянно ги оставаше гладни. Може би зарази това убиха момчето, защото са били гладни'', допълни тя. Семо Георгиев, друг съсед на Карагьозов, също разкри опасенията си, които изпитвал спрямо кучетата. ,,Тази порода сякаш е заразена, аз самият се страхувах, защото са близко до нас. Иначе за този човек Йордан Карагьозов мога да кажа, че когато дойде в селото през 2016 г. се отнасяше добре към нас, обаче когато пристигнаха и тези кучета и почнаха да се размножават, той се промени. Като му се направеше забележка и с него повече не можеше да се говори'', обясни мъжът. ", "date": "2019.06.08", "title": "Зловеща била гледката на разкъсания и убит от 5-те кучета кане корсо в село Владо Тричков"}
{"url": "http://www.cross.bg/detza-avtomagistrala-vuzrastni-1606227.html", "text": "/КРОСС/ Туристически автобус с ученици се сблъска с лек автомобил в Германия, при което бяха ранени 21 деца и двама възрастни.Трагедията се разиграла на автомагистрала близо до град Арнщад в провинция Тюрингия.В автобуса е имало 49 деца. Пострадалите възрастни са били в автомобила.Причините за катастрофата се разследват.", "date": "2019.06.08", "title": "21 деца пострадаха при катастрофа на автомагистрала в Германия"}
{"url": "http://www.cross.bg/putna-politziya-chasa-1606229.html", "text": "/КРОСС/ Временно няма да може да се извършва плащане на задължения през портала на \"Пътна полиция“ по електронен път, съобщиха от пресцентъра на МВР. Ограничението е в сила от 17:30 часа днес до 09:00 часа на 8 юни, събота. Това се налага заради профилактика на Автоматизираната информационна система \"Управление на наложени глоби по наказателни постановления и извършване на плащания по тях през Интернет\" и до Портала за електронни административни услуги – Задължения по документи, издадени от \"Пътна полиция“ – МВР. ", "date": "2019.06.08", "title": "Глобите към Пътна полиция - само на ръка"}
{"url": "http://www.cross.bg/sofi-loruns-dzhesika-1606231.html", "text": "/КРОСС/ Момичетата се събраха! Дженифър Лорънс, Софи Търнър и Джесика Частейн минаха по червения килим на премиерата на „Х-Мен: Черният феникс“, която се състоя в TCL Chinese Theatreв Холивуд. Звездното трио са част от каста на лентата. След края на култовия сериал „Игра на тронове“, 23-годишната Софи продължава смело напред в големите проекти. На премиерата тя облече елегантна сиво-черна рокля без презрамки, съчетана с колан. Софи бе придружена от съпруга си Джо Джонас, с когото съвсем скоро сключиха таен брак във Вегас. Дженифър Лорънс пък заложи на класическото черно, в контраст с Джесика Частейн, която избра бял гащеризон.", "date": "2019.06.08", "title": "По червения килим на Черния феникс"}
{"url": "http://www.cross.bg/tekst-chasa-ezik-1606230.html", "text": "/КРОСС/ С изпити по български език и литература, по биология, физика и по италиански език днес продължава втората кандидатстудентска сесия за учебната 2019/2020 година в Софийския университет \"Св. Климент Охридски\", това съобщи пресцентърът на висшето училище. Кандидатстудентският изпит по български език и литература започва в 9.00 часа. Той проверява и оценява знанията и уменията като резултат от обучението по български език и литература в средното училище - четене с разбиране на текст, включващо извличане на информация, извеждане на преки и непреки заключения, тълкуване и обобщаване; владеене на основните граматични, правописни и пунктуационни норми; редактиране на текст и създаване на аргументативен тип текст - есе. Изпитът се състои от две части: тест с 50 въпроса /70 точки, като 1/3 от точките са за въпросите по литература/ и задача за изграждането на аргументативен тип текст по даден проблем - есе /30 точки/. Максималният брой точки е 100. Създаването на аргументативен текст по даден проблем - есе, е задължителен компонент от изпита и при отказ от писането на есе, точки няма да се присъждат, въпреки че кандидатът може да е дал верни отговори на задачи от теста. Темата на есето може да бъде върху твърдение или сентенция от литературен или нелитературен източник. Текстът трябва да е в обем до три страници, а изпитът е 4 часа. Кандидатстудентският изпит по биология е от 14.00 часа и продължава четири и половина астрономически часа. Състои от два компонента - компонент 1 се оценява с числова оценка по шестобалната система. Тази числова оценка се използва за балообразуваща за всички, кандидатстващи с изпит по биология в СУ. Компонент 2 е задължителен само за кандидатите за специалността \"Медицина\" в Софийския университет. Компонент 1 \"Тест\" е задължителен за всички кандидат-студенти, полагащи изпит по биология. Тестът се състои от 60 задачи върху материал от осми, девети и десети клас със следните формати - множествен избор с няколко алтернативи, но с един верен отговор и структуриран отговор. Задачите показват фактически знания по биология и основни логически и аналитични умения. Компонент 2 е за развиване на тема от учебния материал от осми, девети и десети клас, която ще бъде изтеглена в деня на изпита. Този компонент е за кандидат-студенти, които ще кандидатстват за специалността \"Медицина\". До участие в балообразуването и класирането за специалността \"Медицина\" се допускат само кандидат-студентите, получили резултат \"Да\" на този компонент.Изпитът по физика също е от 14.00 часа и продължава четири часа. Той се състои от тест и от задача върху материала по физика за средните училища. Задачата цели да провери умението на кандидатите да прилагат знанията си за решаване на конкретен физически проблем. Тестът е от 20 въпроса - от всички дялове на физиката. Целта е проверка на познаването на физичните величини и закони. На изпита може да се използват калкулатори. Не се разрешава ползването на електронни бележници, на портативни компютри и на калкулаторите към мобилните апарати. Изпитът по италиански език е от 14.00 часа и е върху изучавания в средното общообразователно училище лексико-граматичен материал, разширен до активното владеене на около 4000 думи и изрази. Това предполага допълнителни занимания и четене на оригинална литература. Изпитът се състои от диктовка, преразказ на прочетен текст, превод от италиански на български език и езиков тест.", "date": "2019.06.08", "title": "Кандидатстудентски изпити по четири предмета в СУ \"Св. Климент Охридски\""}
{"url": "http://www.cross.bg/predotvratiha-teroristichen-akt-v-plovdiv-1606233.html", "text": "/КРОСС/ За първи път е предотвратен терористичен акт в България. Джихадистът избрал мишена в Пловдив, информира „24 часа“.По непотвърдена информация заподозреният е непълнолетен, който бил арестуван, преди да окървави града.В петък специализираният съд е решавал каква мярка за неотклонение да му наложи, съобщиха служители оттам. Те обаче отказаха да разкрият неговата самоличност. Той е българин от семейство, за което досега не е имало съмнения за връзка с радикализирани формирования.", "date": "2019.06.08", "title": "Предотвратиха терористичен акт в Пловдив"}
{"url": "http://www.cross.bg/praskovi-kletki-raka-1606232.html", "text": "/КРОСС/ Извлеци от сливи и праскови се оказали смъртоносни за рака на гърдата, дори за най-агресивните му форми, съобщава ScienceDaily.Изследванията са дело на учени от Тексас. Според тях резултатите са изключително обнадеждаващи - плодовата атака не само унищожавала раковите клетки, но била напълно безвредна за здравите.Експертите от AgriLife Research стигнали до извода, че лабораторният успех е постигнат благодарение на две фенолови съединения, обичайна съставка на плодовете. Двата химикала са леко киселинни и са свързани с аромата, вкуса и цвета на овощната продукция.Екипът на Дейвид Бърн и Луис Сиснерос-Зевалос тръгнал от изследване на антиоксидантите и хранителните фитосъставки в сливите. Оказало се, че по качества те са поне наравно, а и по-добри от тези в боровинките. Доскоро се смяташе, че боровинката е абсолютният номер 1 по съдържание на полезни микроелементи и антиоксиданти.Атаката срещу два типа клетки на рака на гърдата, включително едни от най-агресивните, била извършена с екстракт от популярни търговски сортове: праскови \"Rich Lady\" и сливи \"Black Splendor\".Хлорогенните и неохлорогенни фенолови съставки от плодовете, които ликвидирали туморните клетки, са доста разпространени във всички овошки, но в костилкови плодове като прасковите и сливите концентрацията им е много висока. Естествено, сега се готвят проучвания за разработка на алтернативна, безопасна \"плодова\" химиотерапия.", "date": "2019.06.08", "title": "Сливи и праскови ликвидират рака"}
{"url": "http://www.cross.bg/oryel-dzhordzh-ezik-1606218.html", "text": "/КРОСС/ Седемдесет години след публикуването му, романът \"1984\" на британския писател Джордж Оруел продължава да смайва читателите, по-специално по-младите от тях, които са увлечени по антиутопични сюжети, отбелязва Франс прес.\"Някои ученици са шокирани от книгата, други я намират за смайваща - коментира преподавателят по английски език Майкъл Каланън от колежа Пармитър в Уотфорд, северозападно от Лондон. - Това е парадоксално - този роман е съхранил своята свежест.\"Каланън е участвал в учредяването на специална награда \"Оруел\", която има за цел да подтикне младежите да изразяват политическите си възгледи.Романът \"1984\" е написан през 1948 г. и е публикуван на 8 юни 1949 г. Той описва бъдеще в тоталитарна държава, в която всичко е под контрола на Големия брат. Миналото е пренаписано, а измислен от Оруел език пречи на всяка критична мисъл.Директорката на фондацията \"Джордж Оруел\" Джийн Сийтън е на мнение, че романът \"1984\" е невероятно далновиден. \"Как да не направиш сравнение между народа на супердържавата Океания, който е подтикнат да мрази, и потребителите на интернет, които изливат омразата си в социалните мрежи\", каза Сийтън, която е експертка по история на медиите в университета в Уестминстър.", "date": "2019.06.08", "title": "Навършват се 70 години от публикуването на романа „1984“ на Джордж Оруел"}
{"url": "http://www.cross.bg/spektakula-teatur-lambo-1606215.html", "text": "/КРОСС/ Лидерът на БСП Корнелия Нинова, лидерът на ПЕС Сергей Станишев,  дузина депутати от ПГ на левицата, членове на НС на БСП, депутатът от ГЕРБ Красимир Велчев бяха сред публиката, която възнагради с продължителни аплаузи Аня Пенчева, Стефан Данаилов и целия екип на спектакъла \"Актрисата\" в Народния театър.Както вече  писа любимецът българското кино и театър се завърна на сцената с постановка, в която е и актьор, и режисьор. Появата му в спектакъла предизвика възторзите на зрителите, които през цялото време не спираха да го аплодират. В края на спектакъла цялата зала на Народния театър стана на крака, възнаграждавайки с продължителни овации целия екип на постановката. Аня Пенчева беше във вихъра си като актриса, накрая се поклони пред публиката заедно с 40-дневния си внук, когото гушна на сцената и го поднесе за целувка на Ламбо. По-късно до нея бяха дъщеря й Петя и съпругът и Ивайло.Специално за премиерата от САЩ пристигна синът на Данаилов Владимир заедно със съпругата си Виктория, която се обръщаше към Ламбо с \"татко\".  Владимир пъво поздрави бащща си, после го успокои, че все още няма да става дядо, както бяха писали някои жълти сайтове и го увери, че най-важното за него сега е да завърши образованието си по медицина. През цялата вечер баща и син бяха неотлъчно един до друг, а чаровната презокеанска снаха събра одобрителните погледи.В спектакъла \"Актрисата\" участват още: Павел Иванов, Кирил Ефремов, Иван Панев, Ненчо Илчев, Живко Сираков, Боряна Бабанова, Божидар Мицев.Сред гостите на Ламбо в Народния театър бяха още Кирил Добрев, Драгомир Стойнев, Атанас Мерджанов, Петър Курумбашев, проф. Михайлов, Вежди Рашидов, Антон Дончев, Недялко Йорданов, Мариус Куркински,  Мариус Донкин, Иван Лечев, който е автор на музиката в спектакъла.След премиерата Данаилов бе посрещнат с аплодисменти от актьорите, студентите си, от почитателите си в софийско заведение. Отрупаха го с цветя, внимание, респект и уважение.", "date": "2019.06.08", "title": "Аня Пенчева побърква мъжете в „Актрисата“"}
{"url": "http://www.cross.bg/dzhon-politikata-kontzert-1606216.html", "text": "/КРОСС/ По време на свой концерт в Болоня певецът каза, че се чувства европеец. По този начин той заявява за пореден път, че не е съгласен с политиката на родното му правителство. По време на този свой концерт Елтън Джон каза, че му е писнало от британските политици. Той допълни, че го е срам от страната му и това, което се е случило с нея. Музикалната звезда неведнъж е коментирала недоволството си от разделящата функция на политиката за Великобритания. ", "date": "2019.06.08", "title": "Елтън Джон: Писна ми от Брекзит! "}
{"url": "http://www.cross.bg/plovdiv-momenta-yasno-1606263.html", "text": "/КРОСС/ Радикализиран 16-годишен младеж от Пловдив е бил задържан при съвместна операция на МВР, ДАНС и прокуратурата преди два дни. Предполага се, че ученикът е възнамерявал да извърши терористичен акт в Пловдив, тъй като при обиските са открити различни компоненти на несглобена бомба. Ученикът е българин, в момента с него работят психолози на МВР, които се опитват да изясняват мотивите му.Източници от МВР обясниха пред „Хоризонт“, че поради неизвестни причини младежът се поддал на ислямско радикализиране в последно време. Не е ясно какво точно е възнамерявал да извърши той. 16-годишният ученик до момента не е влизал в полезрението на службите. Той е от добро семейство и учи в добро пловдивско училище, няма данни да е имал и връзки или контакти с представители на ислямистки среди, разказаха пред \"Хоризонт\" източници от МВР. Предполага се, че неговото радикализиране е станало чрез влизане в сайтове със специализирано съдържание в интернет. При ареста на младежа и при обиските са намерени отделни компоненти, които се предполага, че могат да бъдат използвани при сглобяването на взривно устройство. Такова сглобено вече  готово за употреба не е било открито. По информация на \"Хоризонт\" младежът в момента е на свобода.Това е станало в ранния следобед, когато е било внесено искането на прокуратурата за постоянния му арест. Защото е непълнолетен, съдът го е освободил и му е наложил мярка за неотклонение. Тя е описана така - под надзора на представител на комисията за борба с противообществени прояви, подробностите за мотивите на съда на този етап не могат да бъдат оповестени, тъй като е почивен ден, но стана ясно, че около 17 часа той е бил освободен. В 13 часа пък днес е насрочена пресконференция на заместник-главния прокурор Иван Гешев. Според предвалителна информация разследването е свързано с глава първа от НК и е за подготовка на тероризъм.Разследването по случая продължава. Ще се работи и по версиите за съучастници на младото момче. ", "date": "2019.06.08", "title": " Радикализиран младеж е задържан в Пловдив, осуетен е атентат"}
{"url": "http://www.cross.bg/semeiistvoto-neshto-pohodut-1606217.html", "text": "/КРОСС/ Национален поход за семейството ще се проведе днес в пет български града - София, Пловдив, Варна, Бургас и Русе. Събитието ще започне едновременно във всички градове, като началото е в 17.30.Националният походът се провежда за втори път. Миналата година в инициативата се включиха около 2500 души. Участниците в Похода за семейството ще празнуват традиционните семейни ценности и гражданския съюз между мъж и жена.В същото време в София ще се проведе и 12-ото ежегодно шествие на София Прайд, в което сексуално различните заявяват, че не се срамуват от това, което са.„През последните години доста девалвира ценността на семейството в българското общество. Имаме много извънбрачни деца, имаме много семейства, които се разпадат с разводи. Доста е спорен въпросът какво се случва с българското семейство въобще и затова ние организираме това събитие, за да насърчим младите хора, и тези, които вече са семейни, да гледат на семейството като нещо важно, като нещо значимо в техния живот. Това е целта, която искаме да постигнем“, обясни пред Дарик Ивайло Тимчев от сдружение „Избор за живот”.Той добави, че около един час ще продължи програмата на площад „Независимост“. „След това ще минем покрай Съдебната палата и по бул. „Витоша“, и походът ще приключи пред НДК.“„Смисълът е да покажем, че има много повече хора в България, ангажирани със семействата и бъдещето на брака между мъж и жена и съответно отглеждането и възпитанието на децата“, каза още Тимчев. „Това събитие е започнало в Бургас преди около 6-7 години. То е било винаги на тази дата, на която е и гей парадът, или т.нар. Прайд. И ние решихме на национално ниво от миналата година също да продължим тази традиция и по този начин да се провежда самото събитие“, обясни той.", "date": "2019.06.08", "title": "Национален „Поход за семейството“ обединява хиляди българи в големите градове"}
{"url": "http://www.cross.bg/evro-dogovora-roiiters-1606261.html", "text": "/КРОСС/ Руските държавни железници (РДЖ) сключиха договор с германската компания Сименс (Siemens) и руската група Синара за покупка на 13 високоскоростни влака „Сапсан“ на Международния икономически форум в Санкт Петербург, предадоха ТАСС и Ройтерс.Съгласно сделката подразделението „Сименс мобилити“ (Siemens Mobility) и „Синара“ ще доставят 13 десетвагонни композиции „Сапсан“ в периода от септември 2022 г. до юли 2023 година. Общата цена на договора е 513,5 млн. евро.„Сименс“ ще осигури и техническо обслужване и ремонт на съставите за целия им период на експлоатация от 30 години. Стойността на договора за обслужване достига 583,1 млн. евро.Новите влакове ще се движат по маршрути Москва-Санкт Петербург и Москва-Нижни Новгород.Междувременно руският вицепремиер Юрий Борисов пред телевизия „Росия 24“, че в рамките на форума е сключена сделка с Куба за модернизиране на кубинската жп мрежа на стойност близо 1 млрд. долара, предаде Ройтерс.", "date": "2019.06.08", "title": "Руските железници купуват 13 високоскоростни композиции в сделка за 1,1 млрд. евро"}
{"url": "http://www.cross.bg/svetovniyat-okean-zemyata-1606219.html", "text": "/КРОСС/ 8 юни е Световният ден на океана. Идеята на този ден е да се информира обществото за проблемите с опазването на океаните и как всеки човек може да помогне за тази кауза. Първото официално честване на деня е през 2009 г., макар че датата е определена още през 1992 г.Световният ден на океана насочва вниманието на хората по света към състоянието и проблемите на Световния океан – така се наричат съвкупността от всички океани и морета на Земята. Световният океан заема 71% от площта на Земята, като средната му дълбочина е 3790 m, а максималната дълбочина е 10 923 m – в Марианската падина.Световният океан е важен източник на ресурси за все по-нарастващото население на планетата, но в същото време е все по-засегнат от човешката дейност. Той има изключително значение за живота на Земята, защото осигурява половината от кислорода в атмосферата, поглъща част от въглеродния диоксид, влияе върху климата на планетата, и съдържа огромно количество минерални и биологични ресурси. Защитата на Световния океан е регулирана от редица международни документи. Основните принципи на използването на акваторията му са отразени в Конвенцията на ООН по морско право, приета на 10 декември 1982 г.", "date": "2019.06.08", "title": "Отбелязваме Световния ден на океана"}
{"url": "http://www.cross.bg/tryd-chasa-monitor-1606221.html", "text": "/КРОСС/ - Кучетата убийци изгонени от Шумен, нападали хора - Чернобил според HBO и по същество - Лили стана милионерка за година - Общини отделят между 15 000 и 500 000 лв. за реклама в киното - По морето: сезонът слаб, цените - същите- \"Телеграф\" поиска да затворят фалшив сайт, прокурор скандално отговори със заличаване на марката на вестника - Краят на кварталния магазин - Държавният глава Румен Радев на Петербургския международен икономически форум: България гради мостове между региони и култури - Можем да платим новите F-16 наведнъж - Купуваме тока за дома на свободния пазар - стр. 6 - Родители дънят децата си за приема в първи клас - Сергей Цветарски председател на Националния статистически институт: Големият демографски проблем е обезлюдяването, не толкова смъртността - Кабалистът Гал Сасон, препоръчан от Мадона, пред Труд: Не търсете сродната душа в любовта това е  - Актьорът Александър Алексиев: Дъщеря ми разплака 40 души на снимките на доза щасти - Носителят на 3 награди „Аскеер\" Валентин Ганев: Актьорство и режисура са една и съща професия с различна степен на отговорност - И сам Борисов ще е в мнозинство - Леви ли са българските десни и десни ли са българските леви - Признахме: лицемерието продължава. А сега накъде?- ЕК (отново) препоръчва, ние (отново) си правим оглушки - Важното е скоростта да е съобразена - стр. 10 - Дай, кмете, пари за кино!  ", "date": "2019.06.08", "title": "Преглед на печата за 8 юни"}
{"url": "http://www.cross.bg/bulgariya-radev-rymen-1606220.html", "text": "/КРОСС/ По време на икономическия форум в Санкт Петербург президентът Румен Радев влезе в полемика с руския си колега Владимир Путин относно суверенитета на България. По въпроса за отказа от газопровода „Южен поток“ Путин припомни какви биха били ползите за страната ни и посочи, че България се е отказала от проекта заради ограничения си суверенитет. Путин смята, че Европарламентът налага много повече обвързващи решения в ЕС, отколкото това е правел в миналото Върховният съвет на СССР спрямо съюзните републики.Румен Радев не се съгласи с тези констатации и посочи, че „Южен поток“ е бил проект не само за България, но и за други страни в ЕС. И затова решението за  тръбопровода е било колективно европейско решение, а не само на България, каза президентът.„България има дългосрочно сътрудничество с Русия в областта на енергетиката, което има стратегически измерения. Наблюдаваме дълбоки промени в енергийната и в частност в газопреносната инфраструктура и в резултат на тях България развива потенциал за бъдеща дистрибуция на природен газ към Югоизточна и Централна Европа“. Това заяви президентът Румен Радев в рамките на дискусията на Петербургския международен икономически форум, съобщават от пресслужбата на държавния глава.Радев посочи, че в процес на развитие са общите енергийни политики на ЕС, на който България е член и страната ни работи за изпълнение на заложените в тях цели – диверсификация и конкурентоспособност. Тези промени създават по-добри възможности за разширяване на присъствието  и на Русия на газовите пазари в Югоизточна и Централна Европа. „Всичко това налага да си отговорим на въпроса как в новите условия можем да продължим нашето стратегическо сътрудничество с Русия“, коментира Румен Радев.Българският държавен глава отново подчерта, че страната ни очаква да трансформира отношенията си с Русия в областта на енергетиката, в които ценовата политика е съществен елемент.Президентът Путин заяви от своя страна, че цената на природния газ е обвързана с цената на нефта и определи това като „справедлива цена“. По думите му България е загубила от спирането на проекта „Южен поток“. Според руския държавен глава това не е било суверенно решение на страната ни, а загубените инвестиции в „Южен поток“ представляват цената за евроинтеграцията, която България плаща.В отговор президентът Радев заяви, че не може да се съгласи с твърдението, че суверенитетът на България е бил ограничен. „Южен поток“ не беше проект само на България, а европейски проект и решението е било общо, добави държавният глава. Румен Радев подчерта и че независимо от сегашната сложна формула за формирането на цената на природния газ, ние трябва да гледаме отвъд днешния ден.В рамките на дискусията на въпрос за ефекта от наложените на Русия санкции отговориха президентът Румен Радев и министър-председателят на Словакия Петер Пелегрини. Българският държавен глава посочи, че санкциите са метод с икономически средства да се променят политически позиции. От такива решения страда бизнесът, а те засягат освен страната, на която са наложени и страните които ги налагат. Често пъти санкциите не са ефективно решение, засягат широки слоеве на населението и създават негативен ефект срещу подобна политика. „България има негативен опит със санкциите срещу бивша Югославия, в резултат на които се появи черен пазар и организирана престъпност“, припомни още президентът Румен Радев.", "date": "2019.06.08", "title": "Радев спори с Путин за суверенитета на България"}
{"url": "http://www.cross.bg/tereza-ostavka-lider-1606222.html", "text": "/КРОСС/ Тереза Мей подаде днес официално оставка като премиер на Великобритания и лидер на Консервативната партия. С това бе даден формален старт на вече започналата надпревара за поста ѝ.", "date": "2019.06.08", "title": "Тереза Мей подаде оставка като лидер на торите"}
{"url": "http://www.cross.bg/atina-suobshti-dzhamiya-1606223.html", "text": "/КРОСС/ Строителството на първата официална джамия в гръцката столица Атина беше завършено вчера след десетилетия на спорове между правителството и консервативни групи, съобщи ДПА.„Атина най- накрая има своя молитвен дом за мюсюлманите“, каза гръцкият министър на образованието и вероизповеданията Костас Гавроглу, след като посети новоизградената джамия, съобщи радио Атина 984.Проектът, който е финансиран от гръцката държава, от 1979 г. насам среща съпротива от Православната църква и консервативни организации. Джамията вече има управителен съвет, назначен от правителството, но все още не е избран имам.Очаква се първата молитва в джамията да бъде проведена през септември. Молитвите ще бъдат четени на арабски език, но проповедта ще бъде само на гръцки, съобщи гръцкото министерство на образованието и вероизповеданията.Проектът донякъде е отговор на правителството на разпространението на нелегални джамии, броят на които се оценява на около 50 в Атина и околностите.", "date": "2019.06.08", "title": "Завърши строежът на първата джамия в Атина"}
{"url": "http://www.cross.bg/tochki-tochki-tochki-1606224.html", "text": "/КРОСС/ Красимир Балъков започна със загуба работата си като селекционер на мъжкия ни национален отбор по футбол.„Трикольорите“ не успяха да преодолеят тима на Чехия, като отстъпиха с 1:2 в третата си среща от квалификационния цикъл за европейското първенство догодина.Исмаил Иса откри резултата на стадион „Дженерали Арена в Прага, след като се разписа в третата минута с глава. Патрик Шик изравни в 19-ата минута. Пет минути след подновяването на играта отново футболистът на Рома се разписа, за да доведе нещата до пълен обрат.Двубоят започна с едноминутно мълчание в памет на Ленарт Йохансон, като двата тима играха с черни ленти на ръцете в памет на бившия президент на УЕФА.Така националите ни вече имат в актива си две равенства и една загуба.  Класиране в Първа група :1. Англия - 6 точки2. Чехия - 3 точки3. Косово - 2 точки4. България - 2 точки5. Черна гора - 2 точки Втора група:Литва - Люксембург -1:1 Четвърта група:Грузия - Гибралтар - 3:0Файорски острови - Испания - 1:4Норвегия - Румъния - 2:2", "date": "2019.06.08", "title": "„Трикольорите“ не успяха да преодолеят тима на Чехия, като отстъпиха с 1:2"}
{"url": "http://www.cross.bg/krastavichki-trevozhnost-mozuka-1606251.html", "text": "/КРОСС/ „Храна за размисъл“ придобива съвършено ново значение, буквално. Мнението, че рибата подобрява мозъчните функции, е широкоразпространено. Най-вероятно обаче съществува още една супер храна, която стимулира сивито ни вещество и е общодостъпна. А именно – киселите краставички, пише LifeHack.Разбира се, не всички кисели краставички имат позитивен ефект върху мозъка. Изследване, проведено колежа „Уилям и Мери“ във Вирджиния, открива, че естествено ферментиралите храни като кисели краставички с копър, могат да увеличат нивата на серотонин – химикал, отговорен за нашите настроения.За хората, които се борят с тревожност или депресия, този тип храна би могла да замени фармацевтичните антидепресанти.Според д-р Майкъл Гершон – автор на The Second Brain – нашият стомашно-чревен тракт е своеобразен втори мозък в тялото (броят на невротрансмиторите и на двете места е почти еднакъв).Ако обаче нашият мозък контролира нашите чувства и решения, стомашно-чревният трак взима решения от типа на поглъщане, храносмилане, абсорбиране и/или елиминиране на питателни вещества. Той дори комуникира с главния мозък – изследвания показват, че при наличието на проблеми в стомаха се изпращат сигнали до мозъка. Това от своя страна задейства поредица от промени в настроението, което обяснява защо хора с проблеми в тази област страдат много повече от депресия и тревожност.Невротрансмитерът GABA представлява група неврони в мозъка, които отговарят за двигателните ни функции и зрението. Освен това регулират нашата тревожност. И когато хапвате кисела краставичка, вие влияете ползотворно както на стомашно-чревния си тракт, така и на мозъка. Ферментиралите храни от този тип имат полезни бактерии, наречени пробиотици (съществуват множество изследвания, които откриват корелация между тревожността и пробиотиците).В рамките на изследване, проведено от Университета „Коледж Корк“ в Ирландия плъхове, разделени от своите майки, са били инжектирани с пробиотици. Учените откриват, че подобно лечение регулира тяхното поведение и намалява усещането за стрес. Резултати като тези подкрепят хипотезата, че пробиотиците имат потенциала да променят нашите настроения и да заздравяват имунната ни система.Още едно изследване, което доказва, че киселите краставички правят хората по-малко стресирани, бе проведено от Университета Мериленд. То разглежда хранителните навици на 700 студента и открива, че хората, които приемат ферментирали продукти, страдат по-малко от социална тревожност.Киселите краставички не са единственият тип храна, който влияе ползотворно на стомашно-чревния тракт. Включвайте към диетата си и кисело мляко, тъмен шоколад, супа мисо, кисело зеле и т.н.Не трябва да забравяйте обаче, че ферментиралите продукти са богати и на натрий. Изследване, направено в Турция, открива, че хората с рак на стомаха приемат повече кисели краставички от онези, които не страдат от това заболяване. Затова най-добре приемайте този тип храни с известна умереност.", "date": "2019.06.08", "title": "Когато ядете кисели краставички, нещо изненадващо се случва с мозъка ви"}
{"url": "http://www.cross.bg/bulgariya-iskander-godini-1606212.html", "text": "/КРОСС/ Тази година се навършват 40 години от първата международна детска асамблея „Знаме на мира”. По този повод на 8-ми юни деца от цяла България ще изнесат концерт в парк „Камбаните”, София.Честванията ще се проведат под патронажа на вицепрезидента Илияна Йотова. По време на концерта ще бъдат наградени и млади български таланти, допринесли за спорта и изкуството в страната.„Тук има 113 камбани, последната от които е дарена от Папа Франциск. В миналото тези празници бяха много приятни за децата и смятам, че идеята има бъдеще и за напред”, каза Евгения Живкова. Тя разказа, че на първата асамблея на мира са присъствали деца от 70 държави.Втората се провежда през 1981 г. На нея е бил и Искандер Туриаре – 10 годишно момче от Сомалия, получило покана от представители на българското посолство в африканската страна. Искандер е бил талантливо дете, което става популярно със своите певчески възможности в родината си.„От Асамблеята помня, че това може би са ми били най-хубавите и безгрижни дни, защото пеехме, рисувахме, всичко беше толкова непринудено. Имаше толкова много деца. Возеха ни с автобуси , ескортирани с милиция. Ние се чувствахме ужасно важни, като посланици. Всъщност, ние си бяхме посланици, но не осъзнавахме важността на това нещо”, споделя той.Още помни колко е бил впечатлен от българската природа, която обича и до днес,  както и първата песен на български.„Когато бях овчарче” не знам дали всички сега я помнят, но точно на асамблеята я научих от едно дете от Кюстендил - и до ден днешен си я спомням”, разказва ИскандерСлед края на Асамблеята той и майка му остават в България по покана на Георги Йорданов – тогава председател на Комитета за култура. Момчето прогресивно губи зренитето си и има нужда от лечение, което получава  в България.Остава тук. Завърша музикалното училище в София и консерваторията. Днес е оперен певец в Швейцария, на 48 години и смята себе си за българин.„Станах българин по манталитет, но ситуацията стана така, че човек не може да работи в България. Тук съм временно, но дори това ме потиска. Душата ми е в България. Ако ме сложи някой зад параван, едва ли би могъл да ме хване, че не съм Българин” заяви Искандер.", "date": "2019.06.08", "title": "40 години асамблея \"Знаме на мира\""}
{"url": "http://www.cross.bg/yuni-v-istoriyata-1606208.html", "text": "/КРОСС/  - Римският сенат провъзгласява Галба за император. - Земетресение разтърсва Перу. - Вулканът Лаки в Исландия изригва в продължение на осем месеца, опустошенията от което предизвикват 7-годишен масов глад и смъртта на 9000 души. - Чрез пищни тържества в цяла Франция Робеспиер институционализира нова държавна религия на Френската революция - Култа към Върховното същество. - Американецът Ив Макгафи патентова прототипа на прахосмукачката. - Втората световна война: Японски подводници и самолети атакуват Австралия. - Публикуван е политическият роман 1984 на Джордж Оруел.- Американски върховен съд постановява, че в ресторантите в окръг Колумбия не може да се отказва да се сервира на чернокожи. - Народна република България и Полша подписват спогодба за премахване на визите и развитие на туризма. - На Летище Хийтроу е задържан убиецът на Мартин Лутър Кинг - Джеймс Ърл Рей, докато се опитва да напусне Обединеното кралство с фалшив канадски паспорт. - Генерал Франко предава премиерския пост на Испания на Луис Бланко, след като е управлявал 34 години. - От СССР е изстрелян автоматичния космически апарат Венера 9 с цел изследване на Венера. - Хомосексуалността е призната за законна в австралийския щат Нови Южен Уелс. - Курт Валдхайм, бивш генерален секретар на ООН, е избран за президент на Австрия.. - Гражданите на Чехословакия гласуват в парламентарни избори с категорично мнозинство за движението на бившите дисиденти - Граждански форум. - Канадско-датският програмист Размус Лердорф публикува първата публична версия на скриптовия език PHP, който служи за създаване на динамични уебстраници. ", "date": "2019.06.08", "title": "8 юни в историята"}
{"url": "http://www.cross.bg/teodor-linikiii-tzarya-1606207.html", "text": "/КРОСС/ Великомъченик Теодор, родом от град Евхаита, живял в началото на ІV век през времето на императорите Константин и Линикий и се славел в страната със своите добродетели, мъдрост, красота и храброст. Той бил назначен за стратилат (воевода) в град Ираклия, близо до Черно море. Теодор мъдро управлявал поверения му град и мнозина, като виждали добродетелите му, приемали християнската вяра.Това станало известно на император Линикий, който управлявал източната част на Римската империя, където се намирал град Ираклия. Макар в първите години на царуването си Линикий да издал заедно с Константин няколко указа в полза на християните, в душата си той мразел християните и по-късно строго ги преследвал. Като чул, че Теодор привлича мнозина към Христа, императорът изпратил да го доведат при него в Никодимия. Скривайки своя гняв, Линикий поръчал на пратениците да се отнесат ласкаво с Теодор. Те казали на воеводата: \"Дойди в Никодимия при царя. Той те обича, защото много е слушал за твоята храброст и мъдрост и много желае да те види, за да те награди с дарове и почести\".Теодор лесно разбрал коварството и какво го очаква. Той не се страхувал да умре за своята вяра, но искал да приеме мъченичество в своя град, за да може с примера си да утвърди във вярата новопокръстените. Затова той написал писмо на царя и го помолил сам да дойде в Ираклия. Линикий се съгласил. Придружен от дворцови сановници и много войници, той тръгнал за Ираклия, като заповядал да вземат и златните му и сребърни идоли.Същата тая нощ чудно видение предсказало на Теодор, че е близко времето на неговия подвиг. Във време на молитва изведнъж небесна светлина го осияла и той чул глас да му говори: \"Дерзай, Теодоре, Аз съм с тебе!\" Теодор разбрал, че скоро ще трябва да страда за името Христово и сърцето му се изпълнило с радост.Между това царят наближавал до града. Теодор влязъл в стаята си и усърдно се молел на Бога така:Укрепен чрез молитва, Теодор се облякъл в хубава премяна, качил се на кон и излязъл с граждани и войници да посрещне царя, комуто се поклонил. Линикий при звука на музика от тръби и литаври влязъл тържествено в града.На другия ден царят седнал на престол, приготвен за него на площада сред града. Оръженосци и велможи го окръжили. Той се обърнал към Теодор с похвала за мъжеството му, за мъдростта на неговите разпореждания и за реда, който намерил в града. След това той го поканил да принесе жертва на боговете пред народа. Теодор помолил царя да отложи това жертвоприношение с два дни и през туй време да му позволи да вземе идолите при себе си в къщи. Линикий се съгласил: отнесли златните и сребърните истукани в дома на воеводата Теодор, който в същата нощ ги раздробил на части и ги раздал на сиромаси.След два дена царят събрал отново народа на площада и казал на Теодор: \"Мъдри Теодоре, любими наш воеводо, ето настана денят за празненство и жертвоприношение. И тъй, принеси жертва на боговете, та целия народ, като види твоето благочестие, да им служи с по-голямо усърдие!\"Преди Теодор да успее да отговори на царя, един от войниците се приближил до Линикий и му казал:- Господарю, лъже те воеводата. Аз вчера видях златна глава на един от идолите у един бедняк, който ми каза, че я получил от Теодор.Царят бил тъй поразен от това известие, че дълго в недоумение мълчал.- Тоя войник говори истината – казал Теодор. – Аз действително строших твоите богове и добре сторих. Как могат те да ти помогнат, когато сами не можаха да се спасят от разрушение?Дълго Линикий не могъл от гняв да произнесе ни една дума. Но най-после избухнал със страшни заплахи срещу Стратилата. Линикий заповядал жестоко да бият Теодора с волски жили и присмивайки се над неговите страдания, казвал му: \"Е, какво, Теодоре, избави ли те твоят Бог?\"Теодор спокойно отговорил: \"Прави каквото искаш. Ни скръб, ни страдания, ни самата смърт няма да ме разлъчат от Христовата любов\".Линикий не могъл да разбере, че Бог невидимо, но с всемогъща сила помагал на страдащия за Неговото име. В яростта си царят заповядал да бият Теодора с оловени пръчки, да го обгарят с огън, с остри керемиди да трият раните му. След дълги изтезания затворили го в тъмница за пет дни без хляб и вода.Между това Линикий заповядал да приготвят кръст и след пет дни завел мъченика от тъмницата, за да бъде разпнат. Приковали ръцете и нозете му на кръста и войниците, по повеля на Линикий, стреляли в лицето му и му изболи очите.При страданията на Теодор присъствал верният му служител Авгар, който записвал всичко, що ставало. Виждайки господаря си как изнемогва, той с плач паднал при нозете му, молейки го да му даде благослов и да му каже последна дума. \"Авгаре – казал му мъченикът – запиши всички мои страдания и деня на моята смърт!\" След това той се обърнал с молитва към Господа и излял пред Него скръбта на душата си, която изнемогвала от страдания.Теодор свършил мъченичеството си чрез посичане с меч.Страданията на светия великомъченик и неговата твърда вяра станали причина да приемат християнската вяра много жители на града и много войници.", "date": "2019.06.08", "title": "Свети великомъченик Теодор Стратилат"}
{"url": "http://www.cross.bg/tema-razgovor-izdanie-1606209.html", "text": "/КРОСС/  Кой пожела субсидия от 1 лев - народът или политиците? Коментар на Тома Биков от ГЕРБ; Мечтата, наречена \"съдебна реформа\" - говори бившият правосъден министър Антон Станков; \"Чернобил\" - сериалът-фурор. Разговор с проф. Леандър Литов, Георги Иванов и Зорница Аспарухова; Н. Пр. г-жа Пуджа Капур, посланик на Индия, гост в студиото;Явор Бахаров: театърът, който шокира;Музикалният дует Дичо и Теди Кацарова; На горещия стол: защо държавата оряза субсидиите до лев на глас - гост мининстърът на финансите Владислав Горанов; Американски рейнджър - да напуснеш американската армия, за да разказваш на децата за наука - историята на Таня Димитрова; Българската Венеция, или защо до село Лисиците в Родопите се стига с лодка?; Жената на евродепутата - Ернестина Шинова; Откровено от Холивуд - Том Хълънд; Събота в „Събуди се\" - от новините до киното. Как бягството на Владимир Пелов и Радослав Колев се превърна във филм?; Разединението на \"Обединените патриоти\". Разговор с Ангел Джамбазки; От София до село Кален. Защо двама млади столичани предпочетоха най-бедния район на България? История на Галя Щърбева;Милко Калайджиев - шоуто, което продължава; ", "date": "2019.06.08", "title": "Теми и гости в сутрешните блокове на телевизиите на 8 юни"}
{"url": "http://www.cross.bg/neyspeh-imame-prichini-1606206.html", "text": "/КРОСС/ \"Имаме четиридесет милиона причини за неуспех, но нито едно извинение\".Ръдиард Киплинг", "date": "2019.06.08", "title": "Имаме четиридесет милиона причини за неуспех"}
{"url": "http://www.cross.bg/plenymut-doklad-vruzka-1606214.html", "text": "/КРОСС/ Пореден тежък пленум на Националния съвет на БСП ще се проведе днес на \"Позитано\"20. Очаква се разгорещена дускусия. Пленумът трябва да приеме правила за пряк избор на председател на БСП след оставката на Корнелия Нинова и да даде оценка за евровота.Дневният ред на заседанието включва доклад за резултатите от проведните евроизбори и задачите пред БСП свързани с предстоящите местни избори.Пред членовете на Националния съвет доклад ще изнесе Валери Жаблянов във връзка с идейното развитие на БСП, политическата линия във проекта \"Визия за България\" и нейната реализация в хода на предизборната кампания . Пленумът ще изработи позиция и във връзка с искането на ГЕРБ за намаляване на партийната субсидия на 1 лев.", "date": "2019.06.08", "title": "Тежък пленум на \"Позитано\" 20 ще анализира резултатите от евровота"}
{"url": "http://www.cross.bg/rodeni-na-yuni-1606211.html", "text": "/КРОСС/ , телевизионен водещ, продуцент;, бизнесмен, министър на младежта и спорта в правителството на Сакскобургготски, депутат в 40-ото НС;, футболист, вратар, национал, от януари 2013 г. играе за Лудогорец;, футболист, роден в Германия, с български паспорт, с няколко мача за младежкия ни национален отбор;, цигулар; ", "date": "2019.06.08", "title": "Родени на 8 юни"}
{"url": "http://www.cross.bg/chasa-provede-obshtinata-1606213.html", "text": "/КРОСС/От 10.50 часа пред монумент „Камбаните\" вицепрезидентът Илияна Йотова ще присъства на честванията на 40-ия юбилей на Международната детска асамблея „Знаме на мира\".От 9.00 часа в Софийския университет „Св. Климент Охридски\" ще се проведе изпит по български език и литература. От 14.00 часа са изпитите по биология, физика и италиански език.От 10.00 часа в градинката зад Националната библиотека ще се проведе фестивалът „Mish Mash Fest\".От 10.00 до 22.00 часа между ул. \"Цар Симеон\" и ул. \"Св. Св. Кирил и Методий\", \"Бакхус\" и „Пазари Възраждане\" ЕАД ще се проведе StrEAT Fest.От 11.00 часа на ВИП терминала на летище София ще се проведе пресконференция по случай премиерата на новото шоу на Филип Киркоров в България.От 14.00 до 17.00 часа в зала „Проф. Марин Дринов\" на БАН (ул. „15-ти ноември\" 1) учени астрономи ще презентират популярни теми за Вселената в рамките на съвместна конференция по астрономия.От 14.00 до 18.00 часа в Борисовата градина, в тревното пространство около „Езерото с лилиите\", ще се проведе осиновителска кампания на „Екоравновесие\" под мотото„Осиновявай, не купувай\".В 8.30 часа от паметника на цар Иван Асен Втори тръгва четвъртият традиционен поход „Асеновградски върхове и пътеки\".В 9.45 часа на стадиона в квартал „Ветрен\" ще бъде открито третото издание на Международния турнир по стрелба с лък за „Купата на кмета на град Бургас\".От 11.00 часа на площадката на „Парк Арена ОЗК\" стартира 14-ият турнир от Националния шампионат на България по стрийт фитнес.От 12.00 часа в Културен център „Морското казино\" ще се проведе първата информационна среща от Националната кампания „Роди дете в България\".От 18.30 часа на остров Света Анастасия ще има открита сцена за концерт на джаз музиканти отняколко държави.От 16.00 часа в голямата зала на общината ще се проведе лекция за съвременните тенденции в архитектурата и градското пространство.От 11.00 на площад „Николай Гяуров\" кметът д-р Костадин Коев ще открие Кулинарен фест.От 18.00 часа на лятната сцена в града ще бъде отслужен тържествен водосвет по повод 40- годишнината от създаването на общината. Празничната част ще започне от 19.00 часа. От 19.30 часа празникът ще продължи с концертна програма на домакините от НЧ „Просвета - 1905\" с. Ветрино, а от 20.30 часа участие ще вземат българските поп изпълнители Рафи и Трио Тринити.От 10.00 часа пред сградата на общината ще се проведе детски празник „Усмивка\".От 11.00 часа в парк „Градска градина\" започва 13-то издание на Празника на горнооряховския суджук. Финалът на състезанието ще бъде от 15.00 часа. От 18.00 часа ще има фолклорна програма.От 9.30 часа на открита сцена в селото ще се проведе шести фолклорен събор „Грънчарово пееи играе\".От 17.00 часа пред читалището в селото ще се състои празнична програма „Спасовден\".От 12.00 часа в Драматично-куклен театър ,,Иван Радоев\" ще с проведе XII-а церемония „Съотечественик на годината\", организирана от Федерация „Съюз насъотечествениците\" - София и Дружество „Възход\" - Плевен, посветена на Деня на Русия - 12 юни.От 11.00 часа в зала „Проф. арх. Йолов\" на хотел „Тримонциум\" ще се проведе 14-то поредно издание на Деня на репродуктивното здраве, организиран от сдружение „Зачатие\" в полза на хората с репродуктивни проблеми под патронажа на Община Пловдив.От 10.00 часа в „Нове\" ще се проведе кулинарно състезание между групите-участници в Фестивала за антично наследство „Орел на Дунава\" за автентична древна кухня с приготвяне и презентиране на ястията пред компетентно жури от историци, гастрономи и готвачи. Божана Кацарова, Master Chef България 2017 ще сготви ястие по рецепта от прочутата готварска книга на Древен Рим \"De Re Coquinaria\" на Марк Гавий Апиций - императорския готвач на Тиберий.От 18.00 часа в „Нове\" ще се проведат големите гладиаторски игри „Колизеум\": гладиаторите от всички групи ще се състезават в категориите „най-атрактивен двубой\" и „гладиатор на народа\" за гласовете на публиката.От 9.00 часа „ТЕЦ Марица изток 2\" ЕАД организира състезание по риболов край водите на яз. „Овчарица\".От 18.00 до 19.30 часа ще се проведе протестно шествие под надслов „Да запазим българското семейство!\", което ще тръгне от сградата на общината.", "date": "2019.06.08", "title": "Предстоящи събития в страната за 8 юни"}
