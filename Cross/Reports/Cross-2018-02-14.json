{"url": "http://www.cross.bg/gradysa-predimno-raiioni-1567815.html", "text": "/КРОСС/ През нощта над много райони облачността временно ще се разкъса, но преди обяд отново ще се заоблачи и през деня ще се задържи предимно значителна. Само в крайните южни райони на отделни места все още е възможно да превали слабо. Ще духа слаб, преди обяд в Северна и Източна България до умерен вятър от запад-северозапад. Минималните температури ще са между минус 4 и 1 градуса, максималните - между 4 и 9 градуса, сочи прогнозата на НИМХ БАН.По Черноморието ще бъде предимно облачно. Вероятността за валежи е малка. Максималните температури ще са 7-9 градуса, температурата на морската вода е 5-7 градуса. Вълнението на морето ще е 2-3 бала.Над планините ще е предимно облачно, на отделни места в южните планински райони ще превали слаб сняг. Максималната температура на височина 1200 метра ще е около 0 градуса, на 2000 метра - около минус 5 градуса.В петък и събота в равнинната част от страната ще се задържи предимно облачно, на места ще бъде мъгливо.В планините и планинските райони облачността ще намалее до предимно слънчево време. Минималните температури ще останат без промяна, а дневните ще се повишат с 3-4 градуса.  ", "date": "2018.02.14", "title": "Облаците остават и в петък"}
{"url": "http://www.cross.bg/film-britantzite-kolin-1567806.html", "text": "/КРОСС/ Колин Фърт е най-романтичната филмова звезда за британците, които признават, че обичат да гледат любовни филми, съобщи Фимейл фърст.Актьорът, който е на 57 години, измести Джулия Робъртс и съперника си от \"Дневникът на Бриджет Джоунс\" Хю Грант.На четвърто и пето място са Леонардо ди Каприо и Сандра Бълок. Челната десетка попълват Кейт Уинслет, Райън Гослинг, Рене Зелуегър, Дженифър Лопес, Матю Макконъхи.Анкетата на сайта за продажба на билети за кино Шоукейс синемас показа, че романтичните филми вдъхновяват една трета от британците да са по-страстни и да проявяват повече обич към половинката си.Любимият романтичен филм на британците е \"Хубава жена\". На второ място е \"Наистина любов\". Следват \"Казабланка\", \"Нотинг хил\", \"Ваканцията\", \"Тетрадката\", \"P.S. Обичам те\", \"Ловци на шаферки\", \"Предложението\" и \"Сватбата на най-добрия ми приятел\".Почти 10 процента от анкетираните признават, че са заимствали романтична фраза от филм. Пет процента обаче са слагали край на връзката си, след като са гледали любовен филм, с мисълта, че могат да намерят нещо по-добро. ", "date": "2018.02.14", "title": "Колин Фърт е най-романтичната филмова звезда"}
{"url": "http://www.cross.bg/sofiya-mobilni-izzeti-1567826.html", "text": "/КРОСС/ Двама мъже са задържани за 72 часа след операция, проведена със съдействието на СДВР и ДАНС, под наблюдението на Софийска градска прокуратураОперация за противодействие на престъпления, свързани с наркотици,  е проведена от служители на ГДБОП на 9 февруари. Полицейските действия  в София, Сливен и Стара Загора са предприети във връзка с информация за трафик и разпространяване на наркотични вещества и са осъществени със съдействието на СДВР и ДАНС, под наблюдението на Софийска градска прокуратура.В хода на акцията, в софийското с. Казичане, за проверка бил спрян лек автомобил, чийто шофьор Ц.В. /43г./, от София е регистриран по чл. 325 и чл. 227Б от НК. При претърсването на колата, в специално изграден тайник под седалките, са намерени и иззети 60 пакета по половин килограм прахообразано вещество, реагирало при теста на хероин, общо 30 кг.При процесуално-следствените действия в дома, обитаван от Ц.В. са открити още 4 кг хероин и 3,6 кг бяло прахообразно вещество, реагирало при теста на кокаин. Общото количество на иззетите наркотични вещества от двата вида е 38 кг. От жилището е иззета и ловна пушка, ловни патрони, малокалибрени патрони, 2 пълнителя с патрони 9/19, 2 газови пистолета и три мобилни телефона.Междувременно, в Сливен и в Стара Загора са задържани двама 40-годишни - сливенецът С.П е регистриран по чл. 354 и чл. 345 от НК, а старозагорецът С.С. е с регистрации по чл. 195 и чл. 206 от НК. В хода на действията по разследването, от С.П. са иззети 3 мобилни телефона и 16 патрона 9/18, а от С.С са иззети също три мобилни апарата.В процеса на разследването по случая служителите на ГДБОП установили, че иззетото количество наркотици е доставено в страната от В.У. /63г./ от София, съден в друга държава. По случая е образувано досъдебно производство. С.П. и С.С. са били задържани за срок до 24 часа.. На Ц.В. и В.У. са повдигнати обвинения по чл. 354А от НК, с постановление на СГП им е наложена мярка за неотклонение „задържане под стража\" за срок от 72 часа.Продължава работата за документиране на престъпната им дейност. ", "date": "2018.02.14", "title": "Служители на ГДБОП откриха 38 килограма хероин и кокаин "}
{"url": "http://www.cross.bg/finansi-bulgariya-lichnite-1567825.html", "text": "/КРОСС/ На специално събитие беше представен проект за пилотно въвеждане на обучение по лични финанси за студенти от неикономически университети и специалности в България. Първа стъпка от проекта е издаденият учебник, по който ще се обучават студентите у нас - „Лични финанси: Въведение\". Разработен в рамките на партньорски проект от JA България и NN България, учебникът е естествено продължение на усилията на двете организации за по-високо ниво на знанията и уменията в управлението на личните финанси в страната ни. Целта на проекта в дългосрочен план е въвеждането и утвърждаването на дисциплина „Лични финанси\" във висшите учебни заведения в България по примера на редица университети по света.„Обучението по лични финанси е част от образованието по предприемачество и от ключовата образователна компетентност предприемчивост и инициативност. За JA като образователна организация с 20 г. опит в създаването на учебно съдържание по предприемачество и лични финанси и инициатор на този проект, важна и положителна стъпка напред е фактът, че ръководствата на университетите ни подкрепят и заявяват необходимост от обучение по лични финанси за студентите, които изучават неикономически специалности.\" - каза Милена Стойчева, изпълнителен директор JA България.Учебникът „Лични финанси: Въведение\" е създаден в съавторство от доц. д-р Даниела Бобева, Институт за икономически изследвания към БАН и преподавател към катедра \"Финанси\" на УНСС, и Джеймс Йоловски, мениджър Програми за финансова грамотност на JA България и докторант към катедра „Счетоводство и анализ\" на УНСС. Съдържанието е разработено под научната редакция на проф. д-р Снежана Башева, декан на Финансово-счетоводния факултет на УНСС и ръководител катедра „Счетоводство и анализ\" и е рецензирано от доц. д-р Емил Хърсев и Деян Василев.„Този учебник е много български, защото грешките, които допускаме ние в България в управлението на личните си финанси са специфични. Ние проявяваме недостатъчна финансова грамотност, съчетана с финансова наивност. В комбинация, тези два фактора създават условия за доста проблеми, защото личните финанси са личните ни финансови избори във връзка с важните събития в живота ни, а българската народопсихология в лицето на пословиците и поговорките за парите показва, че ние повтаряме финансовите си грешки. Затова и в структурата на учебника липсва една глава и това е главата за инвестициите.Съдържанието е предназначено за студенти неикономисти и на етапа от живота им, в който те изучават тази дисциплина, трябва да се концентрират най-вече в натрупване на знания, с цел максимизиране на доходите в бъдеще време - суфистицираните продукти и услуги са нещо, с което е подходящо да се запознаят на следващ етап.\" - сподели водещият автор на учебника, доц. д-р Даниела Бобева.Информацията в учебника е съобразена с характеристиките на възрастовата група на студентите и финансовите продукти и услуги, които те използват. Примерите касаят ежедневни ситуации, пред които се изправят младите хора, и обхващат теми, свързани с бюджетиране, спестяване, пенсионно осигуряване и животозастраховане, видове кредити и платежни услуги. Всяка глава започва с теория, след което авторите правят обзор на тенденциите в България, като се опират на институционалната и на правната рамка, свързани с конкретната тема. Структурата на всяка от главите завършва с анализ кои са най-често срещаните грешки в потребителското поведение и експертен съвет кога към какви услуги е разумно да се насочим.Като старт на работата си по проекта преди година, JA България организира кратка анкета сред студенти от неикономически специалности, за да разбере повече за отношението и опита им с финансови продукти и услуги. Допитването ясно идентифицира нуждата и желанието на младите хора в университетите за специализирано  образование в сферата на личните финанси.„Проведената анкета сред студенти от неикономически специалности преди старта на проекта показа, че 84% вярват, че са им необходими допълнителни знания за управлението на личните им финанси във всяка една от сферите, застъпени в настоящия учебник. За NN създаването на образователни възможности е важен приоритет и се стремим да споделяме знания, опит и умения в областта на личните финанси, като така допринасяме за финансовия просперитет, и за реализирането на житейските и професионалните цели на повече младежи. През годините, самостоятелно или съвместно с партньори, сме реализирали много проекти, насочени към подобряване на финансовата грамотност на ученици от началното и средното образование, сред които издаването на книгите: „Къде растат парите?\" и „За да ви служат добре парите\" , както и разработването на две ръководства „За парите и други важни неща\" с финансови работилници за учители, деца и родители. Радваме се, че с настоящия проект можем да отговорим на желанието и на българските студенти от повече знания  в сферата на личните финанси. Настоящият учебник ще помогне на повече младежи да разберат, планират и управляват по-умело личните си финанси и по този начин да бъдат по-успешни и удовлетворени.\" - сподели Николай Стойков, главен изпълнителен директор на NN България, които са корпоративният партньор на проекта.Обучението на студентите започва в 6 университета в страната през втория (летен) семестър на тази академична година, както и в първия семестър на следващата 2018/2019 г., в избираеми или факултативни часове или като извънаудиторна заетост. Сред университетите, които пилотно ще въведат новата дисциплина, са СУ „Св. Климент Охридски\", РУ „Ангел Кънчев\", ЮЗУ „Неофит Рилски\" и Университетът по библиотекознание и информационни технологии (УНИБИТ). Съдържанието ще се преподава от специално подготвени университетски преподаватели и до средата на 2019 г. ще предостави теоретични знания и практически умения за управлението на личните финанси на поне 600 студенти. Важен обучителен елемент ще бъде участието на бизнес доброволци от NN България, които ще се включват в проекта с открити лекции по практически теми и казуси, свързани с управлението на личните финанси. През следващата академична година учебникът „Лични финанси: Въведение\" ще бъде представен освен в университети и под формата на открити обучения за студенти, които ще се проведат в София. Предстои организиране и на финансово състезание по модела Иновационен лагер на Джуниър Ачийвмънт, с участие на бизнес доброволци - практици от екипа на NN България, които ще се включат като ментори и жури.  ", "date": "2018.02.14", "title": "За първи път студентите у нас ще изучават лични финанси "}
{"url": "http://www.cross.bg/puteki-povisheni-poveche-1567827.html", "text": "/КРОСС/ Стойностите на 113 клинични пътеки ще бъдат повишени в тазгодишния Национален рамков договор. За увеличението са предвидени 150 милиона лева, обяви председателят на Българския лекарски съюз д-р Венцислав Грозев:\"Всички пътеки, които се изпълняват на нивото на компетентност на общинските болници, са повишени,  предимно в педиатрията, в акушерството и гинекологията, неврологията, пулмологията и Касата е съгласна по този начин да се процедира.\"Грозев допълни, че са договорени и повече средства за профилактика, диспансеризация. Ще има и повече направления за изследвания и образна диагностика в извънболничната помощ.  ", "date": "2018.02.14", "title": "Стойностите на 113 клинични пътеки ще бъдат повишени"}
{"url": "http://www.cross.bg/hranitelen-godishen-magazin-1567828.html", "text": "/КРОСС/ 41-годишен мъж е изпотрошил бутилки с алкохол на стойност 3000 лв. в хранителен магазин, съобщиха от пресцентъра на МВР, цитирани от novini.bg.Инцидентът е станал на 13 февруари около 01:30 ч. в столичен супермаркет на бул. „Черни връх\".Изясняват се обстоятелствата около инцидента. ", "date": "2018.02.14", "title": "41-годишен мъж трошил бутилки с алкохол в хранителен магазин в София"}
{"url": "http://www.cross.bg/sound-zvyk-sistemi-1567812.html", "text": "/КРОСС/ Panasonic представи две нови Sound Bar системи, SC-HTB250 и SC-HTB200, с които разширява своята продуктова гама от аудиосистеми за домашно кино. Изключително компактни, новите широколентови високоговорители са конструирани за лесно инсталиране върху или под поставката на вашия телевизор. Тези тънки и стилни високоговорители съчетават първокласно звучене с първокласен стил, изпълвайки помещението с богат и динамичен звук.Sound Bar системата SC-HTB250 е окомплектована с безжичен суббас, който може да бъде разположен както хоризонтално, така и вертикално, за по-голяма гъвкавост при избора на място. Суббасът е стилен и елегантен, и се вписва перфектно във всеки интериор. Той осигурява звуково усещане, като в истински киносалон. И двата нови модела SC-HTB250 и SC-HTB200 са оборудвани с безжична Bluetooth® технология, позволяваща безжично поточно предаване на музика от смартфон или таблет към вашата Sound Bar система.Изключително компактен дизайн, съчетаващ се идеално с телевизорите PanasonicКомпактният дизайн на двете нови Sound Bar системи се вмества идеално върху или под телевизионната поставка, което позволява безпроблемно гледане и идеална интеграция с вашия телевизор Panasonic. Семплите и елегантни форми на Sound Bar системите се съчетават перфектно с вашия телевизор, без да закриват екрана му, благодарение на тънкия си и стилен профил.При конструирането на Sound Bar системите SC-HTB250 и SC-HTB200 е използван дългогодишният опит на Panasonic в разработването на аудио технологии и озвучителни системи. И двете аудиосистеми възпроизвеждат висококачествен звук, за който е трудно да си представите, че идва от толкова компактно тяло.Възпроизведен от два широколентови говорителя, оборудвани с модерни аудио технологии на Panasonic, реалистичният звук обгръща слушателя с чиста акустика, стереофонични ефекти и невероятна звукова мощ. Двата широколентови 10x4 см. говорителя, специално разработени за компактните тела на системите, пресъздават мощен и висококачествен звук, идеален за телевизионните филми и предавания. Функцията H.bass подсилва ниските честоти, а различни функции, като Virtual Surround (Виртуален пространствен звук) и специални звукови режими, като Музика и Кино, оптимизират акустичните ефекти и придават реализъм на всеки възпроизведен звук.За по-дълбок и качествен звук е достаъчен само безжичния суббас, с който е окомплектована системата SC-HTB250. Предлагащ възможност за вертикално или хоризонтално разположение, безжичният суббас добавя реалистично усещане и въздействие на любимите ви филми и музика.В допълнение, басрефлексната конструкция на SC-HTB250 засилва въздействието на нискочестотния звук.Новите Sound Bar системи са готови за използване навсякъде в дома и могат да бъдат контролирани чрез Bluetooth връзка от широка гама мобилни устройства. Независимо дали слушате интернет радио от таблет или любимата си музика от смартфон, Sound Bar системите са готови за съвместна работа с всяко сдвоено Bluetooth устройство. А ако телевизорът и Sound Bar системата са свързани посредством HDMI CEC технологията, те могат да бъдат управлявани от едно дистанционно управление.Технически характеристики на Sound Bar системите:Основни характеристики на SC-HTB250●\t2.1- канален усилвател●\tИзходна мощност 120W (RMS, 10% THD)●\t2 широколентови говорителя 10 x 4cm●\t1 външен суббас 14cm●\tБасрефлексна конфигурация●\tТехнология Virtual Surround●\tЗвукови режими (стандартен/музика/кино) ●\tBluetooth●\tDolby Digital●\tDTS Digital Surround●\tБезжичен суббас●\tHDMI CEC●\tБезжичен суббас със свободна ориентация (вертикална/хоризонтална) Основни характеристики на SC-HTB200●\t2-канален усилвател●\tИзходна мощност 80W (RMS, 10% THD)●\t2 широколентови говорителя 10 x 4cm●\tБасрефлексна конфигурация●\tТехнология Virtual Surround●\tЗвукови режими (стандартен/музика/кино) ●\tБезжична Bluetooth технология●\tDolby Digital●\tDTS Digital Surround ●\tHDMI CEC ", "date": "2018.02.14", "title": "Panasonic обогатява продуктовата си гама за домашно кино и телевизия с нови Sound Bar системи"}
{"url": "http://www.cross.bg/plocha-mosta-raboti-1567824.html", "text": "/КРОСС/ Подписан е договорът за изпълнение на ремонтно-възстановителните работи на моста над р. Ботуня на път I-1 Монтана - Враца при км 129+355, в района на село Краводер. Инвестицията е за близо 700 хил. лв. и е от бюджета на Агенция „Пътна инфраструктура\".Предвидено е изграждане на ново пътно платно и плоча, хидроизолация и асфалтова настилка. Ще бъдат подменени ограничителните системи, тротоарните блокове и ще се подобри отводняването в участъка от км 129+220 до км 129+458 на път I-1, с обща дължина 238 м. С ремонта на съоръжението ще се повиши безопасността и удобството при пътуване.Съоръжението над река Ботуня е построено преди повече от 35 години - през 1981 г., и досега не е основно ремонтирано. През февруари м. г. бе констатирана повреда на целостта на пътната плоча на моста и необходимост от предприемането на ремонтно-възстановителни работи. Незабавно бяха предприети мерки за възстановяване на компрометираните зони в пътната плоча и асфалтовата настилка.Строително-монтажните дейности ще бъдат изпълнени от „ПЪТИНЖЕНЕРИНГ-М\" АД. Договорът им е на стойност 678 767,09 лв. с ДДС. Строителният надзор ще бъде осъществен от „Интерконсулт\" ЕООД. Техният договор е за 11 040 лв. с ДДС. Срокът за изпълнението на ремонтните дейности е 90 дни. Предвижда се те да стартират при подобряване на метеорологичните условия. ", "date": "2018.02.14", "title": "Близо 700 хил. лв. ще се инвестират в ремонта на моста на път I-1 Монтана - Враца, край село Краводер"}
{"url": "http://www.cross.bg/informatziya-stoiinev-shymen-1567823.html", "text": "/КРОСС/ „Изявлението на главния прокурор потвърждава тезата на БСП, че МВР се ползва за политически натиск върху опозиционните сили. Институциите се ползват за политическа бухалка да притискат хора, които не са членове на ГЕРБ и за нас това е недопустимо\". Това заяви зам.-председателят на ПГ на „БСП за България\" Драгомир Стойнев пред журналисти в парламента. „Кой разпореди на Областна дирекция на МВР-Шумен да иска информация за членове и симпатизанти на БСП и какви действия ще се предприемат от страна на министъра на вътрешните работи?\", попита Стойнев.Той припомни, че преди седмица министър Радев е заявил в парламента, че изпълнява това, което му е предписано от Районна прокуратура. „Оказа, че тя въобще не е изисквала такава информация. Министър Радев излъга, а сега главният прокурор опроверга\", каза още народният представител. Стойнев посочи изявление на главния прокурор Сотир Цацаров по повод действията на Районна прокуратура - Шумен: „Значителна част от информацията, изискана с писмото на директора на ОДМВР - Шумен рег. № 372000-1541/23.01.2018г. от председателя на Общопартийната контролна комисия на БСП, гр. София, излиза извън рамките на предмета на възложената проверка от РП - Шумен и необходимите документи за изясняване на наличието на данни за престъпление по чл. 313 НК. Събирането на тази информация, освен че е неотносимо към предмета на извършваната проверка, не е възлагано по никакъв начин от прокурора и е предприето по инициатива на ОДМВР - Шумен\".„Как е възможно в една демократична държава, страна член на ЕС, да се използват силовите министерства за натиск върху политически противници? Това е скандално\", подчерта зам.-председателят на ПГ на „БСП за България\". Той уточни, че едно е да се иска информация дали даден човек е бил член на партията в определен период, друго е да се изисква вътрешна информация, като протоколи от събрания, стратегии и кой какво е говорил. „Остро осъждаме поведението на вътрешния министър и искаме да се предприемат конкретни действия. Да дойде в парламента и да даде обяснения- как са предприети тези действия и кой поръча на областната дирекция такива предписания и да изисква такава информация. Това е инициатива на някого и начин да се ползват службите за всяване на страх сред членове и симпатизанти на БСП\", каза още Драгомир Стойнев.  ", "date": "2018.02.14", "title": "Стойнев: Главният прокурор потвърди тезата на БСП - МВР се ползва за политически натиск върху опозицията"}
{"url": "http://www.cross.bg/leva-hilyadi-vuznagrazhdenie-1567817.html", "text": "/КРОСС/ Председателят на Комисията за финансов надзор Карина Караиванова ще получава основно месечно възнаграждение в размер на 13 хиляди 146 лева. Това става ясно от съобщение, изпратено до медиите, съгласно ангажимент на Караиванова да оповести новите възнаграждения на ръководството и служителите на комисията след промяната в закона и в модела на финансиране на КФН, осигурявано изцяло от събираните от бизнеса такси.Основното възнаграждение на заместник-председателите ще бъде в размер на 12 хиляди 003 лева. Членът на КФН ще получава 11 хиляди 432 лева.В специализираната администрация средното възнаграждение на директориите на дирекции ще възлезе на 5 хиляди 133  лева.Актюерите, на които ще се разчита да вдигнат ефективността на застрахователния надзор, ще получават средно по 4 хиляди 500 лева, след като бъдат наети от комисията.Средното основно възнаграждение на главните експерти е определено на 2 хиляди 893 лева, на старши експерти на 1 989 лева, а на младши експерти на 1 472 лева.Възнагражденията в КФН са определени чрез Вътрешни правила за работна заплата, публикувани на сайта на комисията. ", "date": "2018.02.14", "title": "13 146 лева заплата за председателя на КФН"}
{"url": "http://www.cross.bg/miro-predstavya-pesen-za-teb-1567811.html", "text": "/КРОСС/ Всеки ден е нова възможност да покажем на човека до нас колко е специален.Днес имаме и чудесен повод!\"Песен за теб\" на Миро е неговата \"валентинка\", а Вие можете да я адресирате към Вашата Любов.\n\t\t\t\t\tЧестит Празник на Любовта и на виното!Честит Свети Валентин и Наздраве!Миро Песен За ТебМузика и текст: МироАранжимент: Живко ПетровАнимация: Николай Кирков/Enter StudioEmma Music/IMPERIUM MAGNUM 2018  ", "date": "2018.02.14", "title": "Миро представя: Песен за теб "}
{"url": "http://www.cross.bg/letishteto-hiiitroy-terminal-1567816.html", "text": "/КРОСС/ Инцидент предизвика евакуация на пътници на лондонското летище \"Хийтроу\", пише вестник \"Дейли телеграф\".Според разпространяваната информация става въпрос за катастрофа между два автомобила на летището. Двама служители на летището са пострадали. Единият от ранените е на около 40-годишна възраст. Той е откаран в болница в Западен Лондон, а състоянието на другия пострадал не е известно. По-късно бе съобщено, че единият от пострадалите е починал.Катастрофата е станала около 08,00 часа местно време на Терминал 5.Стотици пътници са принудени да останат на самолетите. Мнозина се оплакват от объркване и забавяне.Повече от 20 полета са забавени тази сутрин, повечето от Терминал 5. Някои са задържани с повече от час.Занимаваме се със сериозен инцидент с два автомобила на летището, обявиха от \"Хийтроу\".  ", "date": "2018.02.14", "title": "Катастрофа наложи евакуацията на летище \"Хийтроу\" "}
{"url": "http://www.cross.bg/nelk-izvurshvat-komisiya-1567814.html", "text": "/КРОСС/ Депутатите приеха на второ четене промени в Закона за здравето, според които отпадна забраната членовете на Териториалните експертни лекарски комисии (ТЕЛК) и на Националната експертна лекарска комисия (НЕЛК) да упражняват дейности, които подлежат на техен контрол, както и да извършват консултативна дейност, свързана с вида и степента на увреждане, временната неработоспособност и трайно намалената работоспособност.Досега беше забранено медиците в комисиите да имат право да консултират пациенти. Идеята е по този начин да се преодолее проблемът с недостига на специалисти.С новите текстове се създава възможност при извършване на медицинската експертиза в съставите на ТЕЛК и НЕЛК да могат да участват и лекари, които извършват лечебна и диагностична дейност.Предвиждат се ограничения единствено по отношение на участието в състава на комисиите на лекар, който е свързан с конкретно освидетелствано лице. В тези случаи лекарите ще са длъжни да си направят отвод от участие в конкретното заседание на съответната експертна лекарска комисия.С промените отпада изискването в специализираните състави на НЕЛК задължително да се включва лекар-представител на Националния осигурителен институт (НОИ).Целта на промените е да се преодолее липсата на специалисти, желаещи да работят в системата на медицинската експертиза, посочват вносителите.В срок до два месеца от влизането в сила на този закон специализираните състави на НЕЛК трябва да се приведат в съответствие с новите изисквания. ", "date": "2018.02.14", "title": "Лекарите от ТЕЛК и НЕЛК ще могат да работят и на друго място"}
{"url": "http://www.cross.bg/opasnost-stepen-lavini-1567819.html", "text": "/КРОСС/ Две лавини в Банско затрупаха четирима души.При първата двама успяват сами да се спасят, а един сноубордист е изваден от планинската спасителна служба. Карал е извън пистите.Един човек се издирва след втора лавина в района. Обявена е най-високата степен от лавинна опасност.Заради двете лавини в скизоната е обявена най-висока степен за лавинна опасност.  ", "date": "2018.02.14", "title": "Лавини затрупаха четирима в Банско (обновена)"}
{"url": "http://www.cross.bg/koryptziyata-smyatat-pravi-1567821.html", "text": "/КРОСС/ Корупцията в България нараства и не се прави достатъчно за ограничаването й. Изводите са от ново национално представително проучване на агенция „Афис\", осъществено в периода 8-12 февруари тази година.Кои са най-корумпираните сфери? Участниците в проучването ги подреждат така: правосъдие, митници, здравеопазване, полиция и корупцията в министерствата.След това са общинските администрации, държавните фирми, частните фирми и образованието.Според запитаните корупцията е най-разпространена в момента - над 40% мислят така. 20 на сто смятат, че корупцията е била в разгара си в началото на прехода. Почти толкова не могат да определят кога?Изводът, който извеждат социолозите е, че корупцията не слиза от дневния ред на обществото и продължава да ерозира доверието в управляващите.Почти половината от пълнолетното население - 49%, са на мнение, че злоупотребата с публичната власт за лични цели нараства. Обратната оценка, че намалява, дават едва 9%. 34% смятат, че тя остава на същото ниво. Още 8% се затрудняват да преценят.Сред 78%, които смятат, че се прави недостатъчно, преобладава по-рязката модалност - прави се „съвсем недостатъчно\" (47%), а само 31% са по-умерени в преценката си: „прави се като цяло недостатъчно\". Аналогично на другия полюс сред споменатите 13%,  разпределението е следното - 3% са на мнение, че правеното е „съвсем достатъчно\", а далеч повече - 10% преценяват, че усилията са „донякъде достатъчни\", уточняват от „Афис\".Независимо от интерпретациите, въпросът за вината априори ерозира доверието в управляващите. Сигнал към тях е фактът, че дори гласувалите за управляващата коалиция на последните парламентарни избори не виждат ефективни стъпки. 66% от подкрепилите ГЕРБ смятат, че се прави недостатъчно, а на обратното мнение са 24%. Аналогично е разпределението при избралите бюлетината на Обединените патриоти (71% на 17%).Ретроспективните данни на предишни изследвания на \"Афис\" показват, че през 2016 г. само около 8% са посочвали корупцията сред двата най-важни въпроси за България. От края на 2017 обаче този дял „скача\" на около 20%, а в месеците след мартенските избори миналата година вече се колебае между 22 и 27%.Данните показват например, че тъкмо хората, които преценяват, че живеят „по-зле от другите хора\", значително по-често от средното (+ 9%) смятат, че корупцията расте. При онези, които очакват и след година да живеят още по-зле от сега, делът е 61%, т.е. надвишава средния с 12%. ", "date": "2018.02.14", "title": "„Афис”: Корупцията в България нараства"}
{"url": "http://www.cross.bg/sc-hc-sc-hc-zvyk-1567813.html", "text": "/КРОСС/ Panasonic представи нови модели от серията микросистеми HC, с които затвърдява лидерската си позиция на европейския пазар за Hi-Fi микросистеми. Водещият модел SC-HC2020 с вграден Google Chromecast и другите модели (SC-HC300 и SC-HC200) са поместени в компактни тела, хармонизиращи със съвременния стилен интериор, и възпроизвеждащи изключително качествен звук, въпреки компактните си размери.Благодарение на вградения Google Chromecast, SC-HC2020 ви дава възможност да слушате музика не само от CD и радио, но ви предоставя достъп и до изключително широк спектър от музикални услуги чрез приложения като Spotify, Google Play Music, TuneIn Radio и Deezer. Можете с лекота да предавате поточно любимата си музикална услуга или подкаст от смартфон или друго мобилно устройство. Постигнато е изключително качествено звучене, каквото самите изпълнители биха искали да бъде, тъй като вграденият Chromecast осигурява поточно предаване директно от облака и предлага съвместимост с източници на звук с висока резолюция.Функцията за синхронизиране в няколко стаи ви позволява да възпроизвеждате една и съща песен едновременно с няколко съвместими високоговорителя из цялата къща. Също така, SC-HC2020 ви дава възможност да използвате телефона си, докато слушате музика. Можете да отговорите на телефонно обаждане или да изпратите текстово съобщение, без да прекъсвате музиката, която се възпроизвежда на високоговорителите и без да изтощавате батерията на телефона си.В комбинация с високоговорител, поддържащ Google Assistant, SC-HC2020 може да бъде управлявана с гласови команди посредством безжичния високоговорител Panasonic SC-GA10, който беше успешно представен на изложението IFA 2017 и от началото на тази година се предлага в Европа. Използвайте гласови команди чрез микрофона, вграден в SC-GA10, да възпроизвеждате лесно  подкастове и поточно предавани данни от услуги, като Google Play Music и Spotify, от SC-HC2020.Режимът за стенен монтаж на SC-HC2020 оптимизира звученето, когато системата е монтирана на стена. При стенен монтаж има по-малко препятствия за реверберацията, благодарение на по-високата позиция на високоговорителите. Също така, звуковото качество се променя поради близостта на задната стена. Режимът за стенен монтаж оптимизира възпроизвеждания звук чрез цифрова обработка на сигналите и подходящи тон-корекции, за да осигури ефективно изпълване на помещението с възможно най-добрия звук.8-сантиметровите широколентови говорители, вградени в компактното тяло на SC-HC2020, осигуряват изключително музикално изживяване с истински Hi-Fi звук в цялата стая. Те са допълнени от уникалния извит акустичен порт, наречен Twisted Acoustic Port, който усилва резонансите, за да се възпроизвежда по-дълбок и мощен бас - изключително впечатляващ за толкова компактен високоговорител. SC-HC300 и SC-HC200 използват 8-сантиметрови широколентови говорители за възпроизвеждане на чист звук без изкривявания, от тънко и стилно тяло.Изчистеният и компактен дизайн, характерен за всички нови модели микросистеми от серията HC (SC-HC2020, SC-HC300 и SC-HC200), се съчетава с интериора на всяка стаята и се вписва перфектно във вашия начин на живот, предоставяйки най-доброто Hi-Fi звуково изживяване.Със SC-HC300 и SC-HC200 се възпроизвежда CD и радио, а също така и други музикални източници чрез Bluetooth връзка. Освен това SC-HC300 е оборудвана с функция за автоматично възпроизвеждане посредством AUX входа, която дава възможност да се слуша музика от различни източници. Достатъчно е да се свърже аудио устройство или устройство за поточно предаване на данни, като Chromecast Audio, към AUX-IN входа. Дори ако SC-HC300 е изключена, аудио сигналът от устройството ще бъде разпознат, микросистемата ще се включи автоматично и ще започне да възпроизвежда музиката, подавана към AUX входа.SC-HC300 и SC-HC200 ще позволят на всеки да се наслади на разнообразна музика, високо качество на звука и отлична свързаност.Технически характеристики на микросистемите от серията HC:Основни характеристики на SC-HC2020Висококачествен звук●\tИзходна мощност  40 W (RMS)●\tДигитален усилвател LincsD-Amp от 3-то поколение●\tДва 8cm широколентови говорителя●\tДва извити акустични порта Twisted Acoustic Port●\tФункция D. Bass●\tРежим за стенен монтаж●\tТехнология Bluetooth Re-MasterИнтелигентни функции●\tВграден Chromecast●\tBluetooth и Wi-Fi свързаност●\t5 бутона за предварително зададени настройки●\tFM радио / DAB+●\tRDS система за радиоданни●\tПриложение Panasonic Music Control (iOS / Android)Дизайн●\tВъзможност за стенен монтаж●\tТекстилна мрежа●\tТънък и стилен дизайнОсновни характеристики на SC-HC300Висококачествен звук●\tИзходна мощност  20W (RMS)●\t2-канален дигитален усилвател (LincsD-Amp)●\tДва 8cm широколентови говорителя●\tСилен магнит●\tФункция D. Bass●\tЗвуков режим за пространствен звук●\tТехнология Bluetooth Re-MasterИнтелигентни функции●\tBluetooth свързаност●\tFM радио / DAB+ (само при SC-HC302)●\tRDS система за радиоданни●\tАвтоматично възпроизвеждане от AUX-IN входДизайн●\tВъзможност за стенен монтаж●\tПерфорирана мрежа●\tТънък и стилен дизайнОсновни характеристики на SC-HC200Висококачествен звук●\tИзходна мощност  20W (RMS)●\tДва 8cm широколентови говорителя●\tФункция D. Bass●\tЗвуков режим за пространствен звук●\tТехнология Bluetooth Re-MasterИнтелигентни функции●\tBluetooth свързаност●\tFM радио●\tRDS система за радиоданниДизайн●\tЕлегантен и компактен дизайн ", "date": "2018.02.14", "title": "Новите свързани и гласово управляеми Hi-Fi системи на Panasonic, идеални за модерния начин на живот"}
{"url": "http://www.cross.bg/shymen-proverka-prokyratyra-1567822.html", "text": "/КРОСС/ Няма нарушения в работата на Районна прокуратура - Шумен по сигнала за документно престъпление от член на БСП.Това се казва в становище на главния прокурор Сотир Цацаров във връзка с изявлението на председателя на БСП Корнелия Нинова. Припомняме, на 8 февруари 2018 г. на брифинг в Народното събрание социалистите поискаха да се направи проверка на работата на Районна прокуратура - Шумен, която от своя страна е работила по сигнал срещу член на БСП. Социалистите тогава обвиниха институциите - прокуратура и полиция - в политическа репресия.\"Действията на Районна прокуратура - Шумен по образуване на преписката, разпределението й и разпореждането за възлагане на проверка, с оглед данни за престъпление по чл. 313 НК, са в съответствие с функционалните задължения на прокурорите и са извършени при спазване изискванията на чл. 145, ал. 1, т. 3 от Закона за съдебната власт\", гласи становището на прокуратурата от днес.В становището обаче се посочва, че значителна част от информацията, изискана с писмото на директора на ОДМВР - Шумен, от председателя на Общопартийната контролна комисия на БСП, гр. София, излиза извън рамките на предмета на възложената проверка от РП - Шумен и необходимите документи за изясняване на наличието на данни за престъпление по чл. 313 НК.Според проверяващите събирането на тази информация не е съотносимо към предмета на извършваната проверка, както и не е възлагано по никакъв начин от прокурора. Това е предприето по инициатива на ОДМВР - Шумен.Главният прокурор е изпратил копия от изготвения доклад от проверката на подателя на сигнала и на министъра на вътрешните работи.Припомняме, че след брифинга на БСП в парламента,  също на извънреден брифинг вътрешният министър Валентин Радев обясни, че проверката е тръгнала от социалист, който подал сигнал срещу партийния си другар.Вътрешният министър отхвърли обвиненията за превишени пълномощия от страна на служители на МВР и призова, ако от БСП \"имат вътрешни проблеми, да си ги решават по друг начин, но без на намесват полицията\". ", "date": "2018.02.14", "title": "Цацаров прехвърли тревогите на БСП в Шумен към Валентин Радев"}
{"url": "http://www.cross.bg/kola-se-zapali-pred-parlamenta-1567820.html", "text": "/КРОСС/ Кола пламна пред парламента тази сутрин. Шофьорът не е пострадал, а движението в района беше временно затруднено.Пристигналите на място екипи на пожарната са изгасили бързо огъня.Очевидци разказват, че намесата на пожарникарите и полицията е била изключително бърза. ", "date": "2018.02.14", "title": "Кола се запали пред парламента"}
{"url": "http://www.cross.bg/dvete-prevozvachi-chastni-1567818.html", "text": "/КРОСС/ Подобряване на качеството на железопътната услуга и увеличаване на превозите на пътници и товари бяха акцентите в разговорите между ръководствата на турската държавна железница (TCDD) и Национална компания „Железопътна инфраструктура\" (НКЖИ). Турската делегация, водена от генералния директор Иса Апайдън, бе на работно посещение в страната ни от 12 до 14 февруари.Още в първия ден на визитата двете делегации посетиха интермодалния терминал в гр. Пловдив. Обсъдени бяха възможностите за сътрудничество на български и турски частни превозвачи в областта на интермодалните превози, превозите на цели камиони с кабини, достъпа на превозвачи от двете страни до терминалите на всяка страна.Двете страни се споразумяха за взаимодействие за получаване на лицензи от български частни превозвачи, както и от такива от турски частни превозвачи, с цел опериране на територията на двете държави.Договорено беше създаването на работна група, която да следи за безпроблемната работа на граничния преход Капъкуле-Свиленград. Тя ще проследява приемането и предаването на влаковете от двете страни, както и ще спомага за разрешаването на всякакви въпроси, касаещи безпроблемната работа на граничния преход с цел увеличаване на жп трафика между България и Турция.  Обсъдени бяха възможностите за изграждане на мостове и тунели и опитът на турските железници в тази област, необходимостта и желанието от турска страна за превоз на пътници по направлението Истанбул-Белград.Дискутирани бяха въпросите за комбинираните превози и наличието на специализирани вагони за тяхното извършване, както и въпросите, свързани с инфраструктурните такси и мерките за поощряване на този вид превози.НКЖИ отчете реализирани приходи за 2017 г. от събрани инфраструктурни такси в размер на 57 500 000 лева. Спрямо миналата година това е увеличение с близо 3 млн. лева, което е добър знак за повишен ръст основно на товарния трафик по жп инфраструктурата. По железопътната мрежа на България оперират 15 лицензирани жп превозвача - 14 товарни и 1 пътнически.„Надявам се, че приятелските и колегиални отношения между двете администрации ще допринесат за по-качествена железопътна услуга в направлението Изток-Запад\", заяви генералният директор на НКЖИ инж. Красимир Папукчийски в края на работните срещи. ", "date": "2018.02.14", "title": "Увеличаване на жп трафика между България и Турция обсъдиха турските държавни железници и НКЖИ"}
{"url": "http://www.cross.bg/litza-trimesechie-protzentni-1567801.html", "text": "/КРОСС/ Коефициентът на икономическа активност за населението на възраст 15 - 64 навършени години е 71.6% - с 3.6 процентни пункта по-висок в сравнение с четвъртото тримесечие на 2016 година.Коефициентът на заетост за населението на възраст 15 - 64 навършени години е 67.5%, като в сравнение със същото тримесечие на 2016 г. се увеличава с 4.1 процентни пункта.Коефициентът на безработица е 5.6%, или с 1.1 процентни пункта по-нисък в сравнение с четвъртото тримесечие на 2016 година.Икономически неактивните лица на възраст 15 - 64 навършени години са 1 301.5 хил., или 28.4% от населението в същата възрастова група. От тях 98.3 хил., или 7.6%, са обезкуражени лица.През четвъртото тримесечие на 2017 г. общият брой на заетите лица на възраст 15 и повече навършени години е 3 167.6 хил., от които 1 704.3 хил. са мъже и 1 463.3 хил. - жени. Относителният дял на заетите лица от населението на възраст 15 и повече навършени години е 52.3%, като в сравнение със същото тримесечие на 2016 г. се увеличава с 3.1 процентни пункта. При мъжете този дял е 58.6%, а при жените - 46.5%.През четвъртото тримесечие на 2017 г. в сектора на услугите работят 1 990.3 хил., или 62.8% от всички заети лица. В индустрията са заети 966.7 хил. души (30.5%), а в селското, горското и рибното стопанство - 210.7 хиляди (6.7%).От всички заети 3.5% (112.0 хил.) са работодатели, 7.6% (241.2 хил.) - самостоятелно заети лица (без наети), 88.1% (2 790.4 хил.) - наети лица, и 0.8% (24.0 хил.) - неплатени семейни работници. От общия брой на наетите лица 2 108.7 хил. (75.6%) работят в частния сектор, а 681.6 хил. (24.4%) - в обществения.С временна работа са 110.2 хил., или 3.9% от наетите лица. През четвъртото тримесечие на 2017 г. заетостта в отделните възрастови групи е следната: Заетите лица на възраст 15 - 64 навършени години са 3 091.3 хиляди. Коефициентът на заетост за населението в същата възрастова група е 67.5% (71.7% за мъжете и 63.2% за жените).Коефициентът на заетост за населението на възраст 15 - 29 навършени години е 42.5% (48.1% за мъжете и 36.5% за жените).Коефициентът на заетост за населението на възраст 20 - 64 навършени години е 72.1%, съответно 76.6% за мъжете и 67.5% за жените. Спрямо четвъртото тримесечие на 2016 г. този коефициент е по-висок с 4.4 процентни пункта, като увеличението при мъжете е с 4.9 процентни пункта, а при жените - с 3.9 процентни пункта.Заетите лица на възраст 55 - 64 навършени години са 572.1 хил., или 58.7% от населението в същата възрастова група (63.6% от мъжете и 54.3% от жените). В сравнение с четвъртото тримесечие на 2016 г. коефициентът на заетост за населението на възраст 55 - 64 години се увеличава с 4.0 процентни пункта, като увеличението при мъжете и жените е съответно с 5.2 и 2.9 процентни пункта.През четвъртото тримесечие на 2017 г. броят на безработните лица е 189.3 хил., а коефициентът на безработица - 5.6%, като в сравнение с четвъртото тримесечие на 2016 г. броят на безработните лица намалява с 11.9%, а коефициентът на безработица - с 1.1 процентни пункта.През същия период коефициентът на безработица намалява с 1.2 процентни пункта при мъжете и с 0.8 процентни пункта при жените, като през четвъртото тримесечие на 2017 г. достига почти еднакви стойности за мъжете и жените (съответно 5.6 и 5.7%). От общия брой на безработните лица 101.4 хил. (53.6%) са мъже и 87.9 хил. (46.4%) - жени. От всички безработни лица 16.8% са с висше образование, 48.0% - със средно, и 35.2% - с основно или по-ниско образование. Коефициентите на безработица по степени на образование са съответно 3.1% за висше образование, 4.7% за средно образование и  16.6% за основно и по-ниско образование.През четвъртото тримесечие на 2017 г. продължително безработни (от една или повече години) са 105.2 хил., или 55.6% от всички безработни лица. Коефициентът на продължителна безработица е 3.1%, като в сравнение с четвъртото тримесечие на 2016 г. намалява с 0.8 процентни пункта. Коефициентът на продължителна безработица е съответно 3.2% за мъжете и 3.1% за жените. От общия брой на безработните лица 33.2 хил., или 17.5%, търсят първа работа.През четвъртото тримесечие на 2017 г. коефициентът на безработица за възрастовата група 15 - 29 навършени години е 9.4% - с 3.0 процентни пункта по-нисък в сравнение с четвъртото тримесечие на 2016 година. При мъжете коефициентът на безработица (15 - 29 навършени години) намалява с 2.5 процентни пункта, а при жените - с 3.7 процентни пункта, като достига съответно 9.5% за мъжете и 9.3% за жените. ", "date": "2018.02.14", "title": "5.6% е коефициентът на безработица в края на 2017"}
{"url": "http://www.cross.bg/pytin-poroshenko-razgovora-1567803.html", "text": "/КРОСС/ Руският президент Владимир Путин е разговарял по телефона с украинския си колега Петро Порошенко.Разговорът се е състоял във вторник и е бил по инициатива на украинската страна.Говорителят на Путин Дмитрий Песков потвърди информацията, съобщи РИА Новости.По думите му в рамките на разговора Порошенко е изразил съболезнованията си във връзка с падналия руски самолет край Москва и обявил готовността си да си взаимодействат по линия на завода производител за изясняване на причините за катастрофата.Според украинските медии обаче разговорът между Путин и Порошенко е бил доста дълъг, а поводът бил годишнината от подписването на Минското споразумение.От пресслужбата на украинския президент обясняват за ZN.UA, че поводът за разговора бил за освобождаване на украинските заложници и в частност разменянето на пленници и освобождаване на украински военни от окупираните територии.По време на разговора е обсъдена и срещата на външните министри от страните от Нормандската четворка, планирана за 16 февруари в Мюнхен. ", "date": "2018.02.14", "title": "Путин и Порошенко проведоха телефонен разговор"}
{"url": "http://www.cross.bg/deloto-georgi-hristov-1567799.html", "text": "/КРОСС/ Стартът на делото КТБ бе отложен за пореден път. Причината е неявяване на един от подсъдимите Георги Христов, който за втори път не присъства заради болест.Заради неявяването му в залата съдът го глоби с 1000 лв.Другият подсъдим Цветан Василев е получил обвинителния си акт и призовката да се яви в съда, но заради воденото срещу него екстрадиционно дело той не може да присъства в зала. Пречката да не се даде ход на делото обаче не е неговото отсъствие, а това на Георги Христов.Прокуратурата обяви, че ще измисли начин в отсъствието на Цветан Василев да се води процеса.Насроченото за утре дело няма да се състои, защото не се знае дали Георги Христов ще се яви в зала, като следващото заседание е насрочено за 27 февруари. ", "date": "2018.02.14", "title": "Пореден фалстарт за делото КТБ"}
{"url": "http://www.cross.bg/mezhdyrechki-sofiya-bulgariya-1567804.html", "text": "/КРОСС/ След дълго боледуване е починал Петър Междуречки, бивш кмет на София за 8 години - от 27 март 1978 до 19 юни 1986 г., предаде \"24 часа\".Междуречки е роден е на 2 май 1934 г. в Неврокоп в семейството на Александър и Мара Междуречки. Дядо му Гоце Междуречки е деец на ВМОРО и произхожда от Междурек, Кукушко. Баща му става по-късно съдия в Народния съд.През 1936 г. семейството се мести в София. Член е на БКП от 1965 г. В гимназията е председател на дружеството на българо-съветската дружба. През 1957 г. завършва Юридическия факултет на Софийския университет, а след това науки и външна търговия в Западен Берлин. През 1962 г. постъпва на работа в Министерството на външните работи. Междуречки завършва международни отношения в Москва през 1965 г. След това работи като аташе и трети секретар. От 1968 г. е завеждащ стокообмена при търговското представителство на България във ФРГ. През 1971 г. става старши инструктор в отдел „Външна политика и международни връзки\" при ЦК на БКП. В периода 1974 - 1978 г. е посланик на България във ФРГ. Кмет е на София от 1978 до 1986 г. След това от 1986 до 1991 г. е посланик на България в ГДР.По време на мандата му се оправят булевардите „Александър Стамболийски\", „Драган Цанков\", „Ботевградско шосе\", както и Околовръстният път.Поклонението ще се състои на 17 февруари от 12:30 часа в Ритуалната зала на Централните софийски гробища.  ", "date": "2018.02.14", "title": "Почина бившият кмет на София Петър Междуречки"}
{"url": "http://www.cross.bg/trump-imigranti-federalniyat-1567805.html", "text": "/КРОСС/ Федералният съд в Ню Йорк блокира решението на президента Доналд Тръмп за отмяна на програмата, която позволява на млади имигранти, дошли незаконно с родителите си в Съединените щати, да учат и работят в страната.Това е второ подобно съдебно решение по казуса.През януари федерален съдия от Сан Франциско взе решение срещу отмяната на тази програма, от която се възползват над 700 хил. имигранти.Когато отмени мярката през септември, Тръмп даде на Конгреса шест месеца да приеме закон, който да я замени. Конгресмените обаче все още не успяват да се разберат.Вчера Тръмп напомни, че крайният срок за това изтича на 5 март.  ", "date": "2018.02.14", "title": "Федералният съд отново блокира исканата от Тръмп отмяна на програмата за имигранти "}
{"url": "http://www.cross.bg/fyrni-panasonic-hlyab-1567807.html", "text": "/КРОСС/ Panasonic с гордост представя новите си кухненски електроуреди, предназначени за приготвяне на здравословна прясна храна в удобството на вашия дом. Сред тези уреди са пет нови модела микровълнови фурни от серията Slimline, които правят готвенето лесен и удобен процес за заетите семейства и любителите кулинари. Освен това, за пръв път ще бъде показан прототип на хлебопекарна, проектирана в Европа и съобразена с вкусовете на европейските потребители.Създаването, споделянето и консумацията на здравословна прясна храна е чудесен начин да накарате вас и вашите близки да почувстват пълен комфорт, отвътре навън, затова предоставянето на уреди, с които е възможно приготвянето й в условията на натоварен начин на живот, е в основната на последните иновации на Panasonic.Най-новите микровълнови фурни в портфолиото на Panasonic са конструирани, така че да окажат голямо влияние върху приготвянето на храна, като същевременно заемат по-малко място на кухненския плот. Серията микровълнови фурни Slimline се характеризира с компактен дизайн, постигнат чрез преместване на вентилатора от задната в горната част на фурната, което позволява увеличаване на вътрешния обем и използване на по-голяма въртяща се поставка. Благодарение на това, въртящата се поставка при новите модели от серията Slimline е с диаметър 34 см., като самата микровълнова фурна заема с 20% по-малко място на кухненския плот, в сравнение с предишните модели.С новите модели се пести не само място на кухненския плот, но също така време и усилия при приготвянето на прясна храна само с едно натискане на бутон.Всеки модел от серията е предназначен за приготвяне на прясна гурме храна с максимално удобство, пряк резултат от използването на инверторна технология. Тази иновация, създадена с прочутата японска прецизност на Panasonic, дава възможност за контролирано, нежно и равномерно приготвяне на храната за по-бързи и качествени резултати. Инверторната технология осъществява непрекъснат прецизен контрол на мощността, което означава постоянно и равномерно готвене - изключително полезно за родителите, които се нуждаят от подгряване на бебешка храна, или за тези, които се нуждаят от надеждна микровълнова фурна, на която могат да поверят приготвянето на храната, докато продължават ежедневните си дейности. Деликатните храни също се готвят оптимално, като се запазват полезните им хранителни вещества.Семействата също така могат да се възползват от новото детско меню „Junior\", внедрено в серията Slimline. Менюто „Junior\" (модели за Великобритания: NN-CD58J (неръждаема стомана), NN-CT57J (сребрист), NN-CT56J (черен), NN-CT55/54J (бял)) съдържа осем лесни автоматични програми, специално разработени за бързо готвене в помощ на заетите родители и за извличане на максимума от рецептите за прясна и здравословна храна. Приготвянето на бебешки плодови и зеленчукови пюрета, здравословна закуска за училище, любимите на цялото семейство макарони на фурна или палачинки, и размразяването на замразени ястия вече няма да ви отнема ценно време, благодарение на новите микровълнови фурни от серията Slimline.Ароматът на прясно изпечен хляб неизменно създава усещане за домашен уют, а сега тази привилегия ще стане още по-достъпна и възможна, след като Panasonic представи напълно нов прототип хлебопекарни.Хлебопекарната Hardcrust на Panasonic ще комбинира усещането за домашен уют с удовлетворението от нарязването на прясно изпечен хрупкав хляб, приготвен от вас, докато сте на работа, реализирате ежедневните си задачи или дори докато спите през нощта.Вашите мечти ще се превърнат в реалност, като създавате, споделяте и се наслаждавате на качествен домашен хляб в комфорта на собствената ви кухня. Многобройните програми за печене позволят приготвянето на различни видове пресен хляб, подходящи за всякакви поводи, вкусове и предпочитания: от безглутенов хляб до собствен конфитюр.Създаването на собствен хляб с едно натискане на бутон има своите предимства. Можете да контролирате продуктите, които се използват, за да водите по-здравословния начин на живот - като например, да намалите захарта, съдържаща се в хляба, който купувате. Освен това, за цялостния ви комфорт, стресът от месенето и втасването на тестото е напълно елиминиран.Новата хлебопекарна ще се предлага на пазара от есента на 2018 г. с модерен и елегантен дизайн в два цвята (черно и бяло), идеално съчетаващ се със съвременния кухненски интериор.   ", "date": "2018.02.14", "title": "Panasonic представя микровълнови фурни Slimline и прототип на нова хлебопекарна"}
{"url": "http://www.cross.bg/sustezanieto-kilometra-loshoto-1567800.html", "text": "/КРОСС/ Силните ветрове в Пьонгчанг станаха причина за отлагането и на състезание по биатлон. Дисциплината 15 километра индивидуално при жените също не може да се състои по план заради лошото време в Южна Корея в сряда.Очаква се състезанието да бъде проведено в четвъртък. В него трябва да участват българките Десислава Стоянова, Емилия Йорданова, Нина Кадева и Стефани Попова.\"Не искаме да рискуваме с тези условия, които са неблагоприятни за състезателите и за гостите. Това се усеща особено в индивидуалните надпревари с четири рунда в стрелбата\", заявиха организаторите пред ДПА.Германката Лаура Далмайер е фаворитка в състезанието на 15 километра. ", "date": "2018.02.14", "title": "Отмениха и старта в женския биатлон заради лошото време "}
{"url": "http://www.cross.bg/leva-veliko-turnovo-1567808.html", "text": "/КРОСС/ Електроразпределение Север (старо име ЕНЕРГО-ПРО Мрежи) модернизира и обновява електроразпределителната мрежа на територията на област Велико Търново. Дейностите са част от инвестиционната програма на дружеството за 2017-2018 година, а предвидените средства са около 320 хиляди лева.Осъществената до момента инвестиция на стойност 80 хиляди лева включи подмяна на маслени прекъсвачи с вакуумни във възлови станции \"Западна промишлена зона, \"Базово училище и \"Сушица\".  Други 17 000 лева електроразпределителното дружество вложи в подмяна на трансформатори в подстанции \"Велико Търново\" и \"Дълга лъка\". Обновеното оборудване ще намали технологичните загуби по мрежата в района, захранван от двете подстанции и ще намали риска от възникване на аварии.Електроразпределение Север е стартирала и проект на стойност над 220 хиляди лева за рехабилитация и обновяване на подстанция \"Горна Оряховица Запад\". Предвижда се подмяна на стари маслени прекъсвачи средно напрежение с нови вакуумни, инсталиране на нови цифрови релейни защити на електропроводи и силови трансформатори в подстанцията и други.С инсталирането на ново високотехнологично оборудване в посочените подстанции и възлови станции ще се повиши сигурността на електрозахранване на 15 000 клиенти на електроразпределителното дружество в двата най-големи града в областта - Велико Търново и Горна Оряховица.Планираните от страна на електроразпределителната компания инвестиции в обновяване и модернизиране на мрежата на територията на област Велико Търново през 2018 година ще надхвърлят 6 млн. лева. ", "date": "2018.02.14", "title": "ЕНЕРГО-ПРО модернизира разпределителната мрежа в Търновско за 320 000 лева"}
{"url": "http://www.cross.bg/direktor-predsedatel-eleonora-1567809.html", "text": "/КРОСС/ Правителството определи Елеонора Лилова за председател на Държавната агенция за закрила на детето.Тя е магистър по педагогика и социология от СУ „Св. Климент Охридски\" и е защитила научна степен „доктор\" по управление на образованието в Пловдивския университет „Паисий Хилендарски\".Новият председател на ДАЗД е висококвалифициран експерт и притежава дългогодишен опит като преподавател. През годините на кариерното й развитие е заемала различни длъжности - от начален учител до директор на училище. От 2012 г. е директор на СОУ „Акад. Емилиян Станев\" в София.  ", "date": "2018.02.14", "title": "Елеонора Лилова е новият шеф на Агенцията за закрила на детето"}
{"url": "http://www.cross.bg/nikolov-koryptziyata-nikolaii-1567810.html", "text": "/КРОСС/ „От „БСП за България\" внасяме кандидатурата на Николай Николов за председател на Комисията за противодействие на корупцията и отнемане на незаконно придобито имущество\". Това заяви зам.-председателят на ПГ на „БСП за България\" Жельо Бойчев пред журналисти в парламента. Той подчерта, че изискванията към този пост са изключително високи - професионални и нравствени.„Предложеният от нас кандидат притежава тези качества. Кариерата му се е развивала изключително последователно и последните 15 години от нея, като юрист, той е работил само в тази материя - от 2005 година като член на комисията за установяване на имуществото, придобито от престъпна дейност и от 2011 година до момента, като член на комисията за установяване и предотвратяване на конфликт на интереси\", подчерта той. По неговите думи за всички тези години няма никакви съмнения относно професионалните действия и качества в работата на Николай Николов. „Името му никога не е било забърквано в скандали, въпреки специфичната материя и дейност на тези органи, в които е заемал най-високи ръководни позиции\", каза още Бойчев.Той обясни, че на тази комисия са отредени изключителни правомощия, затова едно от най-важните качества, които трябва да притежава нейният председател, е да доказва, че не се поддава на влияние, натиск и се ръководи единствено и само от закона. „Предлагайки Николай Николов сме стъпили и на квалификацията. Това е човекът, който има пет монографии по тази тема. Той е едно от безспорните имена в научните среди, занимаващи се с тази материя\", посочи зам.-председателят на ПГ на „БСП за България\". Той подчерта, че Николов е автор на първите монографии в България по темата: „Предотвратяване и разкриване на конфликт на интереси. Коментар на нормативната уредба и съдебната практика на Върховен административен съд\" (април 2010 г.), „Конфликтът на интереси по българското право\", април 2012г., „Гражданската конфискация по Закона за отнемане в полза на държавата на незаконно придобито имущество\" (октомври 2012 г.), „Защита срещу неоснователни действия и бездействия на администрацията\" (2014 г) и последната му книга от месец октомври - „Научно-практически коментар на Закона за предотвратяване и установяване на конфликт на интереси\" .„С кандидатурата на Николай Николов ние даваме  шанс на управляващото мнозинство да го подкрепи и да докаже, че са искрени в намеренията си да се борят срещу корупцията. Трябва да се даде ясен знак, че начело на комисията избираме човек, който е професионалист, доказал в своята работа досега, че се ръководи единствено и само от закона\", каза още Жельо Бойчев.„Проблемът с корупцията в България стои и вярвам, че с общи усилия можем да го разрешим\", заяви Николай Николов. „Влизам в състезанието за председател на комисията като професионалист, като експерт в материята, като човек, който през последните 12 години е работил на ключови постове в материята на гражданската конфискация и на конфликта на интереси\", допълни той. Николов подчерта, че е наясно както с действащите режими в материята на конфискацията и конфликта на интереси, така и с петте основни направления, които бяха въведени като инструментариум за борба с корупцията в новия закон за противодействие на корупцията.„Държа изключително много на независимостта на комисията за противодействие на корупцията и отнемане на незаконно придобито имущество. Смятам, че това трябва да бъде регулатор, който преди всичко е независим в своите действия, който има висока степен на интегритет, който работи преди всичко като професионален и обективен орган, далеч от всякаква политическа намеса\", категоричен е Николов. Той заяви, че като председател на тази комисия ще организира работата си около четири основни принципи -равенството на гражданите пред закона, превенцията срещу корупцията и използване на целия инструментариум на закона срещу това  опасно явление, да се осигури функциониране на органа като професионален и независим  и пропорционална намеса в личния живот на гражданите. „Инструментариумът на закона трябва да бъде използван единствено и само дотолкова, доколкото е  необходимо  и намесата в техните права трябва да бъде прецизна и не повече от необходимото\", каза още Николай Николов.  ", "date": "2018.02.14", "title": "Жельо Бойчев: Николай Николов е кандидатът ни за председател на антикорупционния орган"}
{"url": "http://www.cross.bg/bulatsa-poleti-mart-1567794.html", "text": "/КРОСС/ BULATSA стартира пролетната сесия за набиране на кандидати за Ръководители на полети с „Дни на отворени врати\" на 28 февруари и 7 март. Желаещите да участват в инициативата и да се запознаят отблизо с професията трябва да се регистрират на сайта на компанията www.bulatsa.com. Записванията започват от 16 февруари.Посетителите ще присъстват на презентация от експерти на компанията и ще могат да видят в реално време работата на Районния център за обслужване на въздушното движение  и тренажорите за обучение на ръководителите на полети.Сградата на BULATSA е със специален режим на достъп и всеки записал се за участие е необходимо да носи документ за самоличност.И тази година сесиите за набиране на кандидати за Ръководител на полети са две - пролетна и есенна. Документи може да се подават целогодишно, но допускането до изпитите зависи от това, кога са постъпили в електронната система на BULATSA. Пролетната кампания приключва в 24 часа на 30 март. Повече информация за изискванията към кандидатите може да намерите на . ", "date": "2018.02.14", "title": "„Дни на отворени врати“ в BULATSA "}
{"url": "http://www.cross.bg/tyrtziya-globi-prevozni-1567792.html", "text": "/КРОСС/ Ако имате наложена глоба като административно нарушение в Турция, трябва да я платите на връщане на граничния пункт. В противен случай няма да ви бъде позволено да продължите с автомобила си напред към България.Глобените в Турция водачи на МПС с българска регистрация досега минаваха границата без проблем, но това вече е история. Административните глоби на превозни средства с чуждестранна регистрация, ще бъдат изплащани на ГКПП-тата, съобщава 24rodopi, цитирайки турските медии.Наредбата за събиране на административни глоби, издадени на чуждестранни превозни средства влезе в сила, след като беше публикувана в „ресми газете\" (Държавен вестник).  ", "date": "2018.02.14", "title": "Глобените в Турция чужди водачи ще плащат на границата или колите им ще остават там"}
{"url": "http://www.cross.bg/operatziyata-bila-richards-1567790.html", "text": "/КРОСС/ Хирурзи в Хюстън в САЩ разделиха успешно сиамски близнаци, родени през 2016 г. свързани в областта на гръдния кош и на стомаха, предават световните агенции.Операцията е била извършена в Детската болница на щата Тексас в град Хюстън. Оперираните бебета са 13-месечните Анна и Хоуп Ричардс. Те са в добро състояние.Операцията е била извършена преди четири седмици, на 13 януари. Децата са добре.Засега лекарите не предоставят повече подробности за бебетата, родени на 29 декември 2016 г. в семейството на Джил и Майкъл Ричардс от Северен Тексас.  ", "date": "2018.02.14", "title": "Хирурзи разделиха успешно сиамски близначки "}
{"url": "http://www.cross.bg/pamporovo-pistolet-tela-1567795.html", "text": "/КРОСС/ Два трупа на мъж и жена са намерени в автомобил в района на ски център \"Малина\" в курорта Пампорово. Информацията беше потвърдена от прокуратурата.С три изстрела - два в гърдите и един в главата, е била убита жената, чието тяло беше открито снощи в автомобил в Пампорово. Мъжът до нея е умрял след един изстрел в главата, а в скута му е открит незаконно притежаван пистолет.Директорът на ОДМВР-Смолят Николай Димов даде подробности по случая на брифинг в Окръжната прокуратура - Смолян.Сигналът за откритите две тела е подаден около 23.35 часа на 13 февруари. Според случайно преминаващи по пътя между Пампорово и Стойките в автомобила имало две тела - на мъж и жена.Установено е, че починалите са мъж на 48 г. и жена на 41 г. от Пловдив, които са живеели във фактическо съжителство. В скута на мъжа е намерен незаконно притежаван пистолет, като починалият не е имал разрешително за притежание на оръжие.Жената е работила в Пампорово като банков служител от два дни и е пристигнала в района в понеделник. За мъжа няма данни за постоянна трудова заетост, като е ясно само, че е бил музикант.И двамата имат по едно дете от предишни бракове, като жената е разведена, а мъжът е вдовец. Продължават оперативно-издирвателните и процесуално-следствените действия.Предстои на двете тела да бъде извършена аутопсия в МБАЛ - Смолян.\"Окръжната прокуратура в Смолян е започнала досъдебно производство. На място се извършват огледи. По първоначални данни се касае най-вероятно за убийство и последвало самоубийство с пистолет \"Макаров\"\", коментира говорителят на главния прокурор Румяна Арнаудова.  ", "date": "2018.02.14", "title": "Убийство и самоубийство в Пампорово (обновена)"}
{"url": "http://www.cross.bg/henrik-margrete-printzut-1567789.html", "text": "/КРОСС/ Принц Хенрик, съпруг на датската кралица Маргрете Втора, почина на 83-годишна възраст, предадоха световните агенции, като се позоваха на съобщение на датския кралски дворец.Принцът е починал малко преди полунощ в съня си в двореца Фреденсборг, на около 40 километра северно от Копенхаген. Кралицата и двамата му синове са били до него.Принцът от миналия месец се лекуваше заради белодробно възпаление в болница в столицата, но после когато състоянието му се влоши, той бе преместен в двореца във Фреденсборг.Хенрик е французин, роден в Таланс в Югозападна Франция. Пълното му име е Анри Мари Жан Андре, граф дьо Лаборд дьо Монпеза. В ранните си години е живял във Виетнам, където баща му, също граф, се занимава със семеен бизнес. През 1939 г. семейството му се прибира във Франция. Хенрик учи в училище на йезуитите в Бордо. През 1950 г. се връща в Ханой и се дипломира в гимназия там, а после учи право и политически науки в Сорбоната в Париж. Учи китайски и виетнамски в Националното училище за източни езици в Париж.По време на военната си служба той е в пехотата в Алжир в периода 1959-1962 г. После постъпва на работа във френското външно министерство на постове в Азия и накрая във френското посолство в Лондон.Запознава се с престолонаследничката на Дания Маргрете на вечеря в Лондон през 1965 г., където тя учи. Тя му прави впечатление с учението си да води разговор. Срещат се година по-късно на сватба в Шотландия и накрая той я кани на частна вечеря. После тя признава, че се е влюбила лудо в него.През 1967 г. се женят и той става лютеранец и променя името си на Хенрик. Маргрете става монарх през 1972 г. Тя и Хенрик имат двама сина - Фредрик, роден през 1968 г., и Йоахим, роден през 1969 г.През годините принцът не криеше, че би искал да играе по-значима роля от тази на принц консорт. Той и кралицата споделяха интереси в изкуството и културата. Принцът публикува няколко книги с поезия, илюстрирани от кралицата, както и готварски книги и мемоарите си.Принцът и кралицата признаваха, че са искали да имат повече време, което да прекарат заедно със синовете си, преди да се посветят на официалните задължения, произтичащи от коронясването на Маргрете.През 2017 г. кралският дворец обяви, че принцът страда от деменция. Кралската дойка отпразнува златната си сватба през същата година. ", "date": "2018.02.14", "title": "Почина Принц Хенрик, съпругът на датската кралица Маргрете Втора"}
{"url": "http://www.cross.bg/an-skorostta-katastrofata-1567796.html", "text": "/КРОСС/ Операторите на Ан-148 не се оплакват често от проблеми със системата за определяне на скоростта, пише \"Комерсант\" във връзка с катастрофата на такъв пътнически самолет на Саратовските авиолинии в неделя край Москва. Проблемът обаче не е уникален - седмица преди трагедията са регистрирани седем случая с \"разминаващи се показания за скоростта\" на \"Суперджет-100\", извършвали полети за компания \"Аерофлот\", но без фатални последици, добавя вестникът.Причина за катастрофата на Ан-148, убила 71 души, може да са станали неверни данни за въздушната скорост на полета поради обледеняване на датчиците, съобщиха вчера руските експерти от Междудържавния авиационен комитет (МАК) след предварителен анализ на информацията от бордовия самописец за параметрите на полета.Говорителката на федералното следствие Светлана Петренко заяви, че ведомството ще провери и други версии освен тази на МАК. При въздушни катастрофи обаче следователите обикновено приемат окончателните изводи на техническата комисия, а в случая става дума за вина на пилотите, пише изданието.Датчикът за скорост на самолета вече бе сочен сред причините за катастрофата с Ан-148 през март 2011 г., когато край Белгород в европейска Русия загинаха 6 души, включително пилотите от Мианма - потенциален купувач на машината, отбелязва \"Московский комсомолец\".Проблеми заради разлика в данните за скоростта е имало винаги, включително на стари самолети като Ан-24, Ту-134, Як-40, коментира Владимир Салников, летец с 45-годишен стаж.Неговият колега Андрей Литвинов, капитан на Еърбъс А-320, заяви пред \"Новая газета\", че смята за несериозна версията, според която катастрофиралият самолет не е бил обработен срещу обледеняване. Източници на изданието \"Сноб\", запознати с разследването, предлагат още един вариант - че двигателят на машината не е бил загрят преди излитането.Следователите не разглеждат като основна версията за терористичен акт, но авиационните експерти не се отказват от нея, добавя \"Новая газета\". ", "date": "2018.02.14", "title": "Нови разкрития около самолетната катастрофа в Русия"}
{"url": "http://www.cross.bg/more-erdogan-kipur-1567798.html", "text": "/КРОСС/ Турският президент Реджеп Ердоган заплаши САЩ с „османски шамар\", ако страната продължи да предоставя финансова подкрепа на кюрдските екстремисти в Сирия.„Много ясно, че онези, които казват „Ние ще ударим, ако и те ни ударят\", никога не са получавали османски шамар\", каза турският държавен глава. Неговият коментар идва след като американският генерал Пол Фънк заяви: „Вие ни удряте, ние ще реагираме агресивно. Ще се защитим\".По време на изявлението си Ердоган предупреди Гърция и Кипър, както и международните компании, добиващи газ в Средиземно море, да не преминават линията в Егейско море.Анкара оспори правата на Кипър да използва необитаеми островчета в Егейско море - според район, който е източник на напрежение между Гърция и Турция от 70-те години на миналия век. ", "date": "2018.02.14", "title": "Ердоган плаши САЩ с „османски шамар“"}
{"url": "http://www.cross.bg/yslozhneniya-seriozni-tzyalata-1567797.html", "text": "/КРОСС/ Деца от цялата страна, които имат сериозни усложнения от грипа, са настанени в Детското на УМБАЛСМ „Н. И. Пирогов\".Според координаторът на детския комплекс, който е и началник на Клиниката по детска хирургия, доц. д-р Христо Шивачев, за последните 10 дни има 10 случая на пациенти, с много сериозни усложнения, резултат от остри респираторни заболявания. Най-малкият пациент е 6-месечно момченце, а най-големият е 16-годишно момиче.Към момента по-голяма част от пациентите в Отделението по детска гръдна хирургия са именно поради такива усложнения. Има и 2 деца, които са настанени в детската реанимация. Лекарите полагат сериозни грижи за тяхното адекватно, по съвременни стандарти и бързо лечение.Те съветват родителите да наблюдават състоянието на техните деца и ако има нещо, което ги притеснява задължително да се обърнат към специалист. ", "date": "2018.02.14", "title": "Деца от цялата страна с тежки усложнения от грип напълниха в „Пирогов”"}
{"url": "http://www.cross.bg/trimesechie-chetvurtoto-spryamo-1567802.html", "text": "/КРОСС/ През четвъртото тримесечие на 2017 г. брутният вътрешен продукт (БВП) нараства с 3.6% спрямо съответното тримесечие на предходната година и с 0.8% спрямо третото тримесечие на 2017 г. според сезонно изгладените данни.В ръководството на Евростат за тримесечните национални сметки експресните оценки  за БВП са дефинирани като:„...най-ранната картина на икономиката, представена в съответствие с концепциите и дефинициите на Системата на националните сметки, данните за която се произвеждат и публикуват във възможно най-кратки срокове след края на отчетното тримесечие, като се използва ограничена и непълна информация в сравнение с традиционно разработваните тримесечни показатели на националните сметки...\".Експресните оценки за БВП се основават на предварителни налични към момента месечни и тримесечни данни за отделните икономически сектори (обект на последващи актуализации и ревизии), на експертни оценки и модели за поведението на компоненти в състава на БВП, за които към момента на изчисленията не е налична директна базисна информация.Разработените експресни оценки за четвъртото тримесечие на 2017 г. са подготвени в срок от 45 дни след отчетния период. Те са представени в стандартен формат за публикуване на тримесечните данни на националните сметки - стойностен обем в текущи цени, относителни дялове на компонентите в състава на БВП и темпове на прираст, получени от сезонно изгладени данни спрямо предходното тримесечие и спрямо същото тримесечие на предходната година.Съгласно Календара за разпространение на резултатите от статистическите изследвания НСИ ще подготви и публикува предварителни оценки за тримесечните данни за БВП за четвъртото тримесечие на 2017 г. на 7 март 2018 година.БВП в стойностен обем, текущи цениСпоред експресните оценки на НСИ за четвъртото тримесечие на 2017 г. БВП в номинално изражение достига 27 875 млн. лева. Реализираната добавена стойност през четвъртото тримесечие на 2017 г. е 24 060 млн. лeвa.По елементи на крайното използване най-голям дял в БВП заема крайното потребление (82.3%), което в стойностно изражение възлиза на 22 954 млн. лева. През четвъртото тримесечие на 2017 г. бруто капиталообразуването е 6 297 млн. лв. и заема 22.6% относителен дял в БВП. Външнотърговското салдо е отрицателно.Тримесечни изменения През четвъртото тримесечие на 2017 г. спрямо третото тримесечие на 2017 г. БВП1 по сезонно изгладени данни се увеличава с 0.8%. За същия период брутната добавена стойност нараства с 0.9%.Според експресните оценки на БВП по елементи на крайното използване през четвъртото тримесечие на 2017 г. принос за регистрирания икономически растеж спрямо третото тримесечие на 2017 г. има увеличението на крайното потребление - с 2.2%.Годишни измененияПрез четвъртото тримесечие на 2017 г. БВП по сезонно изгладени данни нараства с 3.6% спрямо същото тримесечие на предходната година. Брутната добавена стойност се увеличава с 3.7%. Крайното потребление регистрира положителен икономически растеж от 4.7%. Бруто образуването на основен капитал отчита ръст с 3.2% през четвъртото тримесечие на 2017 г. спрямо съответното тримесечие на предходната година. Износът и вносът на стоки и услуги се увеличават съответно с 2.0 и 9.4%.  ", "date": "2018.02.14", "title": "БВП в края на декември м.г. е около 27 875 млн. лева "}
{"url": "http://www.cross.bg/vchera-most-zhenata-1567783.html", "text": "/КРОСС/ Стабилно, но критично е състоянието на жената, която вчера падна от мост в кв. Младост в София с автомобила си.Инцидентът стана във вторник около 10 часа на мост на булеварда, в близост до Бизнес парка в \"Младост\". Жената е изгубила управление от автомобила, който падна от моста. Пострадалата беше откарана в болница.Състоянието ѝ е стабилизирано, но все още е критично, съобщават от УМБАЛ \"Св. Анна\". Освен установените вчера травми - черепно-мозъчна травма, тежка открита фрактура на ръката и фрактура на таза пациентката е с двустранен пневмоторакс и вътрешен кръвоизлив.След завършилата в късния следобед операция на ръката, жената е приведена в реанимация.Двама души са загинали, а 23-ма са ранени при 19 катастрофи в страната през изминалото денонощие,  съобщиха от пресцентъра на МВР. В София са станали 183 леки пътнотранспортни произшествия и три тежки, при които са ранени 6 души. ", "date": "2018.02.14", "title": "Стабилизирана е жената, паднала от мост с колата си вчера"}
{"url": "http://www.cross.bg/bolnitza-kardiologichna-nyama-1567782.html", "text": "/КРОСС/ Родители се събраха тази сутрин на протест пред Министерски съвет в защита на детската кардиология. Клиниката към Националната кардиологична болница е пред фалит заради липса на пари и персонал.Здравното министерство е на позиция, че няма проблеми с финансирането, а в разпределението на ресурсите и на човешкия потенциал. Вчера заместник-здравният министър Жени Начева коментира пред БНТ, че клиниката е уникална за страната и Министерството няма да допусне затварянето ѝ.По думите ѝ проблемите могат да бъдат решени с преструктуриране на персонала и ресурсите за издръжка в болницата. Националната кардиологична болница е единствената в страната, която осигурява цялостното комплексно обгрижване на деца с вродени сърдечни малформации. Годишно там се настаняват 900 деца, оперират се 250, а над 10 000 малки пациенти са под наблюдение.  ", "date": "2018.02.14", "title": "Родители протестират пред МС заради кардиологичната болница в София"}
{"url": "http://www.cross.bg/dobri-dyado-zhivota-1567780.html", "text": "/КРОСС/ Цял ден в църквата на село Байлово ще продължи поклонението пред дядо Добри. Той почина на 103-годишна възраст вчера.Дядо Добри беше един от най-големите частни дарители на православни храмове в България. Дълги години събираше помощи пред \"Св. Александър Невски\". През 2009 г. той дари над 35 000 лв. на катедралата, което е най-голямото частно дарение в 100-годишната история на храма, припомня БНТ.През годините дядо Добри се отделя от материалните аспекти на живота и се посвещава изцяло на духовното. Именно тази нова посока в живота и примерът, който дава впоследствие с щедростта и аскетизма си, карат мнозина да го наричат „Светецът от Байлово\".Погребението ще бъде на 15 февруари. ", "date": "2018.02.14", "title": "Взимаме си последно сбогом с дядо Добри"}
{"url": "http://www.cross.bg/shyltz-partiyata-gsdp-1567781.html", "text": "/КРОСС/ Лидерът на Германската социалдемократическа партия Мартин Шулц подаде оставка.Временно ръководството на партията поема лидерът на парламентарната група на социалдемократите Андреа Налес, а на 22 април се свиква извънреден конгрес.Очаква се на конгреса да се реши дали Налес да остане ръководител, макар че сред редиците на партията вече се чуха изявления срещу това предложение. Според противниците на идеята изборът ѝ е направен в тесен кръг и е поставил членовете на партията пред взето решение.Според германските медии сред другите фаворити за поста са бившият генерален секретар на ГСДП Катарина Барли и ветеранът Томас Оперман.Оставката на Шулц идва дни след решението му да се откаже от поста на външен министър в новото правителство на Ангела Меркел заради критики от редиците на партията му.ГСДП е в тежко положение, след като подкрепата му падна до исторически ниски нива на парламентарните избори през септември. След като първоначално отказваше нова коалиция с консерваторите на канцлера Ангела Меркел, партията я прие миналата седмица.Това решение обаче бързо разклати позициите на Шулц, защото той отначало искаше да е външен министър в новото правителство, въпреки предишни свои обещания никога да не работи в правителство на Меркел.В последните дни Шулц натовари партията с твърде много обрати и допусна твърде много стратегически грешки. Самият той го осъзна и поради тази причина възнамеряваше да освободи доброволно председателското място и да намери спасение в поста на външен министър. Само че Шулц беше направил сметката си без Зигмар Габриел, който добре  разчете силата на своята власт. Той има толкова високо одобрение от страна на германските граждани, колкото никой друг политик от висшите етажи на властта. Самият Габриел, който бе външен министър в досегашното правителство, искаше да остане на този пост и при новата широка коалиция.Предии няколко дни Зигмар Габриел в едно интервю даде воля на целия си гняв и презрение към човека, когото някога наричаше приятел. \"Малката ми дъщеря Мари ми каза тази сутрин: Тате, не тъгувай, сега ще имаш повече време за нас. По-добре, отколкото да прекарваш времето си с мъжа с окосменото лице.\" Мъжът с окосменото лице е Мартин Шулц. Това изказване на Габриел бе цитирано от всички медии. То бе водеща тема в Берлин. Актуалният външен министър и бивш председател на социалдемократите реши, че дъщеря му трябва да говори вместо него. Това бе отблъскващ театър! От това изказване съвсем ясно проличава какво се случва зад кулисите на най-старата партия на Германия. То нанесе щети нe само на имиджа на ГСДП, а и на имиджа на политиката изцяло.Мартин Шулц не можа да се съвземе от този удар. Той си тръгва унижен. И с тази крачка иска да направи последна услуга на партията си. Надява се, че така ще бъде сложен край на кадровата дискусия в ГСДП. И иска да накара партийните членове да дадат своята благословия за коалиционния договор с ХДС и ХСС. Членският вот на ГСДП е следващото препятствие пред сформирането на новата широка коалиция. А той е все така с неясен изход.Но Шулц вече не можеше да разчита на партията си. Партия, която само преди една година го избра със 100% от гласовете за свой председател. И която напоследък сякаш правеше напук на всичко. Сега тя трябва да излезе от тази ситуация - това е сложната задача на останалите в лидерския ешелон на социалдемократите, и най-вече на Андреа Налес. Въпросът е дали тя ще успее да се справи с тази задача до 4 март, когато членовете на ГСДП ще дадат своя глас \"за\" или \"против\" коалиционното споразумение. Защото в противен случай не само Социалдемократическата партия, а и канцлерката Ангела Меркел ще се събуди пред купчина изпочупена стъклария, казва Дайче веле.  ", "date": "2018.02.14", "title": "Мартин Шулц излиза от политиката"}
{"url": "http://www.cross.bg/makedoniya-dimitrov-bulgariya-1567784.html", "text": "/КРОСС/ Договорът за приятелство между България и Македония влиза официално в сила в сряда с церемония в Министерския съвет.Споразумението беше подписано на 1 август 2017 г. от министър-председателите на двете страни - Бойко Броисов и Зоран Заев, а в началото на тази година бе ратифицирано и от двата парламента.Процедурата приключва днес, когато се очаква министрите на външните работи Екатерина Захариева и Никола Димитров да подпишат Протокол за размяна на ратификационните документи.По-късно Димитров ще се срещне и с президента Румен Радев.  ", "date": "2018.02.14", "title": "Влиза в сила договорът за приятелство между България и Македония"}
{"url": "http://www.cross.bg/beshe-spetzializiraniyat-gleda-1567785.html", "text": "/КРОСС/ Специализираният съд ще гледа мегаделото за КТБ. В края на януари то беше отложено за втори път с мотива, че основният подсъдим Цветан Василев е нередовно призован.От властите в Сърбия няма категоричен отговор дали той е получил материалите по делото.Обвинителният акт, който във всичките му копия е с обем над 210 000 страници, беше внесен от Специализираната прокуратура на 20 юли. Разпитани са повече от 400 свидетели и са изготвени над 90 експертизи от 27 вещи лица.  ", "date": "2018.02.14", "title": "Специализираният съд ще гледа мегаделото за КТБ"}
{"url": "http://www.cross.bg/ryute-vota-halbe-1567786.html", "text": "/КРОСС/ Холандският премиер Марк Рюте оцеля при вот на недоверие. Той бе внесен след оставката на министъра на външните работи Халбе Зейлстра, съобщи БТВ.101 депутати се обявиха срещу вота, а едва 43-ма го подкрепиха. Той бе внесен от лидера на крайнодясната Партия на свободата Герт Вилдерс. Според него е неприемливо, че премиерът не е информирал депутатите за скандала със външния министър.Халбе Зейлстра подаде оставка вчера след едва четири месеца на поста. Той призна пред депутатите, че излъгал, че е присъствал през 2006 г. на среща с руския президент Владимир Путин.Вчера министърът се извини за лъжата си, но депутати се ядосаха на премиера Рюте, че не е действал незабавно, след като е бил информиран за случая.  ", "date": "2018.02.14", "title": "Марк Рюте преодоля вота на недоверие"}
{"url": "http://www.cross.bg/nankov-komentira-tynela-1567787.html", "text": "/КРОСС/ „17 нови тунела са в различен етап на подготовка. Някои се строят, други се проектират, за трети има предпроектни проучвания\". Това заяви в ефира на NOVA министърът на регионалното развитие и благоустройството Николай Нанков.Само на магистрала „Струма\" ще има 8 тунела, а на магистралата Русе-Велико Търново - 6.По думите на министъра до 2023 година тунелите ще бъдат готови. „34 са съществуващите тунели в страната, те се ремонтират поетапно\", коментира Николай Нанков.Що се отнася до строителството на магистрала до Калотина, Нанков коментира, че в момента тече процедура по избор на изпълнител. „До месец ще финализираме тръжните процедури. Ако няма жалби, още 2018 г. стартираме с изпълнението и в рамките на 2 години ще сме готови\", заяви Нанков.Освен това, той коментира, че до средата на годината ще стартира обществената поръчка и за скоростен път от Видин до Ружинци. „Забързахме се отново и с 1 месец по-рано ще започнем обществената поръчка за най-тежкия участък - между Ботевград и Мездра\", заяви Нанков. Той уточни обаче, че все пак има риск от обжалване на обществените поръчки.  ", "date": "2018.02.14", "title": "Нанков: 17 нови тунела са в различен етап на подготовка"}
{"url": "http://www.cross.bg/sistema-novata-taskov-1567788.html", "text": "/КРОСС/ От Българските държавни железници въвеждат поетапно във всички гари в страната нова система за издаване на билети. На близо 50 ЖП спирки тя вече работи, като до края на месеца се очаква този брой да достигне 80. Това каза в БНТ Борислав Тасков от БДЖ. Билетите и от старата, и от новата система са валидни превозни документи, с които пътниците могат да пътуват, допълни той.Когато включим към новата система и гара София около 80 процента от билетите фактически ще се издават от новата система, каза още Борислав Тасков. Той обясни, че няма чак такава голяма разлика между времето за издаване на билети от старата и новата система, но новата система има предимството, че когато се изберат крайните точки за пътуване, се генерират всички възможни маршрути, всички възможни влакове и много по-лесно пътникът може да реши как точно да осъществи пътуването си.Борислав Тасков коментира и защо още новата система не е въведена например на Централната гара в София, отбелязвайки, че от БДЖ предпочитат първо да се натрупа малко повече опит с новата система по другите гари, за да бъдат избегнати евентуални проблеми, преди въвеждането й и там. ", "date": "2018.02.14", "title": "БДЖ: Нова система за билети тръгва на 80 гари в страната"}
{"url": "http://www.cross.bg/evropa-yvelichava-izdanieto-1567779.html", "text": "/КРОСС/ „Труд\" информира: \"Летим директно от София до Пекин\".„24 часа\" е с водещозаглавие: \"Интернет в самолета над Европа от юни\". Новата мрежа ще е подходяща и за нискобюджетни превозвачи.За „Стандарт\" водещата новина е свързана с гимназистите, които според европейските стандарти ще завършват с 2 западни езика. Промяната трябва да влезе в сила от 2025 година в страните от ЕС.Централната тема на вестника е за карта на 100-те чудеса на Европа, с която ще се привличат туристи от САЩ и Китай. А проектите с Турция ще бъдат за храна и фолклор, коментира още изданието.ГЕРБ увеличава вноса на чужди работници, пише на първа страница „Дума\". Квотата на служителите от трети страни се увеличава до 20 процента от общия персонал, а за малки предприятия - до 35 на сто, уточнява изданието. Това е записано в промени, подготвени от депутати от ГЕРБ и НФСБ.„СЕГА\" обобщава: Държавната администрация хем расте, хем богатее. В Ай Ти сектора средното възнаграждение надхвърли 2500 лв през декември, а при хотелиерите няма и 700. Централната статия съдържа данните от националната статистика, които показват, че не се стига до съкращения на чиновници. ", "date": "2018.02.14", "title": "В пресата тази сутрин"}
{"url": "http://www.cross.bg/kiril-konstantin-filosof-1567771.html", "text": "/КРОСС/ Смъртта на свети Кирил СлавянобългарскиСпоред известното кратко житие на Константин Философ, наречен в монашеството Кирил, произхождал от знатни родители Лъв и Мария, солунски славяни. Високото положение на бащата и богатите дарования на момчето отворили вратите на знаменитата Магнаурска школа в Цариград, където Константин учил заедно с децата на византийските царе и боляри под ръководството на известни учители и на учения Фотий, бъдещия цариградски патриарх.Завършил образованието си с прозвището Философ, той бил назначен за патриаршески библиотекар и преподавател по философия. На него били възлагани и разни поръчения от обществен характер. Отегчен от суетата на тоя свят, Константин избягал тайно в манастира на малоазийския Олимп при своя брат Методий, където именно извършил в пост и молитва приснопаметното си дело - да създаде славянска азбука и да преведе свещените книги на Православната църква на езика на солунските българи.Папа Адриан II (в средата с ореол) посреща Св. св. Кирил и Методий в Рим през 868 г. Стенопис от църквата \"Сан Клементе\" (XI век)Облечен в такова всеоръжие, той с брата си бил изпратен от византийския император Михаил ІІІ в славянските страни Моравия и Панония, за да спечели за християнството тамошните славяни чрез бащиния им език. Но чувствително били засегнати интересите на местното германо-латинско духовенство. То било враждебно настроено към славянския език и започнало борба против тях.На двамата братя - славянски просветители се наложило да се отправят в Рим и да защитят своето дело от враговете пред самия римски папа.В Рим Константин Философ тежко заболял; бил постриган в монашество с името Кирил и подир 50 дни починал на 14 февруари 869 година. Сам папа Адриан извършил погребението му в църквата \"Св. Климент Римски\".Житието на св. Кирил било написано от св. Климент Охридски при непосредствено сътрудничество на св. Методий, Моравски архиепископ, брат на св. Кирил.Службата му е много древна. Тя се е запазила до нас в 12 ръкописа, най-старите от които са от ХІ век. ", "date": "2018.02.14", "title": "Успение на св. Кирил Славянобългарски"}
{"url": "http://www.cross.bg/bulgariya-dyshi-sofiya-1567772.html", "text": "/КРОСС/ 1130 г. - Инокентий II е провъзгласен за римски папа. 1779 г. - Джеймс Кук е убит от туземците на остров Хаваи. 1807 г. - При пожар на английския кораб „Аякс\" загиват 300 души. 1848 г. - Съгласно сключения мирен договор Мексико отстъпва Тексас на САЩ. 1876 г. - Електроинженерът Илайша Грей и изобретателят Александър Бел едновременно подават патент за телефона, с което започва спор, кой първи е изобретил устройството. 1901 г. - Крал Едуард VII открива първия си парламент. 1912 г. - Аризона става 48-ят американски щат. 1915 г. - При Атентата в Градското казино в София загиват четирима души, а осем са ранени. 1918 г. - Съветският съюз въвежда Григорианския календар (на 1 февруари съобразно Юлианския календар). 1921 г. - В София е учреден Съюза на артистите в България. 1922 г. - Публикуван е романът \"Одисей\" Джеймс Джойс. 1937 г. - Селскостопанските задруги в България учредяват Общ съюз на българските земеделци. 1942 г. - Япония започва Явайската операция от Втората световна война. 1949 г. - Кнесета (израелският парламент) е свикан за първи път. 1950 г. - СССР и Китайската народна република сключват 30-годишен договор в Москва 1951 г. - Бен Гурион разпуска парламента след поражението си в Кнесета. 1952 г. - В столицата на Норвегия - Осло се откриват Зимни олимпийски игри 1952. 1967 г. - В Мексико сити е подписан „Договорът от Тлателолко\" за неразпространение на ядреното оръжие в региона на Карибско море и Латинска Америка. 1989 г. - Иранският лидер Рухолах Хомейни призовава мюсюлманите по света да убият автора на Сатанински строфи Салман Рушди. 1989 г. - В околоземна орбита е изведен първият от 24-те изкуствени спътника на Глобалната система за позициониране. 1992 г. - Българското консулство в Киев е издигнато в ранг посолство. 1994 г. - Членство на България в НАТО: Президентът Жельо Желев подписва в Брюксел договора за присъединяване на България към инициативата на НАТО Партньорство за мир. 1994 г. - Осъденият на смърт руски сериен убиец Андрей Чикатило е екзекутиран чрез разстрел. 2001 г. - Собственикът на националната авиокомпания Балкан Зееви Груп спира полетите ѝ. 2005 г. - Бившият министър-председател на Ливан, настоящ милиардер и бизнес магнат Рафик Харири е убит при бомбен атентат в Бейрут.", "date": "2018.02.14", "title": "На този ден през..."}
{"url": "http://www.cross.bg/tema-zhivo-bulgariya-1567776.html", "text": "/КРОСС/ БНТ, „Денят започва\"Тема: Новата надежда на леката атлетика - Веселин Живков - най-бързият млад спринтьор на БалканитеТема: \"Писмо\" на 14 февруари - или за какво пее в новата си песен Вяра ПантелееваТема: БДЖ между електронния билет и условията във влаковетеТема: Българското пътуване в Европа представя „Скорости\" - филм на журналиста Тоня ДимитроваТема: Световната игра. Соломон Паси за тайните на дипломацията и лидерските ходовеТема: Отиде си Дядо Добри - добрите думи за Светеца от БайловоТема: Защо бизнесът иска да внася работници от чужбина - тезите на Работодатели и синдикатиТема: Омраза и общество. Къде се крие омразата - дискусия в студиото.БТВ, \"Тази сутрин\" Тема: Изпращаме „Светеца от Байлово\" дядо Добри. С какво хората ще запомнят най-бедния дарител на църквата?Тема: Скандални кадри с насилие над деца от дома в Борован! На живо: как ще бъдат наказани виновните?Тема: Ще има ли справедлив процес срещу убиеца на 15-годишно момче в училището в Славяново? За какво настояват родителите?Тема: За сергиите по морето, концесията на плажовете и втория лифт в Банско - разговор с министъра на туризма  Николина АнгелковаТема: Ще се провали ли електронното гласуване или парламентът ще спази срока за въвеждането му? Коментар на проф. Михаил Константинов и Мартин ДимитровТема: На живо: как в Благоевградско отбелязват празника на виното и любовта?Тема: Павел и Венци Венц за предизвикателствата в новия сезон на „Гласът на България\"Тема: Как ще бъде разширена зелената зона за паркиране в София и кои улици стават пешеходни? Гост зам.-кметът по транспорта Евгени КрусевТема: Как Четвероевангелието на Иван Александър, съхранявано в Лондон, влезе в световното културно наследствоНова телевизия, „Здравей, България\"Тема: \"Здравей, България\" в сряда ще се включи на живо от Байлово за поклонението пред  дядо Добри - най-големия дарител на ЦъркватаТема: Кога ще има магистрала към Северозапада и тунел под  Шипка?\". Гостува регионалният министър Николай НанковТема: Отново нападение от питбул над дете - трябва ли да се въведе по-строг контрол за притежание на определени породи?Тема: След  поредния скандален запис с насилие в дом за деца  - кой ще понесе отговорността?Тема: Стотици хора с увреждания с орязани пари за лични асистенти.Тема: На Трифон Зарезан - зарязват лозята в хасковското село Черногорово.Тема: Скандал с детската лента за деца \"Лили Рибката\" - рекламира ли се във филма \"третият пол\"?Тема: \"Запей, България\" - Дара Екимова в колата на Ива и Мон Дьо.Тема: Кои са звездите на купона за 16-атата годишнина на предаването \"Стартер\" по БГ Радио? ", "date": "2018.02.14", "title": "По телевизиите в сряда"}
{"url": "http://www.cross.bg/iztochnikut-na-zloto-e-1567773.html", "text": "/КРОСС/ Източникът на злото е суетата, източникът на доброто - милосърдие... - Франсоа Шатобриан", "date": "2018.02.14", "title": "Източникът на злото е ..."}
{"url": "http://www.cross.bg/srok-dvizhenieto-ogranicheno-1567778.html", "text": "/КРОСС/ І. МЕТЕОРОЛОГИЧНА ОБСТАНОВКА:Температурите са в интервала от -4° до +7°.Времето над цялата страна е облачно. Слаб вятър духа в областите Бургас, Кюстендил, Пловдив, Разград, Силистра Смолян, София, Стара Загора, Хасково и Шумен.Слаб дъжд вали в областите Благоевград, Бургас, Варна, Видин, Враца, Добрич, Кюстендил, Кърджали, Пазарджик, Пловдив, Плевен, Русе, Силистра, Смолян, София, Стара Загора и Хасково.Сняг вали в областите Благоевград, Видин, Враца, Кюстендил, Ловеч, Монтана, Пазарджик, Перник, Сливен, Смолян и София.Пътните настилки са предимно мокри, като по високите и усойни места са частично заледени и обработени.Намалена видимост поради мъгла:- до 20 м на АМ „Хемус\" от км 30 до км 39 /обл. София/, в проходите „Шипка\" и „Републиката\" /обл. Ст. Загора/;- до 50 м в района на Обзор-Слънчев бряг /обл. Бургас/, гр. Микре /обл. Ловеч/, АМ „Тракия\" /обл. Пазарджик/;- до 100 м на АМ „Тракия\" /обл. Бургас/, в района на с. Панагюрски колонии /обл. Пазарджик/, областите Плевен и Разград;ІІ. СЪСТОЯНИЕ НА АВТОМАГИСТРАЛИТЕ:АМ „Тракия\":Област София: Ограничено е движението по пътната връзка София-Костенец на пътен възел „Мухово\" на АМ „Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел „Ихтиман\" при км 34+000.- за направленията Ихтиман - Пловдив и Костенец - Пловдив през пътен възел „Церово\" при км 69+167. Движението по АМ „Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; Движението по АМ \"Тракия\" в тунел \"Траянови врата\" в посока Бургас се осъществява в една лента поради аварийни ремонтни дейности в светлата част на денонощието на осветителната инсталация в активната и изпреварваща ленти. Движението се извършва поетапно в двете ленти. Срок  до 14.02.2018 г.АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС. Срок: целогодишно; - „Златишки\" - затворен за всички МПС. Срок: целогодишно;- „Троянски\" - забранен за всички МПС;- „Айтоски\" - отворен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Печинско\" - отворен за всички МПС;- „Вратник\" - забранен за МПС над 10 т. Срок: целогодишно;- „Дюлински\" - забранен за МПС над 3,5 т. Срок: целогодишно;- „Пампорово\" - забранен за МПС над 3,5 т. Срок: целогодишно; - „Петрохан\" - забранен за МПС над 12 т;- „Превала\" - забранен за МПС над 12 тона с ремаркета и полуремаркета;- „Твърдишки\" - забранен за МПС над 10 т. Срок: целогодишно;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София - Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция „Петрол\"/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Път III-1002: Движението по път III-1002 Враца-Леденика се осъществява при стесняване на една от лентите за движение:- от км 5+150 до км 5+200 - стесняване лявата лента за движение поради деформация на пътната настилка. Срок до 31.03.2018 г.- от км 12+150 до км 12+200 - стесняване на дясната лента за движение поради възникнали свлачищни процеси. Срок до 31.03.2018 г.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път II-81: Движението път ІІ-81 Берковица - Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.ОПУ-Пазарджик: Временно са въведени следните ограничения за движение на МПС:Път III-842: Движението по път III-842 Юндола - Белово е ограничено за МПС над 12 т. с ремаркета и полуремаркета. Обходен маршрут: Белово-Варвара-Велинград-Юндола.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Пловдив - Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018г.Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-8611: Движението по път III-8611 Белица - Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.ОПУ-Сливен:Временно са въведени следните ограничения за движение на МПС: няма ограничения.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. ", "date": "2018.02.14", "title": "Актуална пътна обстановка в сряда"}
{"url": "http://www.cross.bg/chasa-provede-sofiyaot-1567777.html", "text": "/КРОСС/ ***София.От 16.30 часа на „Дондуков\" 2 държавният глава Румен Радев ще проведе среща с министъра на външните работи на Република Македония Никола Димитров.***София.В сградата на Министерскияя съвет вицепремиерът по правосъдната реформа и министър на външните работи Екатерина Захариева и министърът на външните работи на Република Македония Никола Димитров ще подпишат Протокол за размяна на ратификационните документи, с които влиза в сила Договорът за приятелство, добросъседство и сътрудничество между Република България и Република Македония.***София.От 9.00 часа Народното събрание ще проведе пленарно заседание.***София.От 10.00 часа ще се проведе седмичното заседание на Министерския съвет.***Варна/к.к. Златни пясъци.От 14.00 часа в Хотел „Адмирал\" министърът на земеделието, храните и горите Румен Порожанов ще представи своята визия за земеделската политика у нас и приоритетите на българското европредседателство по време на откриването на Шестата Национална среща на земеделските производители в България.***Габрово.От 16.30 часа министърът на здравеопазването Кирил Ананиев ще участва в официалното откриване на реновираното Педиатрично отделение в МБАЛ „Д-р Тота Венкова\" АД, гр. Габрово. На събитието ще присъства и вицепремиерът Томислав Дончев.***София.От 9.30 часа в Аулата на Софийски университет „Св.Климент Охридски\" ще се проведе Конференцията „София казва „не\" на словото на омразата и екстремизма\".***София.От 9.30 часа 15 състав на Специализирания наказателен съд ще гледа делото срещу Алексей П., Антон П., Кирил Т. и др., обвинени в организиране и ръководене на организирана престъпна група.***София.От 9.30 часа 17 състав на Специализирания наказателен съд ще гледа делото срещу Милко М., Росен Д., Златомир И. и др., обвинени в организиране и ръководене на организирана престъпна група.***София.От 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в организиране и ръководене на организирана престъпна група.***София.От 10.00 часа в \"Национален пресклуб БТА\" организаторите на Луковмарш 2018 ще дадат пресконференция.***София.От 10.30 часа в зала 101 в сградата на МВнР - гр. София, ул. „Александър Жендов\" № 2 ще се проведе оф дъ рекорд бекграунд брифинг преди Неформалния съвет на министрите на външните работи „Гимних\".***София.От 10.30 часа 10 състав на Специализирания наказателен съд ще гледа делото срещу Владимир Н., Томи Х. и Стоян Ст., обвинени в организиране и ръководене на организирана престъпна група.***София.От 11.00 часа в залата на Националния музей „Земята и хората\" на ул. Черни връх № 4 Кирило-Методиевският център при БАН (КМНЦ) организира традиционното честване на паметта на св. Кирил.***София.От 11.00 часа в Национален пресклуб БТА Галерия „Виткория\" ще представи изложба на Константин Гърнев /1893-1966/ в Националната художествена галерия и на луксозна книга за художника.***София.От 11.00 часа Национален музей „Васил Левски\" гр. Карлово гостува в Столична библиотека по повод 145-годишнината от обесването на Васил Левски, която се отбелязва всяка година на 19 февруари. Пред ученици от столични училища сътрудници от музея ще представят презентации и документален филм за живота и дейността на Васил Левски, а децата ще могат да вземат участие в дискусии, викторини, работилници за изработване на картички с ликовете на Левски, Раковски, Каравелов и Ботев, ще подреждат пъзели, оцветяват и ще решават кръстословици.***София.От 13.00 часа в УниБИТ 2, бул. Шипченски проход № 69А, Институт за анализи и прогнози на информационната среда в туризма (ИАПИСТ) ще проведе пресконференция задачите на Института музейната колекция към Университета по библиотекознание и информационни технологии.***София.От 13.30 часа в заседателната зала в сградата на Висшия съдебен съвет, ул. „Eкзарх Йосиф\" № 12, ще се проведе заседание на Прокурорската колегия на Висшия съдебен съвет.***София.От 13.30 часа 7 състав на Специализирания наказателен съд ще гледа делото срещу Пламен В., обвинени в изнудване.***София.От 14.00 часа в Sofia Event Center, Paradise Center, оригиналният трофей на FIFA ще бъде изложена за широката публика.***София.От 14.00 часа зала „Панорамна\" в Интер Експо Център - София ще се проведе пресконференция на Националната туристическа организация на Република Сърбия - официален партньор на Международното туристическо изложение \"Ваканция и СПА Експо\" 2018.***София.От 15.00 часа в Дома на Европа (ул. „Г. С. Раковски\" № 124) ще се състои пресконференция на членове на Европейския парламент от Комисията по граждански свободи, правосъдие и вътрешни работи.***София.От 15.00 часа в 409 аудитория „Проф. Васил Стоилов\" на Нов български университет ще бъде изнесена публична лекция на тема: „Политики във висшето образование за глухи и слабочуващи\".***София.От 16.00 часа в Интер Експо Център - София ще се състои фициалното откриване на 35-ото Международно туристическо изложение „Ваканция и СПА Експо\".***София.От 17.00 часа в Институт „Конфуций\" към Софийския университет „Св. Климент Охридски\" (бул. „Александър Стамболийски\" № 8 2 ) ще се състои тържество по посрещане на китайската Нова година.***София.От 17.00 часа в Централното фоайе на Националната библиотека \"Св. св. Кирил и Методий\" ще бъде открита изложбата \"Енотека и Библиотека\".***София.От 17.30 часа в Мраморно фоайе, I етаж на Столична библиотека ще бъде представена книгата „Пепел от пеперуди. Любовна лирика в слово и цвят\" от Борислав Костов.***София.От 18.00 часа в голямата зала на Есенс център - ул. „6 септември\" 37 Сдружение „Планини и хора\" - Асоциация на планинските водачи в България ще отбележи 20 години от създаването си.***София.От 19.00 часа на Голяма сцена в Учебен драматичен театър НАТФИЗ ще бъде представена постановката „Сън в лятна нощ\".***София.От 19.00 часа в зала \"България\" ще бъде представен спектакълът \"Ангели и демони\".***Бургас/Несебър.От 12.00 часа на пл. „Жулиета Шишманова\" ще бъде пресъздаден ритуалът по зарязване на лозята по случай празника Трифон Зарезан. От 16.00 часа Дружеството на несебърските художници ще подреди тематична изложба в Центъра за култура „Артиум\". От 17 часа поп звездата Миро ще зарадва своите почитатели с концерт на пл. „Жулиета Шишманова\" в новата част на града.***Бургас.От 18.00 часа в Дома на писателя ще приключи конкурсът „Млад разказвач\" и ще се наградят участниците.***Варна.От 10.30 часа в зала Одесос (ет.2) в сградата на Археологически музей - Варна варненските археолози ще проведат пресконференция по повод Деня на археолога.***Варна.От 14.00 часа в офиса на ГЕРБ на ул. „Георги Бенковски\" №1 общинският съветник Пейчо Бюлбюлев ще проведе среща с граждани.***Велико Търново/Килифарево.От 10.00 часа в Килифарево ще се проведе Традиционен ритуал по зарязване на лозите, в който ще участва и кметът на Община Велико Търново Даниел Панов.***Велико Търново.От 10.30 часа в учебен салон по фризьорство в Професионална гимназия по моден дизайн Велико Търново (улица \"Мармарлийска\" №26, втори етаж) ще се проведе училищния кръг от Националното състезание „Най-добър млад фризьор и гримьор\".***Велико Търново.От 11.00 часа в Пресклуб на БТА-Велико Търново ИОК „Асеневци\" ще се състои представяне на проектите за позлатяване на куполите на патриаршеската църква на Царевец, издигане на паметник на цар Ивайло и изграждане на покрит мост на река Янтра във Велико Търново.***Велико Търново.От 12.00 часа пред сградата на Община Велико Търново ще се проведе Благотворителен базар по случай Деня на влюбените.***Велико Търново.От 14.00 часа пред сградата на Община Велико Търново ще се проведе информационна акция и поставяне на мобилен кабинет КАБКИС за безплатно и анонимно изследване за ХИВ/СПИН.***Велико Търново.От 16.00 часа в библиотека на НЧ „Надежда 1869\" Клуб приятели на книгата - група възрастни ще проведе среща с проф. Добрин Денев за книгата му за Васил Левски „Свобода и всекиму своето\".***Велико Търново.От 17.00 часа в ИЗ „Рафаел Михайлов\" ще се състои откриване на изложба „Арт Розалиада - живописен пир на виното и любовта\".***Велико Търново.От 18.00 часа край Паметника на Асеневци ще се проведе тематичен концерт под надслов „Вечер на желанията\".***Велико Търново.От 18.00 часа в клуб „Самис\" ще се проведат „Бързи срещи\".***Велико Търново.От 19.00 часа в МДТ „Константин Кисимов\", голяма зала, ще бъде представен „Невястата\" - театрален спектакъл, представен от Фолклорен ансамбъл - Смолян.***Видин.Фотоизложбата на известния географ-пътешественик проф. Румен Пенин -„Географията - пътешествие и приключение\" ще бъде представена във Видин.***Видин.В Регионална библиотека „Михалаки Георгиев\" ще бъдат обявени победителите в конкурса „Магията любов\".***Враца.Зад паметника на Христо Ботев ще бъде обособено „Дърво на любовта\", на клоните на което всеки ще може да закачи своето любовно послание с катинарче.***Враца.От 11.45 часа в ЕВК „Св.Софроний Врачански\" ще се проведе общоградско честване на празника Трифон Зарезан.***Враца.От 12.00 часа от пл. „Христо Ботев\" младежи ГЕРБ организират романтична обиколка на града с атракционно влакче на „Виното и любовта\" по случай „Св. Валентин\".***Враца.От 15.00 часа в голяма зала на Младежки дом ще се състои „Приятелство и любов\" концерт по повод 14 февруари - Ден на влюбените.***Враца.От 17.00 часа в малка зала на ХГ „Иван Фунев\" ще се проведат XXIX Зимни четения -Резултати от сондажно проучване в новоразкрит археологически обект в гр. Оряхово през 2017г. -д-р Евгения Найденова.***Габрово/Етъра.С вход свободен Етъра ще отбележи празникът Трифон Зарезан.***Габрово. От 18.00 часа в Terra games младежката структура на ГЕРБ-Габрово съвместно с Terr mall Габрово, организира турнир по боулинг за влюбени двойки.*** Горна Оряховица. От 14.00 часа в НЧ „Пробуда - 1904\" кв. Калтинец ще се проведе „Нека да е берекет\" - честване на Трифон Зарезан.*** Горна Оряховица. От 15.00 до 16.00 часа в Парк „Христо Ботев\" Сдружение „Горнооряховски младежки парламент\" организира „Алея на влюбените\" - снимки на открито. - предстояща.***Горна Оряховица .От 18.00 часа часа в НЧ „Пробуда - 1904\" в кв. Калтинец ще започне честване на Трифон Зарезан, което ще премине под мотото „Нека да е берекет\". Час по-късно -в парк „Христо Ботев\" момчетата и момичетата от горнооряховския младежки парламент ще организират „Алея на влюбените\".***Димитровград.От 16.00 часа в ритулната зала на Община Димитровград кметът Иво Димов ще венчае Валентина и Валентин, които ще сключат граждански брак в Деня на влюбените.***Добрич.От 10.50 и 11.40 часа в Природоматематическа гимназия „Иван Вазов\" ще се проведат Образователни концерти на Български камерен оркестър - Добрич.***Добрич.От 11.00 часа в АЕМО „Стария Добрич\" ще се проведе ритуалът „Зарязване на лозата\".***Добрич.От 13.30 Регионална библиотека „Дора Габе\", Стая на приказките, ще се проведеЛитературно утро с драматизация „Историята на Пинокио 135 години по-късно\".***Добрич.В Народно читалище „Йордан Йовков - 1870 г.\", Ателие Школа по изобразително изкуство, ще се състои откриване на изложба „Винорел\" на Школа по изобразително изкуство при Народно читалище „Йордан Йовков - 1870 г.\"***Добрич.В Народно читалище „Йордан Йовков - 1870 г.\", Читалня ще се проведе Разкази за Апостола - час по четене.***Дупница.От 11.00 часа в заседателната зала на Община Дупница ще бъдат представени резултатите от археологическото проучване на базиликата при черквата „Свети Спас\" край село Червен брег.***Каварна.От 10.00 часа в двора на Етнографски комплекс -Каварна на ул. \"Сава Ганчев\" 16 ще се проведе традиционният обичай \"Зарязване на лозата\".***Карлово.От 17.30 часа в зала „Васил Караиванов\" в Карлово ще се проведе литературна вечер, с участието на писателя Желяз Кондев, автор на книгата „Апостолът на българите\".***Кюстендил.От 11.00 часа в залата на сградата на Община Кюстендил Общината ще получи приз „Най-зелена\" община в България по повод оползотворяване на отпадъците от опаковки.***Кюстендил.От 10.30 часа в парк-хотел „Кюстендил\" ще се проведе информационна среща по Програмата за трансгранично сътрудничество между България и Македония.***Кюстендил.От 11.00 часа в залата на Община Кюстендил ще бъде връчена наградата на ЕКОПАК за „Най-зелена община\".***Кюстендил. От 11.00 часа в двора на Читалище „Пробуда\" в Кюстендил ще се проведе конкурс за най-добро домашно вино.***Кюстендил.От 17.00 часа в залата на Регионален исторически музей ще се проведе публична лекция на тема „Разпръснати съкровища: документиране, наблюдение и информационен контрол\".***Пазарджик.От 9.30 часа Окръжният съд в Пазарджик ще гледа делото срещу 14 обвиняеми за разпространение идеите на ИДИЛ***Перник.От 18.00 часа в централния офис на ГЕРБ в Перник на ул. „Търговска\" 30 общинските съветници от ГЕРБ Бойка Иванова и Клара Будинова организират приемен ден.***Петрич/с. Ръждак.От 11.00 часа в местността Лозята край село Ръждак ще бъдат наградени победителите в конкурса за най-добро домашно червено вино по повод празника Трифон Зарезан.***Пловдив.От 11:00 - 13:30 БЧК ще проведе информационно-развлекателна кампания в сградата на Университет по хранителни технологии - Пловдив***Пловдив.От 12.00 часа в Голямата конферентна зала на Дома на културата „Борис Христов\" ще се проведе обществено обсъждане на разработения проект за подобряване качеството на атмосферния въздух.***Пловдив.От 14:30 - 16:30 БЧК ще проведе информационно-развлекателна кампания на централната улица на гр. Пловдив срещу входът на Централна поща, до сладоледена къща „Афредо\".***Пловдив.От 19.00 часа в галерия U PARK (ул. Отец Паисий 24) ще се проведе разговор със Събка Дяков-Чехович на чаша вино на теми: „Има ли любов след брака? Колко вида любов преживяваме? Как любовта ни променя?\".***Пловдив.Общинските съветници от ГЕРБ в град Пловдив ще проведат приемни с гражданите. Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16 до 18:00 часа в офиса на ГЕРБ в район „Южен\" на ул.\"Академик Петър Динеков\"№1А. Георги Василев, от 16 до 18:00 часа в офиса на ГЕРБ в район „Южен\" на ул.\"Академик Петър Динеков\"№1А. Д-р Аргир Аргиров, от 17:30 до 18:30 часа в офиса на ГЕРБ в район „Южен\" на ул.\"Академик Петър Динеков\"№1А. Ани Лафчиева, от 17:00 до 18:30 часа в офиса на ГЕРБ в район „Източен\" на ул.\"Коста Паница\"№5. Емил Русинов, от 17:30 до 19:00 часа в офиса на ГЕРБ в район „Източен\" на ул.\"Коста Паница\"№5.***Пловдив/Катуница.Жителите на село Катуница ще посрещнат Трифон Зарезан с народна музика и конкурс за най-добро домашно вино.***Пловдив/Хисаря.В Хисаря ще се проведе Пета национална среща на общинските експерти по образование, организирана от Националното сдружение на общините.***Плевен.От 10.30 часа в Институт по лозарство и винарство - Плевен ще се проведе традиционният празник на лозата и виното.***Плевен.От 17.00 часа в Пресклуб на БТА-Плевен Стефан Бурджев - депутат от БСП и член на Група за приятелство България - Куба организира пресконференция за учредяване на Група за приятелство Плевен - Куба и перспективите за икономически, културен и туристически обмен.***Стара Загора.От 10.30 часа пред НЧ „Св. Климент Охридски -1858\" ще се проведе музикално - танцов спектакъл „Вила се лоза винена\".***Стара Загора.От 12.00 часа пред Универсален магазин до Часовника, Младежки общински съвет ще предложат послания за любовта и виното, блиц викторина и забавни игри с минувачите.***Стара Загора.От 18.00 часа в НЧ „Св. Климент Охридски -1858\" ще се проведе „Младежка Трифониада\".***Шумен. От 12.00 часа пред Драматично-куклен театър „Васил Друмев\" и пл. „България\" № 1 - пространството зад Руски паметник, ще бъде организиран хепънинг, съвместно с Общински здравен център и БМЧК - Шумен, по повод Денят на влюбените.***Шумен. Кметът на Шумен Любомир Христов ще участва в ритуал по зарязването на лозята на Пети километър.***Шумен/Велики Преслав.От 8.00 часа в храма „Св.св Петър и Павел\" ще започне утринното богослужение по повод празника Трифон Зарезан, а от 9.00 часа ще бъде отслужена Света литургия. От 10.30 часа на площада пред читалището ще бъдат обявени резултатите от традиционния конкурс „Баш винар 2018\". От 12.00 часа ще бъде изпълнен ритуал по зарязване на лозята и водосвет.***Шумен/с.Осмар.Ден на лозаря ще се проведе в село Осмар. От 11.00 часа в храм „Св. св. Константин и Елена\" ще бъде отслужена Света литургия. От 11.00 часа женската певческа група към читалището ще поздрави собствениците на „Осмарска изба\" и ще бъде извършен тържествен водосвет и зарязване на лозята. От 12.00 часа празникът ще продължи на площада пред читалищната сграда.  ", "date": "2018.02.14", "title": "Предстоящи събития на 14 февруари 2018"}
{"url": "http://www.cross.bg/rodeni-na-fevryari-1567774.html", "text": "/КРОСС/ Аля Милушева, моден дизайнерПроф. Любомир Халачев, бивш ректор на НАТФИЗ Мануела Малеева, бивша тенисисткаСлавчо Атанасов, депутатСтанимир Цоцов, член на надзорния съвет на НОИСтефка Стоева, конституционен съдияСтефан Ботев, олимпийски медалист, двукратен световен и европейски шампион по вдигане на тежести ", "date": "2018.02.14", "title": "Родени на 14 февруари"}
{"url": "http://www.cross.bg/angelkova-tyrizma-nyama-1567793.html", "text": "/КРОСС/ Няма рискове за застрояване на Пирин. Вторият кабинков лифт няма да доведе до това, заяви министърът на туризма Николина Ангелкова пред bTV. Ангелкова е категорична, че не става дума за 48% застрояване, а за 2% за строеж на спортни съоръжения.Тя изтъкна важността на това да се развиват всички зимни курорти. Министърът даде пример с Узана в Стара планина. България бележи ръст в зимния туризъм, независимо липсата на сериозна инфраструктура, заяви министърът на туризма.Прогнозите на министъра са, че летните почивки ще поскъпнат. Добре било да се повишат цените. Това би означавало, че се е повишило качеството на продукти и услуги.Министерство на туризма ще дава концесиите на плажовете.Ангелкова спомена и вицепремиера Валери Симеонов. Тя не знае от къде лидерът на НФСБ има данни, че концесиите са дадени на определени групировки.Съответните органи да бъдат сезирани, иска Ангелкова, ако Симеонов има съмнения. Концесията е тази, която гарантира, че затворените комплекси няма да останат без плажове, отсече министъра на туризма.Ангелкова ппотвърди и създаването на директната авиолиния София - Пекин. ", "date": "2018.02.14", "title": "Рискове за застрояването на Пирин няма, уверява Ангелкова"}
{"url": "http://www.cross.bg/debati-nyama-pytin-1567791.html", "text": "/КРОСС/ Кандидат-президентските дебати в Русия ще протекат без участието на Владимир Путин, а телевизиите няма да отделят много време за агитация, тъй като излъчват олимпийските игри в Пьончан, пише \"Ведомости\". Руската ЦИК регистрира 8 души като кандидати в изборите на 18 март, напомня вестникът.Според него обаче тази година е изчезнала основната интрига, свързана с дебатите - избирателите няма да гадаят кой с кого ще дискутира, защото във всеки кръг се предвижда да участват всичките седмина претенденти (без Путин). Това са Сергей Бабурин, Павел Грудинин, Владимир Жириновски, Ксения Собчак, Максим Сурайкин, Борис Титов и Григорий Явлински.Дебатите се очаква да започнат в края на месеца, за да се разтовари телевизионният ефир за излъчване на олимпиадата до приключването й на 25 февруари. Кандидатите ще получат общо над 60 часа безплатно телевизионно време и 36 часа в радиопредаванията.Политологът Александър Кинев не помни в подобни дебати да са участвали едновременно повече от петима души. Заради твърде многото кандидати ще настане \"информационна блъсканица\" и участниците не ще могат да се проявят, предупреждава той. Най-много ще пострадат новаците, все още недотам популярни сред електората. Впрочем никой не гледа самите дебати, защото \"е скучно и времето не е най-удобно\", казва Кинев. Но случи ли се нещо интересно, записът плъзва из социалните мрежи.Затова участниците може би ще разчитат на предварително подготвени сполучливи ходове, които сетне да бъдат тиражирани. Създава се впечатление, че телевизиите формално отработват предизборния дневен ред, смята наблюдателят Михаил Виноградов. Задачата им е по-скоро да маркират самия факт, че има кампания, отколкото да вдигат избирателната активност. Изобщо нямат задача да покажат, че се решава въпросът за предаване на властта в Русия.Близо месец преди изборите все още не се знае нищо конкретно за програмата на Путин. Понякога на човек дори му се струва, че нещо не е наред с тази програма - президентът и кандидат сякаш не е сигурен дали има такава, отбелязва \"Независимая газета\".  ", "date": "2018.02.14", "title": "Владимир Путин няма да участва в предизборни дебати"}
