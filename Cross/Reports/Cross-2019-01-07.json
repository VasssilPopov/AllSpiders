{"url": "http://www.cross.bg/manowar-experience-fenove-1593297.html", "text": "/КРОСС/ Дългоочакваното завръщане след почти 10 години ще се случи на 16 юни 2019 година в зала „Арена Армеец\".Билетите влизат в продажба на 8 януари, вторник, в 10 ч.на www.eventim.bg.„Ние обещахме да се завърнем в България и сега ще изпълним това свое обещание!\" споделя Joey DeMaio.\"Страстта и силата на българските фенове са легендарни!Феновете на MANOWAR са Най-Ревностните фенове в България и светът го знае и ще се убеди в това още веднъж\".Final Battle World Tour 2019 стартира на 25 февруари 2019 година със сетлист с най-любимите парчета на феновете.Наскоро MANOWAR обявиха, че E.V. Martel ще участва като китарист в това турне.За най-големите фенове, на това турне ще бъдат пуснати в продажба ограничен брой ULTIMATE FAN EXPERIENCE UPGRADES! ULTIMATE FAN EXPERIENCE UPGRADES са допълнителни бонуси към основния билет; това означава, че притежателите на ULTIMATE FAN EXPERIENCE UPGRADE трябва да имат закупен отделно билет за концерта. ULTIMATE FAN EXPERIENCE Upgrade са достъпни ексклузивно на The Kingdom of Steel (Europe). За да си поръчате ULTIMATE FAN EXPERIENCE Upgrade, кликнете HERE Следвайте MANOWAR на manowar.com , Facebook, Twitter и Instagram за всички дати от турнето и новини.Влиянието на MANOWAR в музикалната рок индустрия е неоспоримо. По време на убийствената им кариера, те оставят отпечатък върху хеви метъл жанра с невероятно майсторство и характерно творчество.С безкрайно убеждение и упорство и с безпогрешна смелост да прави нещата по свой собствен начин, бандата се справя дори и с невъзможно изглеждащите предизвикателства.Във времето на шоута, откриващи „таланти\" и тромави еднодневни хитове, тази група предоставя на феновете точно това, заради което ги обичат: величествената и силна музика на техния живот; песни, възпяващи смелостта на индивида и духът на обществото.Бандата е носител на множество златни и платинени награди, има над 35 турнета като водеща група с продадени между 10 и 50 хиляди разпродадени места. Несравнимите верни последователи на MANOWAR от цял свят присъстват неизменно на ивентите им на живо.Ето защо, фенове от над 40 страни пътуват до Германия, за да ги гледат на Magic Circle Festival. MANOWAR издават \"Thunder In The Sky\" през 2009 г.и като трибют към най-преданите си фенове записват за пръв път в метъл историята забележителната балада \"Father\" на 18 различни езика.С \"Kings Of Metal MMXIV Silver Edition\" MANOWAR даряват на последователите си съвсем нов запис, пълен с изненади и бонуси, на бестселъра и носител на награди албум \"Kings Of Metal\".Световното турне \"The Final Battle\" World Tour дава воля на безкрайната сила на MANOWAR, по-мощна от когато и да било и със съвсем нова мултимедийна продукция; тя ще бъде споделена с всички онези, в чиито вени тече Истински Метъл. ", "date": "2019.01.07", "title": "MANOWAR се завръщат в София с ексклузивно шоу от феноменалното си прощално световно турне The Final Battle 2019  "}
{"url": "http://www.cross.bg/rysiya-koleda-obichai-1593294.html", "text": "/КРОСС/ В дните на социалистическа Русия Рождеството не се е празнувало. След революцията от 1917 г., Коледа е забранена, заедно с други религиозни празници. Наблягало се е народно-обединителните празници, свързвани традиционно с настъпващата зима.След 1991 г. са възродени някои християнски обичаи, особено под американско влияние. Сега Коледа в Русия се празнува на 7 януари. Датата е различна, защото Руската православна църква използва стария „Юлиански календар\".На Бъдни вечер - 6 януари, в Русия се сервира трапеза с 12 постни гозби, в чест на 12-те апостоли. Сяда се на масата едва след появата на първата звезда. Задължителното ястие се нарича „сочиво\". По традиция, след трите задължителни богослужения в дома се внася сено - символ на сеното, в което се е родил Христос. Това най-често се прави в селата.Масата трябва задължително да е покрита с бяла покривка, а домът - да е украсен с борови клонки, цветя, фруктиери с плодове и свещи. В средата на масата трябва да има бутилка вино, а яденето се подава от лявата страна на седящите, като се започва от дамите. Въпреки, че е постна, вечерята е тържествена.В Русия, както и в много други страни се украсяват коледни дръвчета. Там обаче се поставят непосредствено преди Коледа- на Бъдни вечер. Не са масово разпространени. Имат коледарски обичаи, подобно на нашите.Образът на Сана Клаус в православието е заменен с Николай Чудотвореца. Той носи на деца и възрастни различни подаръци. Образът на светеца през годините се е сдобивал различни прозвища - Дядо Мраз, Дед Мороз и др. Интересна е появата на друга легендарна фигура в руските обичаи - на Бабушка.Тя също раздава подаръци на децата. Легендата разказва, че тя отказала да отиде с мъдреците да види Исус заради студеното време. За да изкупи вината си всяка година обикаля домовете и оставя подаръци за добрите деца.Въпреки че се празнува на различна дата, руската Коледа е много близка до българската не само като идея, но и като изпълнение. Тихото и уютно семейно събиране на Бъдни вечер и желанието да зарадваш близки, и познати в коледната утрин с подарък са два обичая, които обединяват нашите народи.Разликата е, че в Русия и до ден днешен Нова година се празнува много по-тържествено. Това е остатък от старите навици на социализма. ", "date": "2019.01.07", "title": "Как празнуват Коледа в Русия?"}
{"url": "http://www.cross.bg/seloto-romskata-mahala-1593300.html", "text": "/КРОСС/ Стотици се събраха на протест в пловдивското село Войводиново, след като двама роми пребиха 33-годишен военнослужещ.С възрожденски песни гневните хора се опитаха да нахлуят в ромската махала, но бяха пресрещнати от жандармерия и полиция. До сблъсъци не се стигна, след като в знак на съпричастност полицаите свалиха каските си, а жестът бе посрещнат с аплодисменти от протестиращите. Хората настояват да се съборят незаконните ромски къщи в селото.\",\" категорични са жителите на селото. Местните жители са категорични, че не желаят повече да съжителстват с представители на ромската общност. По думите им всички жилища в етническата махала са незаконни, но мерки за събарянето им не са били предприети, съобщиха Радио Пловдив и Трафик Нюз.До протеста се стигна, след като вчера братята Асен и Борис Пакетови - на 17 и 21 години, пребиха жестоко 33-годишния снайперист Валентин Димов. Той е военнослужещ от Специалните сили, баща на две деца, участвал е в три мисии в Ирак и Афганистан. В селото го описват като спокоен и добродушен.Мъжът се прибирал се вкъщи, след като бил на ритуала по хвърлянето на Богоявленския кръст в Пловдив. На две пресечки от дома му, пред колата му видял двамата младежи, които вървели по пътното платно и с поведението си създавали опасност за безопасността на движението. Слязъл от автомобила да им направи забележка. Тогава те го повалили на земята и започнали да го ритат жестоко в главата. Тази сутрин Валентин Димов е приет отново по спешност в болница, защото състоянието му рязко се влошава.\"я. Това разказа пред журналисти педагожката Теодора Георгиева, която е станала очевидец на зверския побой. Жената сподели разочаровано, че никой не се е отзовал на виковете й за помощ.", "date": "2019.01.07", "title": " Жандармерия спря стотици гневни протестиращи срещу роми биячи"}
{"url": "http://www.cross.bg/arabadzhiev-vulcho-minalata-1593292.html", "text": "/КРОСС/ Специализираният наказателен съд остави за втори път сина на Ветко и Маринела Арабаджиеви - Вълчо, в ареста, съобщава специализираният за юридическа тематика сайт lex.bg. Вълчо Арабаджиев бе задържан с две счетоводителки през август миналата година при акция в хотелите на Арабаджиеви и тримата бяха обвинени, че са част от престъпна група, занимавала се с укриване на данъци и пране на пари.На днешното заседание съдията е приел, че има вероятност при по-лека мярка за неотклонение Вълчо Арабаджиев да извърши престъпление.През ноември миналата година адвокатите на Арабаджиев отново поискаха той да бъде освободен заради влошено здравословно състояние, като желанието му бе прието на първа инстанция. На втора инстанция обаче съдът отмени решението, като прецени, че може да се направи обосновано предположение, че той е извършил престъплението, за което е обвинен.Вълчо Арабаджиев беше задържан при акция на прокуратурата в хотелите на семейството, като тогава бяха открити и иззети 10 млн. лева. Местоположението на родителите му остава неизвестно за прокуратурата вече 4 месеца, откакто двамата бяха обявени за издирване. Имената им обаче отсъстваха от бюлетина за издирвани на Интерпол до 19 декември. ", "date": "2019.01.07", "title": "Специализираният съд отново не пусна Вълчо Арабаджиев от ареста"}
{"url": "http://www.cross.bg/borsata-sushto-togava-1593296.html", "text": "/КРОСС/ Цената на електроенергията на свободния пазар у нас отново удари 207 лв./Мвтч в понеделник, когато също така бяха изтъргувани рекордни количества на пазара \"Ден напред\" от 24 928,00 МВтч.За вторник е насрочена и среща на Националния тристранен съвет по енергийните теми, която е продължение на възникналите в края на декември проблеми с осигуряването на енергия за промишлеността на поносими цени.Тогава на борсата за ток цените също надхвърлиха 207 лв. и това принуди редица предприятия да спрат работи или да ограничат производството си.Тогава бизнесът обвини държавните електроцентрали в манипулации на търговете на борсата и изкривяване на търсенето и предлагането.Енергийният регулатор в момента извършва проверка на твърденията за нарушения.", "date": "2019.01.07", "title": "Токът пак удари 207 лв./МВтч на свободния пазар, тристранката се събира"}
{"url": "http://www.cross.bg/evropa-zapadna-kyrymbashev-1593299.html", "text": "/КРОСС/ В последните години фирмите-превозвачи от Централна и Източна Европа са били значителна част от пазара на Западна Европа. Това се дължи на факта, че хора, които са готови да работят за 2000-2500 евро като международни шофьори в Западна Европа няма! Това каза по повод очаквания на 10 януари протест в Брюксел срещу приемането на пакета „Мобилност“ евродепутатът Петър Курумбашев от Партията на европейските социалисти. „Този протест исках да го видя преди една година“, заяви той за предаването \"Нещо повече\" по \"Хоризонт\":„Основният резултат за нашия успех е, че просто, първо, сме имали хора, които са готови да работят срещу тези пари тази тежка професия и, второ, че сме имали активни предприемачи, които са поели пазарния риск, инвестирали са в нова техника. Българските фирми карат в момента и с един доста нов парк и голяма част от камионите, които се движат в Западна Европа, са поне Евро-5“.Според Курумбашев натискът в пакета \"Мобилност\" е насочен към това да се пререгистрират фирмите от Централна и Източна Европа в Западна Европа.„Ефектът за нас е убийствен, от гледна точка на това, че в момента тези фирми плащат осигуровки в НОИ и НЗОК. Когато спрат да плащат тук и започнат да ги плащат в германската или във френската каса, в нашите каси ще спрат да влизат тези пари“.Втората цел е част от нашите фирми да бъдат фалирани, за да бъдат взети работниците им. Курумбашев изброи и предлагани от различни евродепутати решения на спорните моменти в документите, касаещи задължителното връщане на шофьори и на камиони, но подчерта, че позициите не са единодушни:„…друг мой колега каза: „Ние возим техните стоки и те имат право да определят кой ще вози техните стоки. Една сполучлива шега, която чух от журналисти е: „Европейският съюз е общ, обаче пазарът си е техен“.\"Една от поуките, която трябва да си извади нашият бизнес, е, че очевидно ще трябва да търси бизнес в трети държави - извън Европейския съюз. Ние, като гранична държава на ЕС, ще трябва да обърнем поглед и по-активно да разработваме пазари, свързани с бившия Съветски съюз и с Близкия изток“, коментира Курумбашев. Той заяви, че гласуването на 10-и януари е “важно, но не е решително, защото просто е една стъпка в процедурата“.", "date": "2019.01.07", "title": "Курумбашев: Гласуването на 10-и януари на пакет \"Мобилност\" е важно, но не е решително"}
{"url": "http://www.cross.bg/zhiletki-frantziya-protestirashtite-1593290.html", "text": "/КРОСС/ Двамата лидери на управляващата италианска популистка коалиция изразиха подкрепата към протестиращите \"жълти жилетки\" във Франция, предаде АФП.\"Жълти жилетки, не се отказвайте\", пише в блога на своята партия вицепремиерът Луиджи Ди Майо, който оглавява движението \"5 звезди\", подкрепен от неговия колега оот крайно дясната партия \"Лига\" Матео Салвини.\"Подкрепям честните граждани, протестиращи срещу президент, който управлява срещу неговия народ,\" заяви Салвини в изявление, докато \"твърдо\" осъждаше скорошното протестно насилие.Движението \"5 звезди\" на Матео хвалеше пряката демокрация от началото на 2009 г. и днес предложи на протестиращите във Франция използването на т. нар. система \"Русо\" за подобряване на организацията и \"изготвяне на избирателна програма\". ", "date": "2019.01.07", "title": "Италиански лидери подкрепят протестите на \"жълтите жилетки\" във Франция"}
{"url": "http://www.cross.bg/antonov-hristov-kartini-1593298.html", "text": "/КРОСС/  Четирима са с обвинение за откраднатите картини на Владимир Димитров - Майстора и други български художници от дома в София на журналиста Павел Антонов, съобщиха от Софийската районна прокуратура.", "date": "2019.01.07", "title": "Изправят пред съда четиримата задържани за кражба на картини в София"}
{"url": "http://www.cross.bg/sporazymenieto-pregovori-suyuz-1593288.html", "text": "/КРОСС/ Преговорите по споразумението за оттеглянето на Великобритания от Европейския съюз приключиха.Сега преговори не се водят и преговарящите от двете страни не участват в съвместни заседания, заяви говорител на Европейската комисия в отговор на въпроси. По думите му, постигнатото споразумение е най-доброто и единствено възможното и то няма да бъде предоговаряно.Следим внимателно процеса по ратификацията във Великобритания, добави говорителят.Британският парламент ще гласува споразумението за Брекзит на 15 януари, съобщават британски медии, позовавайки се на свои източници. Сред спорните въпроси е периодът, в който Северна Ирландия ще остане в митническия съюз и общия европейски пазар.Премиерът Тереза Мей обяви днес, че правителството ѝ ще приеме редица мерки тези дни, включително повишаване на ролята на парламента в следващия етап на преговори с Брюксел.", "date": "2019.01.07", "title": "Приключиха преговорите по споразумението за Брекзит"}
{"url": "http://www.cross.bg/pytin-peterbyrg-rysiya-1593295.html", "text": "/КРОСС/ В деня, когато в Русия отбелязват Коледа, руският президент Владимир Путин направи нещо, за което мечтаят много деца - стреля с истински топ, предадоха ТАСС и Асошиейтед прес.При посещение в Петропавловската крепост на река Нева в родния си Санкт Петербург Путин произведе традиционния обеден топовен залп - ежедневна традиция от 1865 г.Заедно с него зад топа е бил почетният строител на Русия Владимир Бендет, който е чествал 85-тия си рожден ден. Путин го поздравил и му направил подарък, съобщиха от Кремъл.Традицията с оръдейния изстрел съществува и в други пристанищни градове в Русия, както и в редица други страни, но единствено в Санкт Петербург ежедневният залп е официално признат за символ на града.След това президентът се срещнал с възпитаници на Суворовското военно училище и разгледал фестивала на ледените фигури, който е в Петропавловската крепост.Путин разгледал скулптурите, снимал се с посетители и дори залепил монета на ледено прасе-касичка.", "date": "2019.01.07", "title": "На руската Коледа Путин стреля с топ в родния си Санкт Петербург"}
{"url": "http://www.cross.bg/botev-ekip-kalofer-1593287.html", "text": "/КРОСС/ Пред препълнената лекционна зала в Национален музей „Христо Ботев\" - град Калофер, бе осъществена първата официална премиера на късометражния филм с документален профил „На прощаване\" (2018), посветен на Христо Ботев. С това събитие се откри програмата на тържествата в града по случай 171-годишнината от рождението на великия българин.Лентата е копродукция на „България ин моушън пикчърс\" и Национален исторически музей, и е с продължителност 41 минути. Режисьор, оператор и монтажист е Борислав Марков, а сценарист и редактор - Атанас Янев.Събитието се откри със слово на г-жа Ася Николова - директор на музея. В него тя благодари на всички присъстващи и акцентира върху това колко е важно да познаваме историята си и да се гордеем с личности като Ботев, които са ни превърнали от народ в нация.Г-жа Николова представи творческия екип на филма, от който зрителите имаха възможността да чуят как се е зародила идеята за него и по какъв начин е реализиран; кое е онова нещо, правещ го различен от всички останали проекти по темата, създадени досега; защо е важно да не се отнасяме политкоректно и избирателно към историята си.Атанас Янев благодари на любезните домакини за гостоприемството и на Националния исторически музей за това, че са решили да станат копродуценти на екранното произведение. Сценаристът сподели още, че трябва да гледаме на Ботев и епохата, в която е живял с широко отворени очи. Защото 19 век е едно драматично време - време, в което е имало както слава, безсмъртие и саможертви, така и срам, позор и предателства.Борислав Марков предостави на музейния екип авторска видео визитка и разкри, че това е първият документален филм за Христо Ботев, който, чисто пространствено, обхваща кадри и интервюта от три различни града, белязали неговия живот - Калофер, Козлодуй и Враца.Лентата бе прожектирана, след което г-жа Николова подари от своя страна на творческия екип специален плакат в знак на признателност за установеното сътрудничество между страните и успешно реализирания филмов проект.Програмата на тържествата продължи с театрална постановка в местното читалище.\n\t\t\t\t\t  ", "date": "2019.01.07", "title": "Огромен интерес към филма \"На Прощаване\" в Калофер"}
{"url": "http://www.cross.bg/maezava-yaponski-hapki-1593278.html", "text": "/КРОСС/ Японски милиардер е авторът на най-споделяния туит в историята на социалната мрежа, съобщава Би Би Си.Маезава постигна това, след като обеща да раздели 100 млн. йени (около 925 хил. долара) на 100 случайни хора, споделили поста му.Маезава е основател на японската компания за онлайн пазаруване на дрехи Zozo и туитът му отбелязваше 10-те млрд. йени продажби, осъществени от сайта по Коледа и Нова година.Маезава стана известен на Запад, след като се оказа първият частен пътник, който ще бъде разходен около Луната от компанията на Илън Мъск SpaceX.Полетът трябва да се осъществи през 2023 г.Със своите над 4 млн. ретуитове Юсаку Маезава измести от челната позиция американския юноша Картър Уилкерсън.През 2017 г. Уилкерсън се хвана на бас с веригата за бързо хранене \"Уендис\", че ако постът му бъде споделен 18 млн. пъти, ще получи цяла година безплатни пилешки хапки.Той събра само 3.5 млн. ретуита, но счупи световния рекорд.А \"Уендис\" все пак му осигури пилешките хапки.Преди него най-споделяният туит бе \"звездното селфи\" на Елън Дедженерис от оскарите през 2014 г., което тогава бе и новаторска реклама на \"Самсунг\". ", "date": "2019.01.07", "title": "Японски милиардер счупи рекорда за най-споделян пост в \"Туитър\""}
{"url": "http://www.cross.bg/blok-magnitogorsk-suznanie-1593289.html", "text": "/КРОСС/ 10-месечното бебе от рухналия блок в Магнитогорск е дошло в съзнание. Това съобщиха от руската информационна агенция ТАСС.Припомняме, момченцето беше извадено изпод развалините на срутилия се жилищен блок на 1 януари, прекарвайки над 30 часа при температури до -27 градуса. Спасителният екип го намери в тежко състояние и в продължение на дни лекарите се бориха за живота му.Министърът на здравеопазването на Русия Вероника Скворцова предаде за ТАСС, че към момента детето вече е в съзнание.Според направените му изследвания то няма увреждане на мозъка, а работата на бъбреците е възстановена. Лекарите са оптимисти, че ще успеят да спасят и измръзналия му крак.При трагедията в Магнитогорск загинаха общо 39 души, след като на 31 декември сутринта един от входовете на десететажен блок в града се срути. Предполага се, че причината за инцидента е експлозия на газова бутилка. ", "date": "2019.01.07", "title": "Спасеното бебе от рухналия блок в Магнитогорск дойде в съзнание"}
{"url": "http://www.cross.bg/svetovnata-banka-kristalina-1593291.html", "text": "/КРОСС/ Българският финансист Кристалина Георгиева ще стане временно изпълняващ длъжността президент на Световната банка от 1 февруари. Това съобщи БНР, позовавайки се на Световната банка.Причината е оставката на Джим Йон Ким, поводът за която не е ясен. Ким ще се върне в частния сектор и в здравната организация, чийто съосновател е преди 30 години.В изявлението, с което обявява оттеглянето си, Ким определя работата си в Световната банка като \"най-важната в живота му\".", "date": "2019.01.07", "title": "Кристалина Георгиева временно оглавява Световната банка"}
{"url": "http://www.cross.bg/dombrovskis-podcherta-bulgariya-1593286.html", "text": "/КРОСС/ \"България може да се присъедини към обменно-валутния механизъм ERM II, когато изпълни всички изисквания\" това послание отправи зам.-председателят на Европейската комисия Валдис Домбровскис на конференция в Рига, посветена на 5-годишнината от въвеждането на еврото в родната му държава.Домбровскис подчерта, че икономическите и финансовите условия са се променили от времето, когато Латвия се е присъединила към клуба на богатите. Тъй като кризата, която удари света през 2008 година, започна от финансовия сектор, трябва да се положат повече усилия именно там, допълни Домбровскис:„В наши дни присъединяването към еврозоната означава присъединяване към банковия съюз и нови предизвикателства, с които страната - кандидат трябва да се справи. Именно това бе подчертано и от заместник-министър Петрова. Тя подчерта ангажимента, който България пое, за да се присъедини към обменно-валутния механизъм и за да получи доверието на останалите страни членки и на Европейската централна банка“.Валдис Домбровскис подчерта, че нито една държава няма да бъде спряна по пътя към въвеждането на еврото. След България по него върви и Хърватия, подчерта зам.-председателят на ЕК.България е готова да се присъедини към Шенген, заяви още Домбровскис. Той подчерта, че ЕК насърчава страните, които засега са против, да променят позицията си, но това е \"политически въпрос\".", "date": "2019.01.07", "title": "Домбровскис: Няма да спрем нито една държава по пътя към еврото"}
{"url": "http://www.cross.bg/kyltyrata-zritelite-odeyala-1593285.html", "text": "/КРОСС/ Няма да се допускат автомобили в центъра на Пловдив на 12 януари вечерта заради откриващата церемония на Европейска столица на културата 2019. \"Забраната е за района между булевардите „Шести септември\", „Руски“, „Христо Ботев“ и „Източен“, обясни заместник-кметът по транспорт Златин Велев. Определени са три буферни зони за паркиране за идващите в града. Първата е на паркинга пред главния вход на Международния панаир, както и зоната на бул. „Марица Север“ край изложението. Втората е около стадион „Пловдив“, а третата е паркингът до зала „Колодрума“. Паркингите ще се ползват безплатно. Седем автобусни линии - 1,4,6,9,10,12 и 21 ще се движат с делничните си разписания до 24 часа. Организаторите са осигурили 15 000 одеяла и 15 000 шала, които ще бъдат раздавани на зрителите. \"Сред официалните гости, които са потвърдили присъствието си са председателят на парламента Цвета Караянчева, вицепрезидентът Илияна Йотова, евродепутатът Мария Габриел, както и министърът на културата на Италия Алберто Бонизоли\", съобщи кметът Иван Тотев. \"Надявам се пловдивчани се убеждават, че е избрано най-добре видимото място за кулата, която е център на церемонията\", добави той.", "date": "2019.01.07", "title": "Раздават 15 000 одеяла за зрителите на откриването на ЕСК 2019 в Пловдив"}
{"url": "http://www.cross.bg/vycheva-bord-profesor-1593280.html", "text": "/КРОСС/ \"Трябва да ползваме опита на прибалтийските републики при приемането на еврото, защото две от тях бяха с валутен борд - съвсем идентични условия с нашите\" това каза за БНР финансовият експерт професор Христина Вучева:\"За съжаление, ние не успяхме да направим като страна това, което те сториха -  пребориха се да бъде признато правото на ЕС и Европейския договор, и с влизането им в ЕС през 2004 година станаха част от ЕRM-2 (известен като \"чакалня\" на еврозоната) - нещо, за което ние все още сме в етапа на приказките, но вече малко по-конкретни\".Вучева коментира в предаването „12+3\" по „Хоризонт\" и предупреждението на професор Стив Ханке, известен като „бащата на валутния борд\" у нас, че еврозоната ще изпадне в рецесия и България не трябва да влиза в нея:„Г-н Ханке ги говори тези неща от самото начало на формирането на еврозоната през 1999-а, а и преди това. Когато ние фиксирахме нашия лев към германската марка, той оспорваше това решение, като казваше, че трябва да бъдем обвързани с долара и вещаеше едва ли не пропадане на България за това, че не е предпочела американската валута. Тези негови прогнози не се сбъднаха. Не вземам много на сериозно тези негови твърдения\".Ние не можем да стоим безкрайно във валутния борд, категорична е Вучева. Причината е, че още в договора си за членство в ЕС сме подписали, че на даден по-късен етап ще приемем еврото.\"На нас ни трябват и предимствата на тази единна валута\", подчерта професор Вучева. ", "date": "2019.01.07", "title": "Вучева: Трябват ни предимствата на еврото, не можем да стоим безкрайно във валутния борд"}
{"url": "http://www.cross.bg/dolara-barela-barel-1593282.html", "text": "/КРОСС/ Петролните фючърси поскъпват силно за пета поредна сесия и се тъгуват в най-високи нива от 18-и декември насам, тъй като продължават да намират подкрепа от вече влязлото в сила споразумение във формата \"ОПЕК+\" за съкращаване на добивите от началото на годината и с оглед на подема на световните фондови пазари.Фючърсите на петрола сорт Брент с доставка през март поскъпват в понеделник с 2,1% обратно над нивото от 58 долара, а фючърсите на американския лек суров петрол с доставка през февруари - с 2,25% над нивото от 49 долара за барел. Оставащото в сила възходящо ценово движение факт, след като през миналата седмица петролните фючърси нараснаха съответно със 7,2% и с 5,8% и вече се търгуват с повече от 12% над техните многомесечни дъна около 49,94 и 42,19 долара за барел, ударени за кратко по време на тънката и неликвидна търговия през коледните празници (най-ниски цени от юли и юни 2017-а година).Подкрепа за продължаващото и днес поскъпване на петролните фючърси оказва информацията на Ройтерс от миналата седмица, че в рамките на декември доставките на петрол от ОПЕК са се свили с 460 хил. барела дневно до 32,68 млн. барела, а според агенция Блумбърг общите добиви на картела са намалели с цели 530 хил. барела на ден до 32,6 млн. барела благодарение на рязко понижаване на производството в Саудитска Арабия. Това представляваше най-агресивното съкращаване в рамките на един месец от януари 2017-а година насам и беше факт още преди да влезе в сила от 1-ви януари договореното във формата \"ОПЕК+\", включващ и Русия, ограничаване на добивите с общо 1,2 млн. барела през първите шест месеца на новата година.Целта на съкращаването на производството е да се ограничи увеличаването на глобалното предлагане, дължащо се главно на нарасналото през 2018-а година петролното производство в САЩ с близо 25% към исторически нива през декември от около 11,7 млн. барела на ден.Позитивното представяне на световните пазари на акции през последните дни на търговия също допринася за подновяване на инвеститорския риск-апетит и на стоковите борси, включително при търговията на петролни фючърси. Новината за подновяване на търговските преговори между САЩ и Китай, както и оповестените в петък много силни данни за състоянието на американския пазар на труда през декември пък водят до отслабване на опасенията за забавяне на глобалния икономически растеж и респективно за намаляване на потреблението на важната енергийна суровина.Въпреки поскъпването на черното злато в последно време, инвестиционната банка Goldman Sachs намали своите прогнози за осреднените цени на петрола Брент за 2019-а година до 62,50 долара за барел от 70 долара за барел, визирайки наличието на \"най-сериозните макроикономически предизвикателства от 2015-а година насам\". Голямата американска инвестиционна банка понижи и оценката си за осреднената цена на американския лек суров петрол от 64,50 долара до 55,55 долара за барел.Подобна низходяща ревизия за 2019-а година направиха и анализаторите на френската банка Societe Generale - с по 9 долара до 64 долара за барел за петрола Брент и до 57 долара за лекия суров петрол, добиван в САЩ.", "date": "2019.01.07", "title": "Петролът продължава да поскъпва за пета поредна сесия на търговия"}
{"url": "http://www.cross.bg/dyshi-real-samo-1593293.html", "text": "/КРОСС/ Неубедителното представяне на Реал Мадрид, най-вече в първенството на Испания, води не само до отдалечаване от целите на тима, но и до сериозни финансови загуби, стана ясно днес.Вчера, например, на мача с Реал Сосиедад, загубен с 0:2, на стадион \"Сантяго Бернабеу\" е имало само 53 412 души. Това е най-лошият показател за зрителски интерес за сезона, с изключение на първия мач през кампанията - срещу Хетафе. Тогава мачът бе посетен от 48 446 души.Според журналиста Дермот Кориган на последния домакински мач на \"белите\" е имало 30 000 празни места, което обърнато в пари означава загуба от 2 милиона евро под формата на билети.Актуалният клубен шампион на Европа не може да събере 60 000 зрители в 4 поредни домакинства. Средната посещаемост на \"Бернабеу\" през този сезон е 63 747 души, което е с 2000 по-малко от миналата година. Капацитетът на стадиона на \"Кралете\" е 81 000 души. ", "date": "2019.01.07", "title": "Реал Мадрид губи по 2 милиона на мач от празни седалки"}
{"url": "http://www.cross.bg/dogovor-monako-sesk-1593266.html", "text": "/КРОСС/ Полузащитникът на Челси Сеск Фабрегас ще подпише договор с Монако за 2 години и половина, съобщи вестник \"Екип\".Играчът и агентът му Дарън Дейн са провели финални разговори с вицепрезидента на Монако Вадим Василиев и са уточнили детайлите по личния договор на испанецаОстава да се договори и компенсацията, която Челси ще получи. Лондончани настояват за 12 милиона евро за правата на играча, чийто договор изтича в края на сезона.", "date": "2019.01.07", "title": "Сеск Фабрегас подписва с Монако"}
{"url": "http://www.cross.bg/nyama-belezhka-poruchki-1593270.html", "text": "/КРОСС/ Нова наредба на Националната агенция за приходите променя съществено правилата за приемане на плащания в брой от търговците, а сроковете за подготовка за промените изтичат, напомни софтуерната компания ERP.BG, която обяви началото на онлайн дискусия за промените в наредба Н-18 на НАП.Повечето търговци с физически обекти в страната могат да се окажат неподготвени за новите текстове, които влизат в сила в края на март за регистрираните по ДДС компании и в края на юни за останалите, предупреждава ERP.BG.Вече няма да е позволена досегашната практика, при която продажбите в магазините се въвеждат (маркират) в софтуер, а касовата бележка се набира на бутоните на касовия апарат отделно. Двете системи занапред ще трябва да са свързани и фискалното устройство да издава касовата бележка автоматично. Това означава, чев повечето търговски обекти (освен най-малките) отделни касови апарати с бутони занапред няма да се използват, се казва в прессъобщението на софтуерната компания.Друга промяна е, че при печат на фискално устройство задължително ще трябва да се включва и т.нар. уникален номер на продажбата (УНП). Ако за продажбата няма генериран такъв номер, по нея няма да може да се плати в брой.Отпада също и широко използваната практика, при която за множество поръчки се плаща накрая наведнъж и се издава една обща фактура и една касова бележка за цялата сума. При еднократно плащане по много поръчки вече няма да може да се издава една касова бележка, а ще трябва да се печатат толкова касови бележки, колкото поръчки има.Освен това вече не се допуска и тестване в търговския обект на нови софтуерни решения или нови версии на използваните софтуерни решения, въпреки че според програмистите това е най-добра практика за тяхното внедряване. Това се прави, защото преминаването от тестов в реален режим се използва за укриване на обороти и объркване на инспекторите на НАП при проверки. Занапред тестовете и обучението на персонала ще трябва да се извършват в контролирана среда извън търговския обект.Компанията напомня, че в част от случаите измененията изискват подмяна на софтуера за управление на продажбите. ", "date": "2019.01.07", "title": "Наредба на НАП ще промени реда за плащане в брой, предупреди софтуерна компания"}
{"url": "http://www.cross.bg/vreme-zakyska-obed-1593276.html", "text": "/КРОСС/ Количеството храна не е единственото нещо, за което трябва да внимаваме. Времето, когато я приемаме, също е от значение – от него зависи доколко ще е полезна за организма ни.Например.Хапвайте го на обед. Тогава метаболизмът ни е бърз и тялото ни ще усвои всички въглехидрати.Избягвайте консумация на ориз вечер. Тогава е много по-вероятно да натрупате излишни мазнини.За вечеря. Тиквичките са богати на фибри и почистват хубаво стомашно-чревния тракт. Ето защо ще ни подействат добре, дори след не особено здравословно хапване през деня.Избягвайте консумацията им на закуска, тъй като имат силен диуретичен ефект и дехидратират.Хубаво е да хапвате картофи за закуска или обед, тъй като нишестето в тях намалява нивата на холестерола.Тъй като съдържат два-три пъти повече калории от повечето от другите зеленчуци, избягвайте консумацията им вечер.Идеалното време е за закуска. Киселините в доматите подпомагат функциите на стомаха и панкреаса.Уви, същите тези киселини могат да повлияят на баланса между водата и солта в организма. А в резултат на това да се предизвика прекомерно потене през нощта.Най-подходящото време за месото е на обед. То е важен източник на желязо, доставя и кислород на клетките в целия организъм. Това от своя страна намалява умората и ни помага да бъдем свежи до края на деня.Тъй като са ни необходими около пет часа, за да преработим напълно месото (зависи и от неговия вид, разбира се), не е добра идея да го консумираме късно вечер.Точното време: За закуска и обед. Твърдата пшеница е богата на фибри и ни помага да се изчистим от токсините в организма. Също така, има нисък гликемичен индекс и предпазва от диабет тип 2.По-добре не: Въпреки ползите си, пастата си остава висококалорична. А подобни храни не са подходящи за късно хапване.Точното време: На закуска. Само няколко блокчета са достатъчни, за да се заредим с антиоксиданти.По-добре не: Вечер. Ако злоупотребим с повече от 25 грама, шоколадът бързо ще се превърне в мазниниТочното време: На обед. Бананите са богати на фибри и подпомагат храносмилането.По-добре не: Това влияние обаче прави този плод неподходящ за консумация късно вечер, защото може да раздразни стомахаТочното време: За закуска. Пектинът подпомага работата на червата и изхвърлянето на канцерогенните вещества.По-добре не: Вечер. Ябълките могат да раздразнят стомаха и да предизвикат киселини. А пектинът е труден за преработка и усвояване.", "date": "2019.01.07", "title": "Ето кога е хубаво да хапваме определени храни"}
{"url": "http://www.cross.bg/godina-naznachen-bolesti-1593268.html", "text": "/КРОСС/ Полковник доцент Георги Попов е новият заместник-началник на Военномедицинска академия по учебно-научната дейност. Със заповед на министъра на отбраната той е назначен и за заместник главен лекар на Въоръжените сили на Република България, съобщиха от здравното заведение.Полковник доцент Георги Попов е роден на 5 ноември 1964 година. Завършва медицина в Медицинска академия-София през 1990 година. Има придобити специалности по инфекциозни болести и по вътрешни болести. През 2017 година завършва „Здравен мениджмънт”. Доцент Попов е преминал през различни курсове по абдоминална ехография; по авиационна медицина, има започната специализация по военна терапия. Защитава научна и образователна степен “доктор” с дисертация на тема “Вирусни хепатити в организирани колективи”, зачислен за аспирантура и започната дисертация на тема “Вирусни хепатити в организирани колективи – войскови, затвори”. Завършил е няколко курса и специализации в чужбина, има опит от няколко задгранични мисии. В професионалната му визитка са записани и редица ръководни длъжности. През 1990 година започва като интерн във ВМА, а година по-късно е назначен за началник на медицинска служба във ВВС – Божурище. Работи още като клиничен ординатор по инфекциозни болести. От 2015 година до момента е експерт в НАТО. А от 2017 година до момента е началник на Катедра „Инфекциозни Болести” към ВМА.От 4 януари 2019 година е назначен за заместник-началник на ВМА по учебно-научната дейност. Доцент Георги Попов е член на Академичния съвет на ВМА и хоноруван преподавател в СУ „Св. Климент Охридски”. Членува още в Националния съвет по превенция на СПИН, туберкулоза и сексуално предавани инфекции; Българско дружество по военна медицина; Българско дружество по инфекциозни болести.", "date": "2019.01.07", "title": "ВМА с нов заместник-началник"}
{"url": "http://www.cross.bg/ivanov-bulgariya-atanasov-1593275.html", "text": "/КРОСС/ \"Демократична България\" ще сезира ЕК с формално искане за старт на процедура срещу нарушаване на основни европейски договори.КПКОНПИ нарушава базови принципи под \"привидното наименования \"гражданска конфискация\". Европейската комисия трябва да си отвори очите, че в България няма борба с корупцията, а нейно въоръжаване с редица инструменти.От обединението твърдят, че за тежки престъпления по наказателен ред, за които е приложим редът на конфискация според Наказателния кодекс, са осигурени гаранции за защита на основните им права, докато на лица, които са оправдани или срещу които наказателното производство е прекратено, не се гарантира равностойно ниво на защита.Ръководството на Демократична България счита това за логически абсурд, а подобно положение е несъвместимо с принципа на правовата държава.\"2018 година беше много динамична , а основната дума в политическия контекст беше скандал.\" Това е кратката равносметка съпредседателят на Демократична България Атанас Атанасов.В България \"корупцията прави силата\" е новият девиз според него.\"150 млн. лева глоба от ЕК е тежък скандал, защото носи вреди на бюджета и трябва да се изясни кой казва истината', коментира Атанасов по повод санкцията, наложена ни от ЕК заради отказа на БЕХ за монополно положението. \"Ресорният еврокомисар опроверга твърденията на Борисов и Теменужка Петкова\", припомни лидерът на ДСБ.Според него основният въпрос, който ще продължи да е актуален и през 2019 година, е начинът, по който се управляват бюджетните пари у нас. Никъде не са записани предвидените средства за инфраструктурни проекти, показва неговата проверка.\"Чухме новогодишната реч и веднага след това видяхме колко време е разликата между думи и дела\", изтъкна и бившият министър на правосъдието Христо Иванов.По думите му Радев е проспал възможността за налагане на вето срещу измененията по отношение на КПКОНПИ. \"В рамките на процедурата за нов главен прокурор ще бъде последният шанс на президента да затвърди думите си за кризата в страната\", смята Христо Иванов. Според него с това Радев ще бъде подложен на изпит.Каквото и да се прави у нас в институциите, комисиите и службите, в крайна сметка решенията ги взима Борисов. \"Този модел на упражняване на властта е вреден за страната, защото общите пари се използват за задоволяване интересите на олигархията, която е подкрепяна от тази власт\", подчерта Атанасов.Българското правителство не е готово за промяна в икономическия цикъл.Държавните дружества губят около 500 млн. за 2018, а прогнозите са, загубите да продължат . \"Това означава фалит на държавната енергетика\", смята Владислав Пенев.Той изтъкна, че изоставаме от енергийната революция. Наблюдаваме възход на популистите в Европа. ЕП измисля нови безсмислени регулации, като бизнесът е пряко засегнат и не дава ползи. По този начин европейската идея губи привърженици. Вместо европейският бизнес да става по-конкурентоспособен, се пишат само нови правила, критикуват от политическото обединение. Предупреждението им е, че правилата забавят икономическия растеж на Европа и тя няма да се справи с настъпващата криза.\"Българската държава отказва да прави реформи, а реформите означава повече благосъстояние\", категоричен беше съпредседателят Христо Иванов.От сдружението ще продължат да настояват за оздравяване на финансовия сектор и процесът на банково сътрудничество да бъде засилен.Майката на всички реформи, на модернизацията на публичния сектор е въвеждането на електронно управление. \"Скандалът с винетките е последният провал в това отношение\", критикува Иванов. \"До ден днешен не знаем какво се случи с търговския регистър\", напомни още той и подчерта, че в агенцията са получили бонуси. Позорен, по думите на Иванов, е отказът от въвеждане на електронно машинно гласуване.Иванов настоя зам.-министър-председателят Томислав Дончев да поеме отговорност. Оставката му ще стане неизбежна, но той трябва да обяви по-нататъшните си действия, категорични бяха от обединението. ", "date": "2019.01.07", "title": "Демократите сезират ЕК за т.нар. гражданска конфискация"}
{"url": "http://www.cross.bg/plovdiv-totev-kino-1593277.html", "text": "/КРОСС/ \"В Пловдив има достатъчно зали и пространства за провеждане на културните събития от програмата на Пловдив - Европейска столица на културата. \"Градският площад не е повече от 5% от събитията в апликационната форма\", заяви тази сутрин кметът на Пловдив Иван Тотев в предаването \"Култура.Бг\" по БНТ.Според Тотев откриването на \"Пловдив 2019\" щяло да бъде \"нещо невиждано\", а позиционирането на 30-метровата сцена-кула в пространството между булевардите \"Цар Борис III Обединител\" и \"Мария Луиза\", което затруднява движението в града, не е проблем. Кметът е на мнение, че сцената е станала център на дебати, което придава допълнителна стойност към събитието. \"Ние говорим за сцената всеки ден\", каза той и поясни, че съоръжението е построено на единственото място, което би позволило събирането на между 40 и 60 хил. зрители, които се очаква да присъстват на откриването. В същото време локацията на сцената давала възможност програмата да продължи.Кметът изтъкна, че само работата по Капана е достатъчна, за да бъде казано, че общината си е свършила работата, а градският площад щял да бъде завършен \"някъде след средата на лятото\". Той подчерта и инвестициите в Стария град - подменени настилки, осветление, паметници на културата.Според Тотев по кино \"Космос\" се работи. \"Това е кино \"Комсомол\". Несериозно е да се каже, че това е емблематичното кино на Пловдив\", пошегува се той.\"В Пловдив имаме достатъчно зали - Колодрума, С.И.Л.А. Имаме Драматичен театър, изцяло обновен. Ние имаме една прекрасна зала, която е Античен театър - Пловдив. Големината й е съпоставима със Зала 1\", каза още кметът.Тотев се позова и на повишения брой на посещения на туристи в Пловдив в последните 4 години. За въпросния период броят посещения е нараснал 4 пъти и от 240 хил. е стигнал до един милион. Целта на общината е тази година цифрата да се повиши до 2 милиона. \"Това са милиони левове като средства, които ще се акумулират в града\", завърши той.  ", "date": "2019.01.07", "title": "Кметът на Пловдив: Площад \"Централен\" не е европейска столица на културата"}
{"url": "http://www.cross.bg/putya-avtomobili-ryse-byala-1593283.html", "text": "/КРОСС/ Челен сблъсък между два товарни автомобила затвори пътя Русе-Бяла, предадоха от Агенция \"Пътна инфраструктура\".Към 16.05 часа е постъпил сигнал за катастрофа в участъка между двата разклона за Две могили. На мястото са пристигнали екипи на полицията, пожарната и Спешна помощ.Според първоначалната информация след челен удар между два тира единият от водачите е загинал, а другият е сериозно пострадал.Пожарникари са помогнали за изваждането им от превозните средства.Предстои извършване на оглед и изясняване на причините за катастрофата.Водачите на леки автомобили се насочват по обходни маршрути.За момента товарните автомобили изчакват на място.", "date": "2019.01.07", "title": "Тежка катастрофа между два тира блокира пътя Русе-Бяла"}
{"url": "http://www.cross.bg/kaiimak-spaseni-sedem-1593284.html", "text": "/КРОСС/ Шестима членове на екипажа на товарния кораб, плаващ под панамски флаг, са загинали, а други седем са спасени. Съдът е потънал в бурното море край черноморското крайбрежие на Турция, съобщава TRT World.   Турските власти са стартирали спасителна операция от провинция Самсун, след като са получили сигнал за бедствие от кораба, съобщи губернаторът на провинцията Осман Каймак.   „Шестима души са мъртви, а седем са спасени, след като плавателен съд потъна край турския град Самсун“, заяви Каймак.Корабът, който е превозвал въглища и е имал 13-членен екипажа на борда, е плавал към Самсун от руското пристанище Азов.   Турската брегова охрана заяви, че в спасителната операция са задействани самолет, три хеликоптера и две лодки. Причините за инцидента се изясняват. ", "date": "2019.01.07", "title": "Кораб с 13 души потъна в Черно море  "}
{"url": "http://www.cross.bg/nagradite-zlaten-globys-1593269.html", "text": "/КРОСС/ Връчването на наградите Златен глобус за кино и телевизионни продукции тази година е белязано от новост. Статуетката на наградите е с променена визия и е по-бляскава, по-тежка и по-дълга, съобщава сайтът на наградите Златен глобус.Дизайнът на статуетката е на компанията Ар/Джи Ей (R/GA). Тя е висока над 29 сантиметра, като основата й, която вече е закръглена и позлатена, а не кубична и мраморна, е над 9,5 сантиметра широка. Мраморната основа е запазена само за специалните отличия за цялостен принос. Статуетката, в чиято направа са вложени месинг, бронз и цинк, тежи над 3,5 килограма. Новата статуетка е с двадесет и четири каратово златно покритие. Логото на Холивудската асоциация на чуждестранните журналисти, връчващи наградите Златен глобус, вече се вижда върху статуетката по-ясно.Статуетката включва и безконтактен дигитален елемент, който съдържа информация за името на победителя, категорията и годината, в която е победил. Така се гарантира, че всяка статуетка е уникална и автентична.", "date": "2019.01.07", "title": "Статуетките за Златен глобус са с нова визия"}
{"url": "http://www.cross.bg/tazi-aktziya-frantziya-1593279.html", "text": "/КРОСС/ Магистрала на границата между Франция и Белгия тази сутрин бе блокирана от шофьори на тирове, предизвиквайки километрични задръствания. Протестната акция е по призива на профсъюзите, които настояват за отмяна на \"скандалната\" по думите им европейска реформа на международните превози, предаде \"Франс прес\", цитирана от БТА.Синдикалната акция, която се провежда на магистрала Е17 на граничния пункт в Рекем, продължи близо час и половина, уточни говорител на белгийската полиция. Други акции са предвидени през тази седмица във Франция, Холандия и Италия, уточниха синдикатите в навечерието на гласуване в европарламента на реформа, станала известна като пакета \"Макрон\".\"Направените предложения са скандални и са истинска заплаха за сигурността на всички, които използват пътя\", коментира Франк Морелс, президент на Белгийския съюз на заетите в транспорта и на Европейската федерация на транспортните работници.Синдикатите са обезпокоени най-вече от промяна на правилата за продължителността на работното време и почивките и се страхуват, че евродепутатите могат да одобрят седмична почивка в кабината, припомня АФП.Български превозвачи се готвят за протест срещу реформата в Брюксел на 10 януари. Същия ден евродепутатите от транспортната комисия ще обсъждат т.нар. пакет \"Мобилност 1\". ", "date": "2019.01.07", "title": "Шофьори блокираха магистрала на френско-белгийската граница заради пакета \"Макрон\""}
{"url": "http://www.cross.bg/avtomobili-denislav-trugvat-1593267.html", "text": "/КРОСС/ Шофьорите да тръгват на път с автомобили, подготвени за зимни условия, призоваха от Агенция „Пътна инфраструктура“.Троянски проход остава затворен за всички автомобили, каза за „Дарик“ Денислав Пейчев от Агенция „Пътна инфраструктура“. Отпадна ограничението за камиони над 12 тона по пътя Девин – Михалково, което беше въведено заради влошените метеоролични условия.За днес и утре Националният институт по метеорология и хидрология определи жълт код за опасно време над цялата страна. „Тази сутрин имаше временни ограничения по автомагистрала „Хемус” и по пътя Своге-София за около час за почистване и движението беше възстановено”, обясни Денислав Пейчев. Заради снегопочистване беше ограничено и движението на камиони над 12 тона по пътя Велико Търново – Севлиево – пътен възел „Коритна“ на територията на област Ловеч. Движението в този учатък вече е възстановено.Шофьорите трябва да тръгват на път с автомобили, подготвени за зимни условия, подчерта Денислав Пейчев. „Апелираме шофьорите на тежкотоварни превозни средства и на леки автомобили да тръгват на път само с подходящи гуми и да карат със съобразена скорост и повишено внимание. Естествено да спазват указанията на контролните органи. А всички граждани и транспортни фирми могат да получават информация за актуалната пътна обстановка от интернет страницата на агенцията –  и по всяко време на денонощието на нащите горещи телефони ”, обясни той.", "date": "2019.01.07", "title": "Троянският проход остава затворен"}
{"url": "http://www.cross.bg/koleda-tzurkva-pravoslavna-1593271.html", "text": "/КРОСС/ Държавният глава на Руската федерация Владимир Путин поздрави православните християни и всички руснаци, които празнуват Коледа по стария календар, предаде TACC, като се позовава на съобщение от пресслужбата на Кремъл.Путин отбеляза, че Коледа носи на хората радост и надежда, обединява ги около духовни, морални ценности, около традиции и благотворителност. Руският президент припомни, че народните и семейните обичаи, предавани от поколение на поколение, са свързани с пожеланията за искрена вяра в добрите промени и в изпълнението на съкровените желания.Путин добави, че \"Руската православна църква играе голяма и другите християнски деноминации играят положителна роля в живота на нашата страна, грижат се за социалната хармония, укрепват институцията на семейството, обучават младите хора\". Те \"правят много за решаването на най-наболелите социални проблеми, хармонизират междуетническия и междурелигиозен диалог\".Той пожела на православните християни, на всички граждани на Русия, празнуващи Коледа, здраве, успех и просперитет.Руският президент присъства на среднощна рождественска литургия в Спасо-Преображенската катедрала в Санкт Петербург. Премиерът Дмитрий Медведев и съпругата му Светлана присъстваха на литургия в храма Христос Спасител в Москва.\"Рождество Христово е хубав повод да се подари любов, грижа и внимание на заобикалящите ни хора\", заяви патриархът на Москва и на цяла Русия Кирил в обръщение по повод празника. \"Даже малките дела допринасят този свят да стане по-добър и по-светъл\", допълни патриархът и каза, че това е по силите на всеки, защото \"Бог е с нас\".В православните страни, които спазват Юлианския календар (наричан още \"стар стил\"), на 7 януари е Коледа. Това са Руската православна църква, Сръбската православна църква, Йерусалимската православна църква и манастирите на Света гора. В Сърбия, Черна гора, Македония, в Северно Косово и Република Сръбска в Босна и Херцеговина снощи празнуваха Бъдни вечер. У нас се отбелязва Коледа на 25 декември по Григорианския и новоюлианския календар.", "date": "2019.01.07", "title": "Путин поздрави православните християни за Коледа"}
{"url": "http://www.cross.bg/hristovo-povod-moskva-1593272.html", "text": "/КРОСС/ Рождество Христово е хубав повод да се подари любов, грижа и внимание на заобикалящите ни хора. Това заяви патриархът на Москва и на цяла Русия Кирил в обръщение по повод православното Рождество Христово по стар стил за част от християнския свят, предаде ТАСС.\"Даже малките дела допринасят този свят да стане по-добър и по-светъл\", допълни патриархът и каза, че това е по силите на всеки, защото \"Бог е с нас\".Предстоятелят на Руската православна църква призова и към борба с греховните проявления. Той каза, че всички несъвършенства в света са последствия от греха, но е нужно хората да се борят не само с външните, но и с вътрешните проявления на греха.Руският президент Владимир Путин присъства на среднощна рождественска литургия в Спасо-Преображенската катедрала в Санкт Петербург. Премиерът Дмитрий Медведев и съпругата му Светлана присъстваха на литургия в храма Христос Спасител в Москва.", "date": "2019.01.07", "title": "Патриарх Кирил: Рождество Христово е хубав повод да се подари любов, грижа и внимание"}
{"url": "http://www.cross.bg/dopysnem-zaledyavane-fandukova-1593265.html", "text": "/КРОСС/ Между 120 и 160 снегорина са в готовност да се включат в почистването на столицата, съобщи кметът Йорданка Фандъкова. За момента няма проблеми с движението на градския транспорт.\"Важно е да не допуснем заледяване. Това е задачата на почистващите фирми. Разпоредила съм да се чистят и спирки, подходи към подлези и тротоари, които са общинска отговорност. Надявам се и собствениците на сгради да почистват пред сградите, за да не допуснем заледяване и проблем за пешеходците\".Фандъкова допълни, че кризисните центрове ще работят денонощно заради отрицателните температури. Снощи в центровете са пренощували 150 души.\"И през деня могат да останат всички, които желаят. Ще призова хората, които имат информация за бедстващи хора, да се обаждат на телефон 112. Имаме и специален телефон: 0700 17 310, на който директно може да се подава информация. Имаме специален мобилен екип, който може да отиде на място и да покани човека да нощува на топло и да получи топла храна\".", "date": "2019.01.07", "title": "Между 120 и 160 снегорина в готовност да чистят София"}
{"url": "http://www.cross.bg/nedelya-marko-krali-1593262.html", "text": "/КРОСС/ \"Крали Марко\", #Отело, \"Пролетно тайнство\", \"Шехерезада\" са само част от новите заглавия за годината в поредицата Фортисимо Фамилия. На 27 януари, неделя от 11:30 часа програмата ще срещне своята публика с творчеството на най- значимите български композитори. От сцената на зала \"България\", актьорите Деян и Дарин Ангелови ще разкажат приключенията на Крали Марко на фона на музика, написана от родните музикални гении.В концерта със свои авторски изпълнения ще се включат и виртуозите Теодосий Спасов и Георги Андреев. Софийската филхармония ще свири произведения на Панчо Владигеров, Марин Големинов, Любомир Пипков и други, под диригентската палка на маестро Павел Златаров. Концертите на образователната програма винаги се провеждат пред пълни зали и предлагат незабравимо музикално преживяване за малки и големи.След \"Приказка за Крали Марко\", програмата продължава с \"#Отело\"- концерт за тийейджъри (17 февруари, неделя от 19:00 часа) със звездното участие на Радина Кърджилова и Деян Донков. А в първия пролетен месец предстои Фортисимо Академия с \"Пролетно тайнство\"- образователен концерт за възрастни с диригент Максим Ешкенази (24 март, неделя 19:00 часа) и ще завърши с последните два за сезона детски концерта- \"Шехерезада\" (14 април, неделя 11:30 часа) и \"Детска филмова музика\" на 19 май, неделя 11:30 часа. ", "date": "2019.01.07", "title": "Фортисимо Фамилия посвещава концерт на българските класици"}
{"url": "http://www.cross.bg/godina-tzenite-riga-1593264.html", "text": "/КРОСС/ Латвийският опит от приемането на еврото ще бъде представен на конференция в Рига. Форумът „Пет години с еврото” ще бъде открит от премера на прибалтийската страна Марис Кучинскис и заместник-председателя на Европейската комисия Валдис Домбровскис. България ще бъде представена от зам.-министъра на финансите Маринела Петрова, която пряко отговаря за процеса на присъединяването ни към единната европейска валута.Дали България ще се присъедини тази година към валутно-обменния механизъм ERM II трябва да стане ясно през лятото - година, след като получихме зелена светлина за подготовка. Членството в т.нар. „чакалня” трябва да стане заедно с присъединяването и към Европейския банков надзор - нещо, което е изцяло ново условие, поставено засега единствено пред България.Прибалтийските страни -  Естония, Литва и Латвия, които вече са част от еврозоната, често се дават за пример, тъй като преди приемането на еврото и те са имали валутен борд. Рига въвежда единната валута през 2014-та година, когато премиер е настоящият еврокомисар Валдис Домбровскис. В страната не се наблюдава огромно поскъпване на цените, но все пак има инфлация, която експертите определят като „психологическа”.  Реалният икономически ефект от закръглянето на цените е изконсумиран в рамките на около половин година.Изчисления на \"Евростат\" от ноември 2014 година - 11 месеца, след като Латвия приема еврото, сочат, че ако не беше въвела новата валута, цените в Латвия биха били между 0,12 и 0,21 процентни пункта по-ниски, сподели за предаването \"12+3\" по \"Хоризонт\" специалният пратеник на БНР в Рига Марта Младенова. Експертите отдават това на закръглянето на цените. Макроикономическите показатели на страната днес са стабилни, а според коментаторите - \"по-добри от очакваното\". Средната заплата в страната е над 1000 евро - ръст с 1/3 спрямо 20 години назад, но и 2/3 спрямо средния размер в ЕС.", "date": "2019.01.07", "title": "Представят латвийския опит от въвеждането на еврото на конференция в Рига"}
{"url": "http://www.cross.bg/avstriiiskite-alpi-bavariya-1593261.html", "text": "/КРОСС/ В Южна Германия училища останаха затворени заради снежните виелици и високата лавинна опасност, предава ДПА. Властите са обявили второ ниво при четиристепенна лавинна опасност. Зимата взе и жертви. В Бавария мъж загина под паднало дърво, а в австрийските Алпи трима скиори бяха затрупани под лавина. Километрични задръствания има по магистралите в Бавария и Западна Австрия. Заради навявания проблеми има и железопътният превоз. Много туристи са блокирани в австрийските Алпи и не могат да се приберат след края на ски ваканцията си.", "date": "2019.01.07", "title": "Снежни виелици в Германия, туристи блокирани в австрийските Алпи"}
{"url": "http://www.cross.bg/ninova-predavaniya-korneliya-1593273.html", "text": "/КРОСС/ Днес целият екип на Българска свободна телевизия - 50 журналисти, водещи, оператори, режисьори се срещнаха с председателя на БСП Корнелия Нинова.В момента се провеждат техническите проби и се подготвят първите предавания.Акцент в програмата на БСТВ ще бъдат новините, за които ще отговаря Валерия Касиян, и публицистичните предавания.Водещ на сутрешния блок ще бъде журналистът Стоил Рошкев.Предавания в телевизията ще имат и журналистите Александър Симов и Велизар Енчев.", "date": "2019.01.07", "title": "Корнелия Нинова се срещна с екипа на БСТВ "}
{"url": "http://www.cross.bg/kosmotreseniya-lyushkat-zemyata-1593263.html", "text": "/КРОСС/ Учени смятат, че земното магнитно поле редовно се разтърсва от странно явление, сходно с трусовете в земната кора.Космотресението е раздрусване в магнитосферата, което се усеща най-силно в околоземна орбита. Но явлението не е ограничено до безвъздушното пространство и ефектът му може да достигне чак до повърхността на Земята.Най-интересното е, че трус в Космоса прилича на такъв на Земята по графиката на протичането си - силен начален тласък и постепенно затихване. Най-видимите му последствия били промени в полярните сияния на планетата ни.Феноменът бил засечен и изследван с помощта на спътниците THEMIS на NASA, както и от наземни станции за изследване на магнитното поле. Магнитното \"ехо\" от космотресенията се регистрирало по целия свят, точно както вибрациите от силно земетресение.Според ръководителя на изследването, общата енергия на обичайното космотресение била сходна с тази на земетръс от 5 или 6 степен.", "date": "2019.01.07", "title": "Космотресения люшкат Земята"}
{"url": "http://www.cross.bg/godech-galeriya-asenov-1593274.html", "text": "/КРОСС/ Председателят на ПГ на ГЕРБ и зам. – председател на партията Цветан Цветанов присъства днес на церемонията по откриването на обновената картинна галерия в центъра на град Годеч.Гости на церемонията бяха народният представител от ГЕРБ-София област Васил Цветков, зам.- министърът на туризма Любен Кънчев, общинските ръководители на ГЕРБ в Елин Пелин - Стефан Стоилов и в Костинброд - Борислав Борисов, както и кметовете на Божурище Георги Димов, Драгоман - Андрей Иванов и на Костинброд - Трайко Младенов.След ремонт със средства на общината в галерията беше подменена електрическата инсталация, бе монтиран гипсокартон, латекс, окачени тавани, гранитогрес и ламиниран паркет за пода, както и бяха подменени входната и вътрешните врати.„Преди 4 години Годеч бе тъмен и неприветлив. Сега с усърдната работа на кмета Асенов и неговия екип общината придоби нов облик. Поредното доказателство за това е тази красива картинна галерия, в която личности като Тодор Тодоров – Майстора могат да представят своето изкуство и всеки един от нас да се докосне до него“, заяви Цветан Цветанов.Той благодари на кмета на Годеч Радослав Асенов и на екипа му за усилията, които полагат да превърнат Годеч в един по - благоустроен, по – красив и по – европейски град.„Община Годеч е първата в района с обособена картинна галерия. През изминалата година завършихме множество проекти. Благодаря на Парламентарната група на ГЕРБ и на г-н Цветанов за подкрепата, която ни оказват“, бяха думите на кмета на община Годеч Радослав Асенов.Първата експозиция в новата галерия е на известния годечки художник Тодор Николов Тодоров, който представя 50 свои авторски картини, дарени лично от него на Общината. След извършения водосвет и официалното откриване, кметът Асенов връчи почетен знак на Община Годеч на знаменития художник.", "date": "2019.01.07", "title": "Цветан Цветанов присъства на откриването на картинна галерия в Годеч"}
{"url": "http://www.cross.bg/zverev-tyrnira-open-1593252.html", "text": "/КРОСС/ Световният №5 Александър Зверев е под въпрос за започващия след седмица Australian Open.Причината е контузия в бедрото, която измъчва 21-годишния немски тенисист.Той отказа участието си на демонстративния турнир в Аделаида, за да може да се възстанови за Откритото първенство на Австралия.Зверев не даде повече подробности около травмата, но сподели, че се надява да е готов за старта на Australian Open.Той бе един от фаворитите за спечелването на турнира, особено след триумфа си на финалния Мастърс в Лондон в края на миналия сезон.Вече един топ тенисист отпадна от Мелбърн заради травма. Аржентинецът Хуан Мартин делПотро пропуска турнира, а проблеми има и Рафаел Надал.", "date": "2019.01.07", "title": " Зверев под въпрос за Мелбърн заради травма"}
{"url": "http://www.cross.bg/arivabene-formyla-ferari-1593257.html", "text": "/КРОСС/ Директорът на отбора на \"Ферари\" във Формула 1 Маурицио Аривабене ще бъде освободен от поста си, съобщава \"Гадзета дело спорт\". Според италианското издание Аривабене ще бъде заменен от досегашния технически директор на Скудерията Матия Биното.В продължение на няколко месеца се спекулираше с бъдещето на Аривабене, включително и беше съобщено, че той е сред вариантите за нов изпълнителен директор на \"Ювентус\". Футболният клуб и отборът от Формула 1 са собственост на концерна \"Фиат\".Според \"Гадзета дело спорт\" президентът на \"Фиат\" Джон Елкан, който зае мястото на починалия Серджо Маркионе, е взел решение да освободи Аривабене, след като \"Ферари\" отново не успя да спечели титлата. Себастиан Фетел водеше дълго време при пилотите, но в крайна сметка остана зад Люис Хамилтън.При пилотите Фетел завърши с 88 точки зад световния шампион, а при конструкторите Скудерията изостана с 84 точки от \"Мерцедес\". Смята се, че грешките на мениджмънта са довели до решението на Елкан да замени Аривабене. Освен Елкан отговорен за решенията е и Луис Камилиери, който се зае с ежедневното ръководене на отбора във Формула 1.Аривабене има опит в бизнеса, след като между 1997 и 2007 г. беше служител на \"Филип Морис\" и отговаряше за бранда \"Марлборо\", който пък спонсорираше \"Ферари\" във Формула 1. Той заема поста в Скудерията от 2014 г., след като преди това начело последователно бяха Стефано Доменикали и Марко Матиачи.Соченият за нов шеф Биното е част от \"Ферари\" от 1995 г. Първоначално той работи с тестовия отбор, а от 2004 г. е състезателен инженер на титулярните пилоти. Три години по-късно Биното става старши инженер, а от 2013 г. заема позицията на отговорник по задвижващите системи и заместник-директор на Скудерията.През юли 2016 г. Биното беше назначен за постоянно като технически директор. ", "date": "2019.01.07", "title": "\"Ферари\" ще се раздели с директора на отбора си във Формула 1"}
{"url": "http://www.cross.bg/kartini-kartinite-dvama-1593251.html", "text": "/КРОСС/ В хода на проведеното разследване, свързано с извършена кражба на картини от частен дом в София,  криминалисти на СДВР и ГДНП установиха самоличността на двама мъже, съпричастни към престъплението и укривали се от полицията. Вчера е задържан единият от тях, 45-годишен мъж, а днес се е предал 27-годишният му съучастник. На двамата е наложена 24-часова полицейска мярка за задържане, а процесуално- следствените действия продължават. Припомняме, че сигналът за кражбата на 13 картини на български художници и други старинни вещи бе подаден в полицията на 3 януари. След извършен на място оглед, стартираха и оперативно-издирвателните действия, в антикварна къща в столицата бяха открити 10 от откраднатите платна. Малко по-късно бяха намерени  и други две от картините, бяха  задържани  и двама извършители на престъплението, които от години се занимават  с търговия с културно-исторически ценности. Според експертите за картините са били платени над 10 000 лв., предстояло е доплащане.Разследването по случая продължава в рамките на образуваното досъдебно производство под наблюдението на прокуратурата.", "date": "2019.01.07", "title": "Двама мъже са задържани като заподозрени в съпричастност към извършената кражба на картини"}
{"url": "http://www.cross.bg/gerb-radev-tzvetanov-1593256.html", "text": "/КРОСС/ \"С избора на нов тип боен самолет по време на кабинета „Герджиков“, президентът Румен Радев и служебното правителство искаха да задължат следващото Народно събрание и следващия кабинет да берат плодовете на тяхната непрозрачност. Тогава Румен Радев, който лично назначи министър-председателя и министъра на отбраната, искаше непрозрачно, на тъмно и в кратки срокове да финализира процедурата за изтребителите\" това заяви пред журналисти в Годеч председателят на ПГ на ГЕРБ и зам.-председател на партията Цветан Цветанов.„Експертите от Министерството на отбраната внесоха доклада за работата си по избора на нов тип боен самолет в Министерски съвет, като най-вероятно тази сряда ще име решение на правителството. След това предстои дебат в Народното събрание, което трябва да даде мандат на правителството да финализира започнатата процедура“, обясни Цветанов.Той сподели очакванията си, че Румен Радев ще продължи да не се държи като държавен глава и обединител на нацията и няма да работи успешно с българските институции както предшествениците му. „Нека Радев се поинтересува кои държави споделят оценката на експертите от МО и кои държави подкрепят неговата теза за изтребителите“, призова председателят на ПГ на ГЕРБ.Той допълни, че не е нормално едно служебно правителство да ограничи възможността на следващия редовно избран кабинет, който ще бъде подложен и на парламентарен контрол, да завърши една такава процедура.Във връзка с обвиненията на президента Радев за лобизъм, Цветан Цветанов подчерта, че те не отговарят на истината и заяви категорично: „Всяко едно решение на страната ни е политическо. Решението да се присъединим към ЕС и НАТО също беше такова и представителите на българските институции винаги са се придържали към него и към евроатлантическата ориентация на България, която на свой ред е гаранция за сигурността ни“.Пред медиите зам.-председателят на ГЕРБ съобщи, че в края на февруари или началото на март тази година ще бъде взето окончателното решение за кандидатите на ГЕРБ за евродепутати.„Имаме много достойни кандидати и всеки един от тях може да води листата. Сигурен съм, че всеки един, който попадне сред 17-те в листата, ще има достатъчно потенциал и подкрепа, за да работи в интерес на страната ни“, отбеляза той.Цветанов също така анонсира, че на 20 януари ГЕРБ ще проведе национална работна среща с всички представители на партията в местната, законодателната и изпълнителната власт, на която ще бъдат разчертани хронологично дейностите преди изборите.„Скоро стартираме и граждански диалог „Европа в нашия дом“, с който ще представим ползите от членството ни в ЕС“, каза още председателят на ПГ на ГЕРБ.", "date": "2019.01.07", "title": "Цветан Цветанов: Румен Радев и служебното правителство искаха да берем плодовете на тяхната непрозрачност"}
{"url": "http://www.cross.bg/prevrat-obrushtenie-kontrol-1593255.html", "text": "/КРОСС/ Четирима от петимата офицери, извършили опит за преврат, са арестувани в радиото, което за кратко бяха завзели. Това заяви говорителят на правителството Ги-Бертран Мапангу. Петият офицер е избягал и се издирва, съобщиха Ройтерс и Франс прес.Обстановката отново е спокойна, положението е под контрол, каза представителят на правителството.Войници от Републиканската гвардия на Габон отправиха по-рано днес обръщение по държавната телевизия, в което заявиха, че са извършили преврат, за да \"възстановят демокрацията\" в западноафриканската страна, предаде Асошиейтед прес.Военен, представил се като лейтенант Обианг Ондо Кели, командващ Републиканската гвардия, прочете декларацията. Той обяви, че армията е поела контрол над управлението. До него стояха двама други въоръжени войници, облечени с камуфлажни униформи и носещи зелени барети.Президентът Али Бонго, на власт от 2009 г., е извън Габон от октомври за лечение след прекаран инсулт. На Нова година той направи обръщение към нацията, заснето в Мароко, където той се лекува.Фамилията Бонго управлява богатата на петрол страна от близо половин век. Али Бонго стана президент след смъртта на баща си Омар, управлявал страната 42 години и починал през 2009 г. Преизбирането му през 2016 г. бе белязано от твърдения за измами и съпроводени с насилие протести, и оспорено от опозицията.Габон е сред големите износители на петрол в Африка. Според данни на ОПЕК обемът на добива на \"черно злато\" в страната достига 200 000 барела на ден.Миналата седмица Съединените щати разположиха в Либървил 80 свои военни. Задачата им е да се грижат за сигурността на американските граждани и на служителите на посолството на САЩ в съседна Демократична република Конго на фона на опасенията от насилие там след произведените неотдавна избори, отбелязва ДПА.", "date": "2019.01.07", "title": "В Габон арестуваха офицерите, обвинени в опит за преврат"}
{"url": "http://www.cross.bg/velikobritaniya-brekzit-aktivi-1593253.html", "text": "/КРОСС/ Активи на стойност близо 800 млрд. паунда (1 трлн. долара) се преместват от Великобритания в нови финансови центрове в Европейския съюз преди Брекзит, съобщиха от консултантската компания EY, цитирани от \"Ройтерс\".Великобритания, която трябва да излезе от Общността през март, все още не е одобрила споразумението за избягване на рязко прекъсване на отношенията с ЕС. Въпреки че британският парламент трябва да гласува споразумението през следващата седмица (15 януари), не е ясно дали то ще бъде одобрено.\"Колкото по-близо сме до 29 март без споразумение, толкова повече активи ще бъдат прехвърлени, както и нает персонал\", коментира Омар Али от EY.EY проследяват плановете за Брекзит на 222 финансови компании, след като Великобритания гласува през юни 2016 г. да излезе от ЕС. В последната си актуализирана информация в края на ноември миналата година консултантът заяви, че 80 фирми обмислят или са потвърдили преместването на активи и персонал.Според последната оценка на EY 800 млрд. паунда активи ще бъдат преместени, което е сериозна част банковия сектор на Великобритания, чиято стойност се оценява на 8 трлн. паунда.Frankfurt Main Finance, които рекламират германския финансов център Франкфурт, посочи, че очаква 750 до 800 млрд. евро активи да бъдат прехвърлени само там, в по-голямата част през това тримесечие на годината.Около 2000 нови европейски роли са създадени от компаниите за финансови услуги в отговор на Брекзит, като Дъблин, Люксембург, Франкфурт и Париж са най-популярните места, уточниха от EY.Прогнозите за стотици хиляди работни места във финансовия сектор във Великобритания, които да се преместят в ЕС, не се материализираха, като Bank of England очаква около 4000 работни места да се преместят до 29 март. ", "date": "2019.01.07", "title": "Активи за 1 трлн. долара се местят от Великобритания в ЕС заради Брекзит"}
{"url": "http://www.cross.bg/voenni-napraviha-opit-za-prevrat-v-gabon-1593254.html", "text": "/КРОСС/ В Габон офицери са извършили опит за преврат. Те са завзели държавното радио и са изразили недоволство от управлението на президента Али Бонго, който се лекува в Мароко след прекаран инсулт, съобщи Ройтерс.Новогодишното обръщение на Бонго \"е засилило съмненията в способността на президента да продължи да изпълнява задълженията си\", каза лейтенант Кели Ондо Обианг, водач на провъзгласеното Патриотично движение на габонските сили за отбрана и сигурност.Франс прес съобщава, че войниците са призовали към създаване на Национален съвет за възстановяване на страната и че в центъра на столицата Либървил се чуват изстрели. Един от главните булеварди е блокиран от военните.", "date": "2019.01.07", "title": "Военни направиха опит за преврат в Габон"}
{"url": "http://www.cross.bg/plovdiv-grada-evropeiiska-1593258.html", "text": "/КРОСС/ \"Има ли решение на ОС на Община Пловдив, с което кратко и ясно се одобрява цялостната програма, бюджета и плана, по който ще се реализира номинацията на града за Европейска столица на културата?\" това попита по време на пресконференция председателят на Гражданския съвет към ПП АБВ проф. Любомир Халачев.„Ние не разбрахме, освен тази тридесет метрова кула, която ще бъде демонтирана след няколко дни, какво ще остане като принос за инфраструктурата на Пловдив? Много се обясняваше, че номинацията на града за Европейска столица на културата е повод той да бъде развит. Цялата културна програма е насочена към откритите пространства. Личи си, че е наблегнато над приобщаването на околната среда към този културен празник, но на нас малко ни липсват събитията, които са разположени в зали, в читалища и т.н. Никъде не можахме да намерим отговор на един много съществен въпрос, колко струва подготовката и провеждането на Пловдив ЕСК – 2019 ? Колко от тази сума ще бъде отделена за изграждането на устойчиви инфраструктурни проекти за града и кои поименно са тези проекти ? Чухме и че някои от тези проекти няма да бъдат реализирани. Затова питаме кои са те, защо няма да бъдат осъществени и какво ще стане със средствата, които предварително са заделени за тази дейност“, посочи още проф. Халачев.По думите му АБВ има конкретни предложения за допълнения към културната програма на Пловдив. Той припомни, че града е бил традиционен домакин на конкурси като „Златен ритон“ и „Златна ракла“ (закрит през 2009 г.), които могат да бъдат включени в програмата на града, както и че тази година се навършват 90 години от рождението на Йордан Радичков, чието световно признато творчество може да бъде представено по време на събитието, например чрез театрална постановка.От АБВ посочиха с конкретни примери редица проекти, свързани с номинацията на Пловдив за ЕСК, които или се бавят, или няма да бъдат осъществени, въпреки първоначално заявените намерения и факта, че държавата е отпуснала около 20 милиона лева за осъществяването им. „Тази сума е дадена в рамките на три години. За кино „Космос“ първият милион е даден през 2017 година, а вторият през 2018 години. Знаем обаче, че там нищо не се случва. С 3,5 милиона лева е финансирана и галерия „Гладстон“, чийто строеж също се бави. Предвидени са и пари за разширение на Градската художествена галерия, а 7,5 милиона лева са дадени за площад „Централен“. Както виждаме обаче нищо от това не е налично към момента и едва ли ще бъде функционално до края на 2019 година. Затова отново повтаряме въпроса, колко ще струва това на пловдивчани? Как ще бъде усвоено във времето? И всъщност ще бъде ли създадена трайна културна инфраструктура, която да остане в наследство от номинацията на Пловдив за Европейска столица на културата?“, попита координаторът на ПП АБВ за гр. Пловдив адвокат Георги Илчев.Коментар по темата направи и председателят на Алтернатива за българско възраждане Румен Петков.Според него решението церемонията по откриването на Пловдив – Европейска столица на културата за 2019 г. да бъде на открито е недалновидно, предвид зимния сезон, в който се намираме. „Когато тръгваш да правиш нещо такова на открито, ти поемаш ангажимент „да поканиш“ и облаците и лошото време. Датата беше определена предварително, което значи, че от кмета на Пловдив зависи, кое ще бъде мястото избрано за церемонията по откриването на събитието. Аз си мисля, че да поканиш хората на площада на открито през януари месец не е добро решение. Даже нещо повече, да рискуваш да поканиш хората тогава, когато е по-очаквано да е студено и да вали дъжд или сняг е безумие. Има няколко възможности това мероприятие да се проведе на закрито в Пловдив. Това решение е обида за тези, които ще участват в програмата, но е обида и за зрителите. Да изкараш тези хора да треперят от студ през месец януари, само защото нямаш акъл да се сетиш, че в града има няколко помещения, които събират по около 5 000 души, да ги изкараш само заради презумпцията, че може да събереш 50 000 на открито – не знам какво е това“, посочи той.„Още преди година алармирахме, че в Пловдив нищо не се върши относно подготовката на града за Европейска столица на културата. За този период правителството, народните представители от региона и на първо място общината не направиха нищо“, заяви в заключение Румен Петков.", "date": "2019.01.07", "title": "АБВ: Колко пари са изразходвани за подготовката на Пловдив за Европейска столица на културата?"}
{"url": "http://www.cross.bg/milkov-bulgarskite-koraba-1593260.html", "text": "/КРОСС/ Либия обяви че ще задържа всеки български кораб в либийски води. В заповедта се казва и че всеки кораб, в който българска фирма има участие, ще бъде задържан. Обявено е, че мерките са в отговор на действия, предприети от българските власти спрямо либийския танкер „Бадр“.Журналистът от вестник „24 часа“ Георги Милков обясни пред БНР, че историята датира от ноември 2017 г., когато либийският танкер е задържан на пристанище Бургас по искане на българска частна фирма, която твърди, че има стари вземания от Либия.След много съдебни дела на 21 декември 2018 г. на борда на кораба се качва частен съдебен изпълнител, придружен от служители на охранителна фирма, на „Гранична полиция“ и „Морска администрация“. Либийският флаг на кораба е сменен, а капитанът и екипажът са принудени да напуснат кораба, който започва да плава под панамски флаг от 28 декември.„Заради това Либия в момента ни обвинява в пиратство“, обясни Милков в предаването „12+3“ по „Хоризонт“. Той уточни, че в МВнР знаят за случая от самото му начало, тъй като либийската страна ги е информирала непрекъснато с ноти. Ведомството ни е сезирало всички институции у нас, които имат отношение към казуса  - „Гранична полиция“, „Морска администрация“, Министерството на транспорта и Министерството на правосъдието, Върховната касационна прокуратура, Инспектората на ВСС и Инспектората към министъра на правосъдието, който следи работата на частните съдебни изпълнители, допълни журналистът.„Всъщност тук най-големият проблем е, че има две решения на български съдилища. Първото е от 21 декември 2018 година на Бургаски окръжен съд, който отменя постановлението на частния съдебен изпълнител като незаконно. Второто е дошло чак след отплаването на кораба – на 2 януари Върховният административен съд е отменил всички предишни решения от първа инстанция на Бургаския административен съд и е постановил корабът да бъде освободен“, каза Милков.Принудителната смяна на флага се тълкува като посегателство срещу националния суверенитет на Либия и това ѝ дава право да сезира Съвета за сигурност на ООН, обясни той.  „Самият кораб е напуснал българските териториални води и кръстосва из Черно море, но не е влизал в пристанище, защото ще бъде арестуван навсякъде, дори и да се върне в България. Плавателният съд е застрахован при  голяма световна компания „които със сигурност няма да оставят нещата така“, допълни Милков.Специален пратеник на либийския премиер - либийски посланик в Германия до 2012 г., е в София заради казуса. Известно е, че той е поискал среща с президента.„Това вероятно е последен опит на либийците да намерят общ език с българската държава. Единственото, което искат, е българските власти да приложат закона, защото българските съдилища са се произнесли в тяхна полза, да съдействат за връщането на танкера и да предприемат наказателно преследване срещу замесените в този безпрецедентен за морското и международно право случай“, каза Георги Милков.", "date": "2019.01.07", "title": "Танкерът \"Бадр\" ни въвлече в дипломатически скандал с Либия"}
{"url": "http://www.cross.bg/neonatologiya-zagora-klinikata-1593259.html", "text": "/КРОСС/ Нова специализирана медицинска апаратура получи Клиниката по неонатология към УМБАЛ “Проф. Ст. Киркович” в Стара Загора като своеобразен „подарък“ в навечерието на 8 януари – Ден на родилната помощ и професионален празник на акушер-гинеколозите.Дарението на обща стойност 15 442 лева включва интензивен инкубатор за новородени и воден дестилатор, и е част от програмата за социални инвестиции „Енергия за живот“ на „КонтурГлобал Марица Изток 3“.С новия инкубатор Isolette C2000 лекарите ще могат едновременно да регулират температурата, кислорода и влажността, за да осигурят необходимата специална среда за развитие на недоносеното новородено, за което се грижат.Дестилаторът пък е нужен за осигуряване на вода с определени показатели, която се използва за специализираната апаратура в отделението.„Благодарим за подадената ръка! За нас всяка помощ е безценна, защото ние се борим ежедневно за човешки живот, а в тази борба наличието на подходяща апаратура е жизнено необходима“, сподели началникът на клиниката - доц. Мумджиев.„За нас е особено важно да подкрепяме подобни проекти и с удоволствие ще продължим да го правим и занапред, защото децата са нашето бъдеще и няма нищо по-значимо от тяхното здраве“ – коментира Алесандро Морето, директор на ТЕЦ „КонтурГлобал Марица Изток 3“, който официално предаде дарението и пожела на екипа на клиниката да продължи все така всеотдайно да се грижи за своите малки пациенти.Клиниката по неонатология към УМБАЛ “Проф. Ст. Киркович”, гр. Стара Загора, е една от осемте клиники по неонатология трето ниво у нас и има утвърдено място като основен лечебен и консултативен център по неонатология за Югоизточна България.Обемът дейност на клиниката (лечебна, консултативна, учебно-методична, и др.) обхваща областите Стара Загора, Ямбол и Сливен с общо (734 000 жители и около 5 000 новородени деца годишно) и частично Бургас.Годишно през интензивния сектор на Клиниката по неонатология преминават повече от 400 болни новородени и недоносени деца, около 80 от които са от други родилни заведения в упоменатите области.", "date": "2019.01.07", "title": "Енергийна компания дарява медицинско оборудване на старозагорската болница"}
{"url": "http://www.cross.bg/miladinov-kiliyata-razpolagal-1593281.html", "text": "/КРОСС/ Проверка, разпоредена от ръководителя на Главната дирекция \"Изпълнение на наказанията\" в Министерството на правосъдието Васил Миладинов, ще установява как разследваният за данъчни престъпления и пране на пари Николай Банев е разполагал с телефон в килията.", "date": "2019.01.07", "title": "Проверяват как Николай Банев е разполагал с телефон в килията"}
{"url": "http://www.cross.bg/danni-iztichaneto-polititzi-1593235.html", "text": "/КРОСС/ Около 50 от случаите на изтекли данни на общо 994 германски политици се смятат за сериозни, обявиха службите за сигурност на страната, цитирани от ДПА. Това означава, че лични данни, снимки и кореспонденция са станали публични. Засегнати са бивши и настоящи личности на изборни длъжности, но в повечето случаи е публикувана само информация за контакт.Германският канцлер Ангела Меркел е сред стотиците политици на федерално, провинциално и европейско равнище, засегнати от изтичането на лични данни. Те бяха разпространени в линкове, публикувани в \"Туитър\" миналия месец, но привлекли общественото внимание едва в петък.Германските власти, които отговарят за сигурността на данните, бяха остро критикувани, след като се разкри, че Федералната служба за информационна сигурност (BSI) е знаела от по-рано за хакерската атака и изтичането.Очевидно BSI е знаела за това още през декември, докато Федералната криминална полиция (ВКА) е била информирана чак в петък сутринта, както се вижда от писмо, изпратено от ВКА, посочва ДПА.По-малкият коалиционен партньор на канцлера Меркел - социалдемократите, поиска министърът на вътрешните работи бързо да установи какво точно са знаели по въпроса германските агенции по сигурността и как са реагирали, предаде \"Ройтерс\". Изтичането на данни предизвика голям шок в Германия и може да разклати отново управляващата \"голяма коалиция\", месеци след като скандал за съдбата на ръководителя на вътрешното разузнаване едва не разби управляващия съюз.Ларс Клингбайл - генерален секретар на левоцентристката Германска социалдемократическа партия, каза пред медийната група \"Функе\", че правителството трябва бързо да хвърли светлина кои агенции са знаели, какво точно, кога и как са се справили с проблема. \"Това трябва да е приоритет за вътрешния министър Хорст Зеехофер. Става дума за защита на нашата демокрация\", добави Клингбайл.Зеехофер посочи пред в. \"Зюддойче цайтунг\", че той самият е разбрал за изтичането на данни в петък сутринта, но би споделил с обществеността всичко, което установи, и смята да го направи най-късно да средата на седмицата.Ръководителят на парламентарната група на зелените Антон Хофрайтер заяви, че председателят на BSI Арне Шьонбом трябва спешно да бъде изслушан на извънредно заседание на парламентарна комисия. BSI по-рано защити реакцията си на изтичането на данни, като изтъкна, че не е можело да се направи връзка между отделните случаи, за които се е знаело миналата година, докато целият обем от изтекли данни е станал публичен миналата седмица предаде БТА. ", "date": "2019.01.07", "title": "Властите в Германия разследват хакерска атака срещу личните данни на политици и публични личности"}
{"url": "http://www.cross.bg/velikobritaniya-belgiya-podobni-1593240.html", "text": "/КРОСС/ Българският гражданин Алдин Н. (41 г.) е бил предаден на Белгия по подозрение, че е ръководел организирана престъпна група за незаконното прехвърляне на мигранти към Великобритания, съобщават белгийски медии, цитирани от БТА.Според следствието той е направлявал дейността на автосервизи в Белгия, където са били изработвани и поставяни тайници в превозни средства. В тайниците са били заключвани до деветима мигранти, чийто път обикновено е започвал от Афганистан или Пакистан, преминавал е през Турция и България, за да достигнат Западна Европа и да се прехвърлят към британския бряг.Разследването е започнало през 2016 г. в британското пристанище Дувър, където митничари се усъмнили в камион с българска регистрация. Външният обем на превозното средство не отговарял на вътрешната товарна кухина, затова митничарите поискали допълнителна проверка. Така те открили петима души в тайник, сред които три непълнолетни деца. Издадено било предупреждение към европейските служби да следят за подобни опити за измама.До октомври 2017 г. европейските митничари се натъкнали на още 55 подобни случая. В разследването участвали службите на Великобритания, Белгия, Холандия, Германия, Франция и България. Белгийската прокуратура е повдигнала обвинения на седем души, а делото срещу тях започва тази седмица в Гент.Отбелязва се, че изработваните тайници са били изключително тесни и неудобни, а някои от тях пряко са заплашвали сигурността и живота на мигрантите. В един от случаите тайникът е бил с размери 74 х 63 х 35 сантиметра, а при друг мигрантът е трябвало да се събере в двигателния отсек на автомобила, на мястото на резервната гума и част от охладителната система.Подслушани телефонни разговори са доказали, че трафикантите са знаели колко трудно е да се пътува по този начин. Те дори направили опит, който показал, че биха издържали в подобни условия не повече от седем минути.За превоз от българо-турската граница до Великобритания мигрантите са плащали по 10 000 евро. Прехвърлянето на мигрант от Франция до Великобритания е струвало 1300 евро, се отбелязва в информацията.", "date": "2019.01.07", "title": " Разбиха българска мрежа за трафик на мигранти към Великобритания"}
{"url": "http://www.cross.bg/iiotova-godina-prava-1593245.html", "text": "/КРОСС/ Вицепрезидентът Илияна Йотова и посланикът на Великобритания у нас Ема Хопкинс стартират за втора поредна година обща кампания \"Посланик за един ден\".Идеята е посветена на международния ден на жената, който се отбелязва на 8 март.Целта е да се насърчат младите момичета да са по-амбициозни към бъдещето си. Момичетата трябва да напишат съчинение до 250 думи на тема как като посланички биха променили обществото.\"Победителките в конкурса ще имат възможност да работят с посланичката за един ден\", обясни Хопкинс. Новост тази година е, че те ще могат да работят и с жена в НПО. На 7 март е финалът. Тогава победителките ще споделят какво са постигнали.\"Искаме да популяризираме амбицията и инициативността сред момичетата в цяла България\", каза посланик Хопкинс.Тя е категорична, че те трябва да знаят какъв потенциал имат. Според нея всички жени са равни, когато разгърнат потенциала си.\"Цел на кампанията е да се вдъхнови момичетата\", както обясни Ема Хопкинс. Вицепрезидентът Илияна Йотова сподели, че миналата година се е включила при връчването на сертификатите.\"Порази ме свежия поглед върху наболели проблеми\", разказа тя.Йотова изтъкна, че белегът на нашето време е липсата на сигурност. По думите ѝ не трябва да се примиряваме със суспендиране на нашите човешки права.\"Днес като излишен лукс се счита липсата на дискусия за човешките права\", смята вицепрезидентът.Тя посочи, че хартата на човешките права не се спазва. Според нея страховете и несигурността раждат насилие и агресия.\"На прицел са уязвими групи\", алармира тя. Вицепрезидентът заяви, че сегрегацията остава проблем.Йотова също е притеснена и от насилието у дома. \"Апатията към всичко това е може би най-тежката диагноза\", опасява се тя.Тя отбеляза, че е по-лесно е да се оставим на инерцията, вместо да променяме нещата. ", "date": "2019.01.07", "title": "Йотова притеснена от апатията към насилието и сегрегацията в обществото"}
{"url": "http://www.cross.bg/kitaii-ppez-letishta-1593246.html", "text": "/КРОСС/ Kитaй щe инвecтиpa 85 милиapдa юaнa (12,41 милиapдa дoлapa) в aвиaциoннaтa инфpacтpyĸтypa тaзи гoдинa, зa дa пoдпoмoгнe paзвитиeтo нa индycтpиятa, cъoбщaвa aвиaциoнният opгaн в cтpaнaтa зa цeлитe пpeз 2019 г., цитиpaн oт Rеutеrѕ.Kитaй ce cтpeми дa paзпoлaгa c 450 лeтищa дo 2035 г., yдвoявaйĸи ceгaшния cи бpoй лeтищa ĸaтo чacт oт aмбициятa нa cтpaнaтa дa ce пpeвъpнe в aвиaциoннeн лидep, зaяви aвиaциoнният peгyлaтop в ĸpaя нa минaлaтa гoдинa.Kъм ĸpaя нa oĸтoмвpи Kитaй имa 234 гpaждaнcĸи лeтищa, cпopeд дъpжaвнитe мeдии.Oчaĸвa ce Kитaй дa нaдминe CAЩ ĸaтo нaй-гoлeмият aвиaциoнeн пaзap в cвeтa пpeз cлeдвaщoтo дeceтилeтиe зapaди пoдĸpeпaтa нa paзшиpявaщa ce cpeднa ĸлaca и пpaвитeлcтвoтo зa нeoбxoдимoтo в ceĸтopa гopивo зa пoлeти и cтpoитeлcтвo нa лeтищa.Meждyвpeмeннo ĸитaйcĸитe пoлитици ce нaдявaт cъщo, чe възcтaнoвявaнeтo нa инвecтициитe в инфpacтpyĸтypa мoжe дa дaдe тлacъĸ нa иĸoнoмиĸaтa, ĸoятo ce paзpacтвa c нaй-cлaби тeмпoвe oт cвeтoвнaтa финaнcoвa ĸpизa нacaм, a aнaлизaтopитe oчaĸвaт пo-нaтaтъшeн cпaд пpeз cлeдвaщитe мeceци.Дъpжaвният cъвeт зaяви пpeз oĸтoмвpи, чe cтpaнaтa щe yвeличи инвecтициитe в инфpacтpyĸтypa ĸaтo жeлeзoпътни линии, мaгиcтpaли и лeтищa, зa дa cтимyлиpa вътpeшнoтo тъpceнe.Pъcтът нa инвecтициитe във фиĸcиpaн aĸтив, ĸoйтo e ocнoвeн двигaтeл нa ĸитaйcĸaтa иĸoнoмиĸa, бeлeжи oĸoлo peĸopднo ниcĸи cтoйнocти, cлeд ĸaтo Πeĸин cлoжи мнoгo пpoeĸти нa изчaĸвaнe пopaди oпaceния зa нapacтвaщия дълг.Aвиaциoнният peгyлaтop cъщo зaяви ĸpaя нa дeĸeмвpи, чe oчaĸвa въздyшният пътничecĸи тpaфиĸ дa пpeдcтaвлявa нaд eднa тpeтa oт oбщия тpaфиĸ в cтpaнaтa. ", "date": "2019.01.07", "title": "Kитaй щe инвecтиpa 12,4 милиapдa в aвиaциoннa инфpacтpyĸтypa пpeз 2019 г."}
{"url": "http://www.cross.bg/depresiya-poveche-dieta-1593243.html", "text": "/КРОСС/ Има една заблуда от години и тя е че шоколадът ни помага да преминаваме през живота по-лесно. Според много специалисти по хранене, той ни дава положителни емоции, сексолозите обясняват, че какаовият продукт се превръща и в заместител на интимната близост.Но се оказва, че най-лошият вариант, когато имаме проблеми или сме изпаднали в емоционална дупка, е да ядем шоколад или каквото и да било друго с високо съдържание на захар. Психолозите са категорични, че с правилната диета може да се победи не само лошото настроние, но и депресията. А тя засяга все повече хора по цял свят. Според специалистите, ако искаме да успокоим пристъпите на това състояние, трябва да забравим за всички естествени стимуланти в нашия живот като кафето, захарта, шоколада, газираните напитки, цигарите и алкохола. Научно е доказано, че се стига до депресия, когато в тялото ни има твърде ниски нива на Омега-3-мастни киселини. Това в днешно време говори за едно нездравословно меню, почти лишено от продукти като риба и черен дроб.Лекарите обясняват, че ще се радваме на по-добро настроение и поглед към живота, ако намалим  пшеничните продукти. Ако само за две седмици ги премахнем от менюто си, първите резултати ще се усетят.Ако искате да не стигате до състояние на депресия, трябва да поддържате в тялото си високи нива на Омега-3-мастни киселини. Това също става лесно с помощта на подходяща диета. Достатъчно е да хапвате повече чиа, ленено семе, слънчогледови семкки, риба. Можете и просто да си вземете хранителна добавка с ценното вещество. ", "date": "2019.01.07", "title": "Забравете за шоколада при депресия"}
{"url": "http://www.cross.bg/ivanovden-iiordanovden-babinden-1593241.html", "text": "/КРОСС/ На 7 януари е денят на Йоан Кръстител, наричан също Йоан Предтеча – братовчед и предшественик на Исус Христос. Когато станал на 30 години, Йоан започнал да проповядва и да кръщава хората. Във водите на река Йордан дал свето кръщение и на Христос – събитие, което по-голяма част от православието почита на 6 януари, Богоявление. Свети Йоан е обезглавен по заповед на цар Ирод, комуто казал, че не му отива да има жената на брат си – Иродиада. Според евангелските текстове, именно тя поискала главата му. В народния календар ден преди това (на 6 януари) свършват Мръсните дни. След всички обреди от коледно-новогодишния цикъл за пречистване и освещаване, след всички благословии и наричания, хаосът е отстъпил и отново се възцарява космическата хармония. Дошло е новото начало. Обичаите Йордановден (Богоявление, Водици), Ивановден и Бабинден са в чест на това ново начало и са дълбоко свързани по своята същност. На всеки един от тези празници се извършва обредно къпане. Както е известно – на Богоявление, след като свещеникът хвърли кръста в леденостудените води, младите мъже и момчета се надпреварват да го извадят.На Ивановден задължително къпят именяците „за здраве“. В обредното здравеносно къпане се включват и жените – невести и наскоро сгодили се. Оттам и името на празника в някои селища – „Женски водици“. Някога ходели т. нар. „къпачи“, които къпели (доброволно или насилствено) не само всички Ивановци, но и по-заможните представители на общността. През османското владичество „къпачите“ безнаказано можели да къпят дори бейовете и пашите.В нашата традиция Ивановден е празник, посветен на кумството и побратимството, а в по-широк съвременен смисъл – на приятелството. В народните представи, когато Господ поделял света, на св. Иван се паднало „да кръщава земя и вода, млади булки и малки деца“. Някога на този ден във всяка българска къща устройвали големи празненства. Кумовете ритуално къпели младоженците, които са венчали през изминалата година, пръскайки ги с вода. А младото семейство задължително посещавало вечерта дома им, носейки (според локалните традиции) пита, кравай, млин, баница, вино, ракия. На този ден, както и на други празници, извършвали ритуала за побратимяване. А онези, които вече са встъпили в такова родство, празнували с побратимите и посестримите си.Според народните легенди, когато Господ поделял света, на св. Иван се паднало да кръщава земя и вода, млади булки и малки деца. Поверието гласи, че на Ивановден трябва да има сняг и лед, за да са здрави хората и добитъкът през лятото. От Йордановден и Ивановден започва изпращането на сгледници и сватовници, защото сватбите са разрешени до началото на Великденските пости. На Ивановден изтича срокът, през който обикалят новогодишните маскирани дружини.В някои райони на страната коледарите отвеждат тържествено своя „цар“ до чешмата, където го окъпват. След това той устройва угощение и с празнично хоро завършва пълният цикъл на обичая коледуване.Християнизираното фолклорно мислене намира отражение и в празничните народни песни. Някои от тях разказват как Богородица тръгва със своя новороден син на ръце да му търси кръстник. Свет Иван (Св. Йоан) се съгласява да извърши светото кръщение. Когато надвесва Млада Бога над водите на река Йордан, дъното ѝ се позлатява, а бреговете ѝ се посребряват. Символ на благоденствие през новата година, златото и среброто „греят“ и в друга популярна песен, изпълнявана някога на Йордановден и Ивановден (записана преди време от Даниел Спасов и Милен Иванов)..Бабинден, последният от триадата, е в почит на бабите-акушерки, родилките, новородените и най-общо казано – чудото, наречено раждане на нов живот. При преминаването от юлианския към григорианския календар, около Бабинден се получава интересен феномен. Според историческите документи, папа Григорий XIII установява „новия стил“ през 1582 г. Повечето западноевропейски държави го приемат скоро след това, а източното православие – в началото на ХХ век. През 1916 г. Българската държава преминава към новия календар, а Българската православна църква – през 1968 г. Църковните празници у нас са изместени с 14 дни напред, заедно с тях и християнизираните фолклорни обичаи. От 19 януари Йордановден се мести на 6-и, на следващия ден е Ивановден (7 януари). А Бабинден местят на 8 януари, независимо, че е изцяло езически празник и няма християнски аналог. В съзнанието на българина той просто е неотделима част от предхождащите го обичаи. И още един феномен – на много места в България днес трите празника се отбелязват и по „нов“, и по „стар стил“.", "date": "2019.01.07", "title": "Какво ни носи Ивановден – обичаи, обреди и вярвания"}
{"url": "http://www.cross.bg/stoyanka-mytafova-teatur-1593242.html", "text": "/КРОСС/ Великата и неповторима Стоянка Мутафова ще отбележи “70 ГОДИНИ НА СЦЕНА” със специален СПЕКТАКЪЛ – ЮБИЛЕЙ на 2 февруари 2019 г. в зала 1 на НДК. “Г-жа Стихийно бедствие” ще бъде в светлините на прожекторите на връх рождения си ден (2 февруари) точно в 19.30 ч.На сцената ще стъпят и много нейни приятели и колеги, за да я уважат и поздравят. Сред тях ще са самата Йорданка Христова, Силвия Кацарова, Мария Сапунджиева, Виктор Калев, Любо Нейков, Ненчо Илчев, Албена Павлова, “Тоника Домини” и още от най-големите звезди на родната театрална и музикална сцена. Няма да липсват и изненади.Събитието се организира от продуцентски къщи “Ажур Пико” и “Артишок”. Билетите за него се продават с пълна сила в мрежата на Тикетпортал (www.ticketportal.bg), а от днес в продажба се пуска и втори балкон поради голям интерес. Билети могат да се намерят още в Билетен център в НДК, Билетна каса на “Арена Армеец”, книжарици Booktrading и бензиностанции ОМВ. Цената им е от 20 до 70 лв. според мястото в залата. Цената на билетите за втори балкон е от 40 до 50 лв.С изключителна енергия, винаги с усмивка на лице и страхотно чувство за хумор, Стоянка Мутафова продължава да е на сцена и до днес.\"Кралицата на българската комедия\", както я описва Ройтерс, има в актива си изключително богата палитра от роли.Първата й е още от 1945 г., когато играе прислужница в пиеса на Молиер.Завършва класическа филология в Софийския университет “Св. Климент Охридски” и Държавна театрална школа в София. От 1946 г. до 1949 г. работи в театър в Прага, а от 1949 до 1956 г. е в Народния театър. Тя е един от основателите на Държавния сатиричен театър “Алеко Константинов”, където работи от 1956 г.Магнетична и безкрайно талантлива тя приковава вниманието на публиката “на мига” щом стъпи на сцената и напълно заслужено печели любовта й, както в театъра така и на екрана. Стоянка Мутафова участва в много от емблематичните български филми като: “Специалист по всичко”, “Любимец 13”, “Топло”, “Бялата стая”, “Кит”, “Езоп” и други.Уважавана и обичана, тя успява да вдъхнови поколения български артисти да тръгнат по пътя на театъра и киното.Днес, на 96 години, актрисата продължава да играе активно, да изнася представления из страната и на сцената на Сатиричния театър в София.През 2012 г., когато празнува 90-годишния си юбилей, тя сподели: \"За мен този театър (Сатиричния) е кажи речи всичко\". В края на 2017 г. единствената й дъщеря Мария Грубешлиева – Муки, издаде своята втора книга за Стоянка Мутафова със заглавие \"Добър вечер, Столетие мое\". Едно от посланията в книгата е: “Никога да не се предаваш, да бъдеш себе си, да се бориш и да достигнеш своето столетие. И когато това стане да можеш с усмивка да му кажеш \"Добър вечер\" и да си щастлив от дългия път, който си извървял\", споделя авторката на книгата.На 2 февруари 2019 г. в зала 1 на НДК ще станем част от вълнуващ и невиждан празник - Стоянка Мутафова “70 ГОДИНИ НА СЦЕНА”! Не пропускайте да си сложите червеното червило, перли и парфюм, а доброто настроение и усмивката Ви са гарантирани !", "date": "2019.01.07", "title": "Стоянка Мутафова ще отбележи \"70 години на сцена\" със специален спектакъл - юбилей"}
{"url": "http://www.cross.bg/audi-elektricheski-versiya-1593247.html", "text": "/КРОСС/ Германската компания Audi смята да представи електрически джип на международните пазари през 2020 г.Става ясно, че моделът ще бъде позициониран между Q2 и Q3 и ще се задвижва изцяло от електромотор.Информацията излиза само дни, след като в Китай беше представена електрическа версия на Audi Q2 L, която носи обозначението e-tron и е предвидена само за китайския пазар.Макар че все още не е потвърдено официално, най-вероятно моделът ще се предлага в няколко различни версии с различен капацитет на батериите, подобно на модела, който Tesla използва в своята гама.Базовата версия най-вероятно ще има максимален пробег от порядъка на 300 километра, а най-скъпия вариант ще може да измине повече от 500 километра с едно зареждане. Поне ако съдим по технологиите, с които в момента концернът Volkswagen Group разполага.Моделът ще бъде базиран на новата модулна платформа на германците, наречена MEB, който в бъдеще ще се превърне в основа на много други електрически автомобили. Още през тази година можем да очаквамеконцептуален модел, който ще ни подскаже как ще изглежда производствената версия.Премиерата на новия електрически кросоувър ще бъде последвана от сериозна експанзия от подобни возила, разчитащи само на електричество за своето задвижване.От концерна Volkswagen Group, който е собственик на много марки, в това число и Audi, имат намерение да продадат 1 милион електрически автомобила в периода до 2025 г. По-екзотичните марки от портфолиото нагерманците - Lamborghini, Bugatti и Bentley - засега остават по-резервирани към пълната електрификация и ще продължат да залагат на хибридните задвижвания.", "date": "2019.01.07", "title": "Eлектрическият джип на Audi ще излезе до две години"}
{"url": "http://www.cross.bg/prevozi-putnicheski-ypravitel-1593250.html", "text": "/КРОСС/ Инж. Христо Иванов е новият управител на \"БДЖ - Пътнически превози\" ЕООД. Това беше решено днес на Съвета на директорите на \"Холдинг БДЖ\" ЕАД. Той ще заеме мястото на досегашния управител на дружеството Пламен Пешаров.Христо Иванов е дългогодишен специалист в областта на железопътния транспорт, като професионалната му кариера е изцяло свързана с железницата.Началото на кариерата си той започва през 1984 г. като технолог на гара Стамболийски, след което е бил и диспечер в ЖПУ Пловдив.От 1989 г. до 1998 г. е заемал длъжностите главен специалист \"Пътнически превози\", заместник-началник в отдел \"Пътнически превози\" и заместник началник ЖПУ по \"Експлоатация\" в Пловдив.От 1998 г. насам е изпълнявал последователно ръководните позиции директор на \"Поделение за пътнически превози\" Пловдив и началник на \"Поделение за превозна дейност\" Пловдив. Ръководил е дирекция \"Пътнически превози\", \"Поделение за пътнически превози\" София и е бил директор \"Експлоатация\", както и директор \"Маркетинг и продажби\" в \"БДЖ - Пътнически превози\" ЕООД. От 2016 г. е заемал длъжността \"Ръководител превози\" в частен железопътен превозвач.Инж. Христо Иванов е завършил Техническият университет в София, специалност \"Експлоатация на железопътния транспорт\". Има и магистърска степен по финанси във Великотърновския университет \"Св. Св. Кирил и Методий\". ", "date": "2019.01.07", "title": "Нов управител поема пътническите превози в БДЖ"}
{"url": "http://www.cross.bg/spelman-sdelka-partiya-1593249.html", "text": "/КРОСС/ Повече от 200 депутати подписаха писмо до Тереза Мей с призив да изключи варианта „Брекзит без сделка“. Депутатите, които са както привърженици на оставането, така и на излизането на Обединеното кралство от ЕС, са били поканени на среща с премиера във вторник.", "date": "2019.01.07", "title": "Над 200 депутати пишат на Мей срещу Брекзит без сделка"}
{"url": "http://www.cross.bg/posetiteli-myzeiini-ekomyzeii-1593237.html", "text": "/КРОСС/ Екомузей с аквариум продължава да е експозицията с най-голям брой посетители и през 2018 г., сочат данните за изминалата година. През залите на музея са преминали 19 190 човека, което е с над 1300 човека повече в сравнение с предходната 2017-а.Отново най-висок се запазва делът на учениците и студентите - 9185, както и на индивидуалните посетители - над 5000. Двойно са се увеличили чужденците, дошли да разгледат една от най-новите музейни експозиции - 2409.През изминалата година Екомузеят бе включен в графиците на туроператорски фирми, предлагащи круизи по река Дунав.С минимална разлика в броя туристи след Екомузея се нарежда АР „Ивановски скални църкви\" - 18817 човека.През последните няколко години обектът, включен в Списъка на световното културно наследство на ЮНЕСКО, е музейната експозиция, през която са преминали най-голям брой чуждестранни гости ( индивидуални туристи и организирани групи).През изминалата година обаче броят им скача двойно - от 6169 за 2017-а на 12444 за 2018-а. Това са основно гости от Япония, Тайван, Корея, Франция, САЩ, Германия и Румъния. През изминалите 12 месеца сеувеличава броят на посетителите от Китай, отбелязват екскурзоводите на обекта.Сред експозициите, предпочитани от чужденците, са също Екомузей с аквариум и Музей на градското всекидневие (Къщата на Калиопа). Устойчив интерес от страна на туристите се наблюдава и къмИсторическия музей - около 9000 човека през последните четири години.8000 са посетителите на АР „Средновековен град Червен\". Традиционно висока е посещаемостта на Пантеон на възрожденците (6757), Римска крепост „Сексагинта Приста\" (4770) и Музей на градското всекидневие(4595).Общият брой на посетителите през 2018 г. е по-висок в сравнение с 2017 г. - 76612. 30,9% от всички посетители на Регионален исторически музей - Русе са ученици и студенти. Най-предпочитаните от тях обекти са Екомузей с аквариум, Историческия музей, Пантеон на възрожденците, Музей на градското всекидневие.В част от споменатите музейни експозиции децата провеждат и организирани музейни уроци, работилници, уъркшопи, ръководени от уредници и музейни педагози.27,6% от всички посетители в деветте музейни експозиции са чужденци. Това са организирани групи и индивидуални туристи от Япония, Румъния, Белгия, Великобритания, САЩ, Швейцария, Франция, Италия, Русия, Полша, Швейцария, Финландия.", "date": "2019.01.07", "title": "Екомузей с аквариум продължава да е експозицията с най-голям брой посетители и през 2018 година"}
{"url": "http://www.cross.bg/dzhambazki-evrodepytatut-angel-1593227.html", "text": "/КРОСС/ \"Западна Европа се опитва да открадне българската работна ръка. Трудът на шофьорите е труден и неблагодарен. Планът \"Макрон\" се опитва да премахне идеята за свободен пазар.\" това каза евродепутатът Ангел Джамбазки в интервю за БНТ. \"Понеже не могат да връщат шофьорите на един месец, то те измислиха глупостта да изпратят тировете вкъщи на четири седмици. Тези камиони трябва да се придвижват на празен ход хиляди километри и да замърсяват въздуха\", каза още той.\"Социалистите в Европейския парламент нанасят най-големите удари срещу нас\", допълни евродепутатът. \"Организираме протест в Брюксел на 10 януари, нашите превозвачи и румънските ще протестират на различни места, но групата ще се слее\", съобщи още Джамбазки. \"Този европарламент е изчерпан, имат още 2-3 сесии и за това сега недоброжелатели се опитват да промъкнат лоши идеи. Повечето от тях няма да бъдат преизбрани през май\", завърши Ангел Джамбазки.", "date": "2019.01.07", "title": "Джамбазки призова за масово участие в протеста на превозвачите в Брюксел"}
{"url": "http://www.cross.bg/tochki-dimitrov-grigor-1593232.html", "text": "/КРОСС/ Най-добрият български тенисист Григор Димитров изпадна от топ 20 на световната ранглиста за първи път от повече от две години.Димитров загуби на четвъртфиналите на турнира в Бризбейн през миналата седмица и от днес падна с две места и вече заема 21-ото в класацията на АТР с актив от 1790 точки. Това е най-ниското класиране на хасковлията от 25 септември 2016 година, когато той също беше 21-и в подреждането.В четвъртък Григор очаква жребият за основната схема на Откритото първенство на Австралия, където ще бъде поставен.Димитър Кузманов изкачи една позиция и е №328, а Александър Лазов е №482.Промени в топ 10 няма. Лидер остава сърбинът Новак Джокович с 9135 точки, следван от Рафаел Надал (Испания) със 7480 точки и от швейцареца. Роджър Федерер с 6420 точки.При дамите Виктория Томова прескочи 5 позиции и е 151-а в света с актив от 383 точки. Елица Костова е №215, Сесил Каратанчева е №231. Те ще участват в квалификациите на „Аустрелиън Оупън“, които започват утре в Мелбърн.На върха продължава да води Симона Халеп, следвана от Ангелик Кербер и Каролине Вожняцки. Наоми Осака и Слоан Стивънс изкачиха по едно място и са съответно №4 и №5 за сметка на Елина Свитолина, която слезе до шестата позиция.", "date": "2019.01.07", "title": "Григор Димитров изпадна от топ 20, прогрес за Виктория Томова"}
{"url": "http://www.cross.bg/elektro-bulgariya-klienti-1593231.html", "text": "/КРОСС/ Над 162 600 клиенти имат активна регистрация за безплатните sms услуги, предоставяни от „ЧЕЗ Електро България“ АД – известие преди прекъсване на електрозахранването и проверка на сметката.През изминалата 2018 година Дружеството изпрати близо 282 000 кратки съобщения, от които около 4% са за проверка на сметка, а с останалите 96% Дружеството е напомнило на клиентите, че са пропуснали срока за плащане на сметката си.През периода януари – декември 2018 г. регистрациите за sms услуги достигнаха 21 651.Всеки месец между 20 000 и 29 000 регистрирани потребители получават напомняне, че са просрочили плащането на сметката си. Над 900 клиенти предпочитат ежемесечно да проверяват текущите си задължения за електроенергия чрез sms.Проверката се извършва с кратко съобщение с текст „smetka“ на 170077, без увеличение на цената, според конкретния тарифния план на клиента.Всички разходи по изпращане на информативните sms-и се поемат от „ЧЕЗ Електро България“ АД.Използването на тези услуги би могло да спести средства и неудобства на клиентите по време на отпуски, особено в периода на празници, когато несъзнателно може да се пропусне срокът за плащане на месечната сметка за електроенергия.Sms услугите са достъпни за клиентите на мобилните оператори А1, Теленор и Виваком. Те могат да бъдат заявени онлайн на www.cez.bg; с изпращане на кратко съобщение на 170077 с текст 12- те цифри на клиентския номер; в центровете за клиенти на „ЧЕЗ Електро България“ АД и в офисите на „Изипей“.Регистрацията за sms услугите на Дружеството е безплатна.При регистрация чрез sms на 170077 клиентът заплаща еднократно изходящото съобщение според тарифния си план, без увеличение на цената.Получаването на електронни известия - преди прекъсване на захранването поради неплатено задължение и за проверка на сметката, е напълно безплатно за клиентите на „ЧЕЗ Електро България“ АД. Услугите се активират в рамките на 24 часа след извършване на регистрацията.При смяна на мобилния оператор, във връзка с техническото осигуряване на услугата, е необходимо клиентът своевременно да уведоми за това Дружеството на телефон 0700 10 010, на info@cezelectro.bg или в Център за клиенти на „ЧЕЗ Електро България“ АД.", "date": "2019.01.07", "title": "Над 162 600 клиенти имат активна регистрация за безплатните sms услуги, предоставяни от „ЧЕЗ Електро България“ АД"}
{"url": "http://www.cross.bg/energiya-yslygi-energiiini-1593238.html", "text": "/КРОСС/ Българският завод на водещия немски холдинг за производство на електродвигатели и задвижващи компоненти АМК вече изработва своята продукция изцяло с енергия, произведена от възобновяеми източници. Представителството на немската компания у нас е позиционирано в град Габрово, където освен производство на задвижваща техника за клиенти предимно от Германия и Словения, се осъществява и развойна дейност. През изминалата година „АМК – Задвижваща и управляваща техника“ ЕООД навърши 20 години от стъпването си на българския пазар. По време на тържественото честване на годишнината на габровската фирма специалното удостоверение за зелена енергия беше връчено на Калоян Иванов, управител на АМК България от Богомил Недевски, началник Продажби на ключови клиенти в ЕНЕРГО-ПРО Енергийни Услуги.„За групата AMK устойчивото опазване на околната среда е ключова бизнес цел. АМК се стреми да гарантира, че е в състояние да поеме своята отговорност да съчетае икономическите предизвикателства с екологичните изисквания. Високотехнологичните продукти, произведени от AMК, вече отговарят на настоящите строги изисквания по отношение на използването на енергия и екологосъобразността. Оптимизирането на оперативните процеси и дейности трябва не само да намали потреблението, но и да води към рационално използване на съществуващите източници на енергия и ресурси. Радваме се, че ЕНЕРГО-ПРО Енергийни Услуги стана наш партньор в реализацията на нашата цел за постигането на едно по-чисто бъдеще“, споделя г-н Иванов, управител на габровската АМК.ЕНЕРГО-ПРО Енергийни Услуги насърчава производството и търговията с електроенергия, генерирана по екологичен начин. Компанията издава Удостоверения за зелена енергия в уверение на това, че продадената електрическа енергия е произведена изцяло от възобновяеми източници. Документът се базира на Гаранции за произход, издадени от Агенция за устойчиво енергийно развитие, които са собственост на ЕНЕРГО-ПРО Енергийни Услуги. ", "date": "2019.01.07", "title": "АМК Габрово получи зелен сертификат от ЕНЕРГО-ПРО Енергийни Услуги"}
{"url": "http://www.cross.bg/avtorite-zabelezhitelnost-tyristite-1593236.html", "text": "/КРОСС/ В местата за масов туризъм да си направиш хубава снимка на фона на някоя забележителност вече е късмет - непременно в кадъра ще попаднат нечия ръка, крак или глава. Затова група предприемчиви хора е създала мобилно приложение, което подсказва какво си заслужава да бъде снимано и на кое място фонът за селфито ще е най-впечатляващ.Авторите на Explorest предоставят на потребителите GPS-координатите на точките, от които се виждат най-красивите пейзажи и осигуряват съвети от професионални фотографи за нужните настройки, разказва www.wired.com. Засега приложението покрива само Сингапур и Калифорния, но авторите му обещават да разширят предлагането и с други туристически дестинации..\"Къде е правена тази снимка\" и \"Как да стигна дотам\" са едни от най-честите въпроси в социалните мрежи. Искаме да направим пътешествията по-естествен и културен процес като използваме знанията на местните хора, коментира шефът на компанията - разработчик Джъстин Майърс.Всъщност Explorest е просто цифровата версия на това, което туристите правят повече от век - обикаляне от забележителност на забележителност и щракане с фотоапарата. Стандартизацията на пътешествията започва през 18 в. - още оттогава пътеводителите съветват пътешествениците да посещават живописни места \"като на картина\", коментират авторите на публикацията.Според цитиран в нея социолог, снимките извличат неизвестните пейзажи от мрака и им придават значимост, а любопитният турист тръгва на път, за да ги открие и ги снима за доказателство, че е бил там. Още през 1970 г. ученият наблюдавал група туристи, изчакващи на опашка, за да снимат Големия каньон в САЩ от указаното място за снимане, вместо да мръднат крачка встраниС появата на цифровата фотография, и социалните мрежи и туристите и снимките им стават все повече, но тъй като забележителностите вече са достъпни, а затова - банални, в забележителности се превръщат простите неща - малките улички, красивите интериори, уличното изкуство, коментират авторите на публикацията.Според някои по-нови изследвания когато човек снима определен обект, му е по-трудно да го запомни. Друго проучване пък показва, че посетителите на музеите по-бързо забравят информацията за експонатите, ако правят снимки, пише www.wired.com. ", "date": "2019.01.07", "title": "Защо туристите правят еднакви снимки?"}
{"url": "http://www.cross.bg/polsha-pozhar-eskeiip-1593234.html", "text": "/КРОСС/ Полша затвори 13 ескейп стаи заради пропуски в сигурността, а премиерът помоли хората да докладват за такива нередности на пожарната и полицията, предаде \"Гардиън\". В края на миналата седмица пет момичета загинаха при пожар в в игрална зала от типа escape room в град Кошалин.Този тип стаи са много популярни в последно време в Полша и там сега има над 1000 подобни зали. В тях хората биват затваряни в стая и трябва да разрешат загадка или да се справят със серия от предизвикателства за определено време, за да могат да излязат. Най-често това е един час.Началникът на полската пожарна служба Лешек Суски заяви, че залата, която се е намирала в частна къща в града и където 15-годишните момичета са празнували рожден ден, не е разполагала с път за евакуация. Пожарникарите открили телата на жертвите, след като загасили пожар до заключената стая. Според прокурори пожарът вероятно е бил причинен от изтичане на газ близо до котела на отоплителната станция.Един от собствениците на ескейп стаята беше обвинен в непредумишлено убийство. Мъжът, идентифициран като Милош С., не е осигурил адекватна отоплителна система и аварийни изходи. ", "date": "2019.01.07", "title": "Полша затваря 13 ескейп стаи след смъртта на 5 момичета при пожар"}
{"url": "http://www.cross.bg/srok-margaritov-stokata-1593239.html", "text": "/КРОСС/ \"Потребителите, които не са напълно доволни от подаръците си за празниците, все още биха могли да ги върнат или заменят. При закупените през интернет е важно да не е изтекъл 14-дневният срок от доставката им. А при тези от физическите магазини – търговците да са предвидили подобна опция, с която да са се ангажирали предварително по безспорен начин.\" това обясни председателят на Комисията за защита на потребителите (КЗП) Димитър Маргаритов в Новините на TV+.Когато въпросните стоки или услуги са напазарувани от търговската мрежа, връщането или замяната им са „опция”.„Законът към момента не допуска възможността безусловно хората да върнат в определен срок нещо, което са купили от магазина, просто защото не им е харесало. За разлика от постановката, която касае онлайн търговията”, разясни председателят на КЗП.„Виждаме от нашите проверки, по жалбите и сигналите към нас, че вече в търговската мрежа има магазини, и вериги – и по-малки, и по-големи, които като добра практика възприемат възможността в определен срок от време – той може да стигне често и до един месец, потребителите да върнат обратно това, което са си закупили и да получат парите си за него, или да получат възможност да закупят на същата или по-различна стойност други стоки от дадения търговски обект”, добави Маргаритов.Той подчерта, че ако при продажбата търговецът се е ангажирал да приеме обратно стоката при определени условия (макар да не е длъжен по закон), но впоследствие не го изпълни, това би било нелоялна търговска практика.Електронните търговци са длъжни да приемат обратно стоката в 14-дневен срок след като е била получена от този, който я е закупил. „Възможно е от момента на закупуването на стоката до нейното подаряване част от този срок да е изтекъл вече. Така че този, който е получил подаръка, ако иска да реагира, е хубаво да го направи сравнително бързо”, обърна внимание председателят на КЗП. Някои онлайн магазини предоставят и по-дълъг срок, затова е добре хората да се информират за условията.Маргаритов уточни, че има изключения и специфики по отношение правото на отказ. Например за продукти, при които е възможно нарушаване правото на интелектуалната собственост. „Ако децата получат игри, които не им харесват или които вече имат, да се върнат преди да се разпечатат, за да бъде коректно упражнено правото на отказ”, посочи той. Връщането на подаръка, без значение дали е закупен от търговската мрежа или по интернет, е възможно само с касова бележка.„Тук е вече деликатният от чисто човешка гледна точка момент, в който ако подарената вещ няма да ни бъде потребна или дрехата няма да ни е по мярка. Мисля, че е нормално да се обърнем към този, който ни я е подарил, и да изразим задоволството си от подаръка като такъв, но да го помолим за документа, с който я е закупил, за да може в дадения срок да отидем и да си вземем дреха по нашия размер или да заменим дадената стока с друга, която има допълнителна полезна и необходима за нас функция, например”, каза Маргаритов.Някои от търговците вече имат възможност да издадат и такъв документ, на който цената да не е отбелязана, но по безспорен начин да е ясно къде и кога е извършена покупката. Тези документи ще дадат възможност на притежателя им да изиска от търговеца да извърши допустимите от добрата практика в неговия физически магазин или задължителните по закон в онлайн търговията действия в такива случаи – да върне парите или да извърши замяна на стоката, разясни още председателят на КЗП.„При проблеми, за да може нашата намеса да доведе до пряк положителен ефект, е добре – когато става въпрос за покупка от търговската мрежа, да се пазят доказателства, че в търговския обект е било обявено условието, че можем да върнем стоката в определен срок. А в онлайн търговията да се съхранява електронният архив с кореспонденцията с търговеца от покупката и от комуникацията по повод заявеното от нас намерение да се възползваме от правото си на отказ. Ако 14-дневният срок не е изтекъл и неоснователно търговецът отказва да приеме обратно стоката, налагаме предвидената в закона санкция. Същевременно, всяко наше произнасяне може да помогне на потребителя за развалянето на сделката и получаването на платеното от него, включително и на обезщетение за претърпени вреди при доказване на основание\", добави той.В края на разговора Маргаритов потвърди, че продължават проверките на КЗП на януарските намаления и за качеството на туристическия продукт в зимните курорти, както и за обичайните неща, за които се следи в търговската мрежа и онлайн пространството.", "date": "2019.01.07", "title": "Димитър Маргаритов: Все още можем да върнем или заменим някои подаръци от празниците"}
{"url": "http://www.cross.bg/evropeiiskiya-interesi-bulgarskite-1593244.html", "text": "/КРОСС/ Преди протеста на българските превозвачи в Брюксел, партия МИР иска ясно  да заяви, че застава категорично срещу новите текстове в пакет  „Мобилност 1“. Те въвеждат правила в разрез с българските интереси и  засягат директно над 30 000 български семейства.Щетите върху българската икономика ще бъдат над 1 милиард лева годишно.В началото на декември 2018 г. Съветът на Европейския Съюз одобри общото си преговорно становище по промяната на правилата за извършване на  международни товарни пътни превози, известни като пакет 1 на ЕС за  мобилност. Сега на 10-ти януари предстои ново гласуване в Комисията по транспорт на Европейския парламент и влиянието на българските евродепутати ще се види на практика. С новите текстове се въвеждат правила, които са в разрез с българските национални интереси и нарушават основното правило на Съюза за свободно движение на хора, стоки и услуги  в общността.\"Смятаме, че правителството, въпреки фанфарните изявления в началото на миналата година, лековато пропусна възможността и не положи усилия за защита на националните ни интереси при обсъждането и приемането на текстовете от пакета „Мобилност 1“, заяви Симеон Славчев – председател на ПП „МИР“.„В рамките на българското европредседателство целият европейски елит беше в София, но българският национален интерес – не. В най-кратки срокове трябва да се организират действия по Пакет 1, както и преди гласуването на Втория пакет за мобилност, засягащ автобусните превози, в който отново са заложени дискриминационни условия“, подчерта Симеон Славчев. Той допълни, че министърът на транспорта, ресорният вицепремиер и премиерът Борисов трябва на практика, а не само на думи, да застанат срещу политиката на Брюксел за „Европа на две скорости“. „За нас са засегнати основни ценности на Европейския съюз, като правото за свободно движение и се дава основа за антиевропейски настроения у широки кръгове от българското общество. Кабинетът носи отговорност за създаването на подобни нагласи и ще носи всички последствия за това“, категоричен е Симеон Славчев.", "date": "2019.01.07", "title": " ПП „МИР: Слабото правителство ощети 30 000 български семейства"}
{"url": "http://www.cross.bg/dieta-protzenta-tazi-1593233.html", "text": "/КРОСС/ Кои диети са полезни за нашето здраве? В днешно време човек е трудно да бъде в крак с най-новите тенденции. Изследванията показват, отново и отново, че растителните диети са най-подходящи за тялото и мозъка. Същевременно обаче проучвания, съсредоточаващи се върху конкретни продукти, излизат в научните журнали постоянно, пише Business Insider.Така например ново изследване в Journal of Internal Medicine открива, че една конкретна противовъзпалителна диета намалява шансовете ни за преждевременна смърт.Учените проучват данните, събрани от 68 хил. мъже и жени от Швеция на възраст между 45 и 83 години, и откриват, че при хората, които хапват противовъзпалителни храни, като плодове и зеленчуци, чай, кафе, пълнозърнест хляб, зърнени закуски, нискомаслено сирене, зехтин и канола, ядки, шоколад и умерено количество червено вино и бира, шансът от преждевременна смърт е 18 процента по-нисък.Ако трябва да бъдем по-конкретни, участниците, спазващи подобна диета, са били с около 20 процента по-малко предразположени към развиването на кардиоваскуларни проблеми. Нещо повече - рискът от развиването на рак при тях е бил с 13 процента по-нисък. Пушачите, които са следвали тази диета, са били много по-облагодетелствани от пушачите, които са я избягвали.Възпаленията вероятно предизвикват доста заболявания, включително някои видове рак, деменция и кардиоваскуларни проблеми. Съответно - намаляването на тази сложна биологична реакция с определени видове храни е един от начините да се преборим със щетите, които тя нанася.„Дори частичното придържане към диета с противовъзпалителни храни може да се отрази благоприятно на здравето ви\", казва главният автор на изследването Джоана Клауза.По-рано тази година проучване показа, че ако хапваме по три парченца тъмен шоколад на месец, можем да намалим риска от сърдечни заболявания. Според друго изследване консумацията на кафе води до по-добро здраве и по-продължителен живот.Ситуацията с алкохола обаче е малко по-сложна. Изследванията показват, че умерените количества спиртни напитки биха могли да подобрят плодовитостта при мъжете и дори да увеличат продължителността на живота. Това обаче е много трудно да се измери качествено, тъй като вредите на алкохола са неоспорими. Много е вероятно ползите от умерената му консумация да са много по-малки от пълното му елиминиране от живота ни. ", "date": "2019.01.07", "title": "Диета с шоколад, кафе и червено вино намалява риска от преждевременна смърт"}
{"url": "http://www.cross.bg/dvamata-dianabad-godini-1593221.html", "text": "/КРОСС/ По-добро е състоянието на двамата мъже на 45 години и 42 години намушкани с нож в столичния квартал \"Дианабад\".И двамата все още са в КАИЛ на УМБАЛ \"Св. Анна\"-София АД, но вече са на собствено дишане.Припомням, че пациентите бяха приети в много тежко състояние с дълбоки порезни рани в областта на корема, раменете и голяма кръвозагуба.Столичната полиция търси свидетели, които разполагат с информация за извършеното престъпление. ", "date": "2019.01.07", "title": "По-добре са двамата намушкани в столичния квартал \"Дианабад\""}
{"url": "http://www.cross.bg/lechenie-kasa-dechev-1593223.html", "text": "/КРОСС/ В чужбина отказват лечение на български деца заради опасения кога ще си получат парите от НЗОК. За това алармира Пенка Георгиева, председател на пациентски организации \"Заедно с теб\". Според нея управителят на Здравната каса д-р Дечо Дечев се е вкарал в \"нормативен хаос\". В сутрешния блок на БНТ д-р Дечев отхвърли обвиненията на Георгиева и каза, че проблем няма. Според него няма никакъв риск за достъпа на деца до лечение, ако то се налага. Българската каса дължи към румънската 28 000, но те дължат на нас в пъти повече. Така той опроверга данни, че на 9-годишно българче е отказано лечение в Румъния, тъй като румънската здравна каса имала притеснения дали ще получи средствата си от НЗОК. Касата може да изпраща деца за лечение в чужбина единствено с формуляр S2, коментира той. От половин година вървим по правилата, определени в процедурата по договаряне с фондовете, допълни още Дечев.", "date": "2019.01.07", "title": "Д-р Дечо Дечев: Българската каса дължи към румънската 28 000, но те дължат на нас в пъти повече"}
{"url": "http://www.cross.bg/geshev-ivan-komentira-1593222.html", "text": "/КРОСС/ Трябва да се разделят нещата – наказателната отговорност и това дали едно лице ще бъде осъдено или не, решава съда и това е различно от това дали някой се оплаква от условията в арестите, както вие казвате, по повод подадената от Десислава Иванчева жалба в съда в Страсбург\" това каза в сутрешния блок на БТВ „Тази сутрин” зам.-главният прокурор Иван Гешев. В случая просто госпожа Иванчева има активна защитна позиция и използва всички механизми и всякакви възможности, включително медийно, включително и с тези жалби и тя има право на това, допълни той. Иван Гешев коментира още, че една подадена жалба не означава задължително, че България ще бъде осъдена, както и един внесен обвинителен акт не означава задължително, че едно лице ще бъде осъдено. По повод на мястото на задържане на двете обвиняеми, той коментира, че то е било преценено и избрано от съответните оперативни служители и от Комисията за противодействие на корупцията. Според Иван Гешев решението за задържане е било правилно, защото всички за добро или за лошо са видели как са протекли нещата. И въпреки това, че стана пред цяла България, пред медиите, се твърди, че парите са подхвърлени. Представяте ли си, ако задържането беше станало не пред медиите, каза още зам.-главният прокурор.Недосегаеми хора в България няма. Могат да бъдат проверени всички - политици, депутати, кметове, прокурори, министри. Не разбирам защо да не може да бъде претърсен офиси на адвокати, ако за тях има съмнения, че са свързани с организирана престъпна група, коментира още Иван Гешев.Поискали сме разрешение от съда и сме го получили, като вътре изрично сме посочили, че ще се извършват претърсвания на адвокатски кантори и домове. Открили сме необходимите доказателства след претърсванията. става въпрос за връзки с един руски олигарх, който е в санкционните списъци на ЕС и САЩ. Работим с партньорските служби.Има интересни неща по делото и става въпрос за пране на милиони евро. По делото са обвиняеми към момента 10 души, като сред тях има и шофьори на адвокатите, на които са прехвърлени фирми, коментира Гешев твърденията на адвокати, че канторите им са били претърсени незаконно.По повод задържането на семейство Баневи във Франция и защо те не са били задържани в България, Иван Гешев коментира, че те са били обявени за международно издирване. Оттам нататък къде са били задържани е въпрос на конкретните, в случая френски власти, защото са били във Франция - ако са били в Испания са щели да бъдат задържани на друго място, добави той.Ние сме направили това, което трябва да направим, за да ангажираме наказателната отговорност на определени лица и така работят всички служби в света, каза още зам.-главният прокурор. По повод думите на семейство Баневи, че прокуратурата няма доказателства за обвиненията срещу тях, Иван Гешев коментира, че ако те нямат доказателства, дали френския съд е нямало да прецени, че нямат доказателства и е щял да откаже екстрадиция.", "date": "2019.01.07", "title": "Иван Гешев:  Подадената жалба на Десислава Иванчева в съда в Страсбург не означава, че България ще бъде осъдена"}
{"url": "http://www.cross.bg/cherno-more-fort-1593226.html", "text": "/КРОСС/ Десантният кораб от американския военен флот \"Форт Макхенри\" навлезе в Черно море, за да патрулира. За това информира пресслужбата на американския флот в Европа.Няколко часа по-рано корабът тръгна към Черно море през Дарданелите.\"Влизането на кораба \"Форт Макхенри\" в Черно море потвърждава нашата колективна ангажираност за сигурността на морето и укрепва връзките със съюзниците от НАТО и партньорите в региона\", каза Лиза Франкетти, командир на Шести флот на САЩ.Тя също така отбеляза, че през 2018 г. шест американски военни кораба са посетили Черно море.Присъствието на \"Форт Макхенри\" в Черно море е отговор на растящото напрежение между Русия и Украйна в Азовско море.", "date": "2019.01.07", "title": "Нов десантен кораб на САЩ влезе в Черно море"}
{"url": "http://www.cross.bg/tziklon-minys-gurtziya-1593111.html", "text": "/КРОСС/ Нов циклон обхваща Гърция в следващите два дни. Лошото време взе три жертви. Властите са в пълна мобилизация за поредната вълна от сняг днес.С извънредно съобщение Гражданска защита предупреждава за нов циклон от силен снеговалеж и много ниски температури. От обяд се очаква циклонът да засегне голяма част от страната, като се вземат извънредни мерки в районите Пелопонес, Атика, Евбия и Халкидики.Тази нощ температурата във Флорина Вериги за автомобилите се изискват за всички пътища в Северна Гърция извън централната магистрала. Подобри се положението около Солун, пътищата са отворени, но колите карат с ниска скорост.Продължава да е критична обстановката на Халкидики. Заледена е цялата пътна мрежа.Сили на армията оказват помощ за разчистване на пътищата.Пътна полиция съветва пътуване само при необходимост. Затворени за движение са много заледени участъци. Силни морски бури оставиха на котва кораби и фериботи. ", "date": "2019.01.07", "title": "Нов студен циклон в Гърция,температури до минус 20 градуса"}
{"url": "http://www.cross.bg/sistemata-tazi-sistema-1593224.html", "text": "/КРОСС/ Очаквайте в рамките на годината нови изненади по отношение на работата на тол-системата, каза пред БНР блогърът Иво Мирчев.„Първият модул от тази система – електронните винетки, не работи. Сега започва по-интересното. Очаквайте в рамките на годината нови изненади по отношение на работата на системата. Очевидно се пръскат изключително големи суми за тази система и въпреки това тя дори не работи. Според мен тол-системата за товарните автомобили няма да работи коректно. Все още няма връзка между полицията и системата за винетките. В момента ако полицай ви спре на пътя, той няма как да провери дали имате електронна винетка, не се знае и това кога ще стане въобще“, обясни той в предаването „Преди всички“.Фирмата, разработила системата за електронните винетки, има сериозна вина за случилото се, каза той и добави обаче, че по-сериозната вина е на държавата, АПИ и съответното министерство, които практически не са водили процеса по правилния начин.„Останаха доста неотговорени въпроси. Един от най-важните – какви са загубите, които ще понесе бюджета от нефункционирането на системата. Другият важен въпрос – какви проверки и последствия ще има за отговорните за този провал длъжностни лица. Тези оставки – това са редовните бушони. Големият проблем в системата се прикрива с оставки на хора на по-ниски нива“, изказа мнение IT-специалистът.Мирчев определи като манипулация от страна на АПИ обясненията, че когато толкова голяма система тръгва, е нормално да има спънки и трябва да мине определен период, за да се наместят нещата. Системата използва налична информация, подчерта той и обясни, че единственото, което се е искало, е тази информация да бъде свързана помежду си:„Тази система не е нищо особено. Един от много важните въпроси, на който няма отговор – колко е платено за нея. Убеден съм, че са платени стотици хиляди, а това е система, която се изгражда буквално за няколко месеца с доста по-малка инвестиция. Подозирам, че българските граждани ще останат в абсолютно неведение по отношение на реалната стойност, платена за системата. Тя ще бъде скрита в тези 180 млн., които бюджетът е платил за тол-системата“.Иво Мирчев очаква, че фирмата ще бъде освободена частично от отговорност. Според него цялата тази ситуация поставя въпроса за обществените поръчки и начина, по който те работят:„Ако една фирма иска да спечели обществена поръчка, тя трябва да даде съответния подкуп на съответното място. Тя няма никакъв стимул да завърши проекта качествено в срок, тъй като тя знае, че хората, които я контролират, са получили пари от нея и те имат стимул тази фирма да продължи да работи с тях. Това е една от причините системата с винетките да претърпи това фиаско“.Томислав Дончев трябва да поеме пряка отговорност за електронното правителство, смята Иво Мирчев.", "date": "2019.01.07", "title": "Иво Мирчев очаква още изненади от тол-системата"}
{"url": "http://www.cross.bg/hora-trafik-zhertvite-1593229.html", "text": "/КРОСС/ Търговията с хора, засягаща мъже, жени и деца, станали жертви на престъпни дейности, вариращи от сексуална експлоатация до взимане на органи, си остава до голяма степен ненаказана по света. Това се констатира в доклад на ООН, публикуван днес, предаде Франс прес.\"Въпреки неотдавнашната тенденция за увеличаване на осъдителните присъди за деяния, свързани с трафика на хора в Африка и Близкия изток, общият брой на присъдите в тези региони остава много малък\", се казва в доклада на Службата на ООН за борба с трафика на наркотици и престъпността, чиято централа е във Виена. \"Трафикантите почти не рискуват да бъдат изправени пред съда\", се допълва в документа. В него се призовава за засилване на международното сътрудничество с цел преследване на международните престъпни мрежи. Докладът събира данни до 2016 г. В него се отбелязва, че никога през последните 30 години не имало толкова страни, в които да има въоръжени конфликти. А съществуването на въоръжен конфликт засилва риска от трафик на хора, защото тези конфликти са придружавани често от отслабване на властите, от принудително преместване на населението, от разпадане на семейните структури и от икономическа нестабилност, се подчертава в документа. Търговията с хора с цел сексуална експлоатация е най-честа и съставлява 59 процента от идентифицираните през 2016 г. жертви. Като пример се посочват хилядите момичета и жени язидки, поробени от Ислямска държава в Ирак. Една от тях - Надя Мурад, е носителка на миналогодишната Нобелова награда за мир, която й бе присъдена за нейната дейност в подкрепа на жертвите. Принудителният труд е втората най-разпространена форма на трафик на хора, представляваща една трета от жертвите, обхванати от данните, и преобладаваща по-специално в Субсахарна Африка и в Близкия изток. Сто случая на трафик, свързан с търговия с органи, са били сигнализирани в периода 2014-2017 г. Бежанските лагери са предпочитани полета за действие за трафиканти, които намират жертви с фалшиви обещания за пари или за транспортиране към по-сигурни места.В някои случаи има доказателства за съглашателство между трафиканти и хора от сферата на здравеопазването, прибягващи до измамни и корупционни практики. Службата към ООН установява, че 70 процента от жертвите на трафик на хора по света са жени, а 23 процента от всички жертви са непълнолетни. Трафикът с цел принудителни бракове е разпространен най-вече сред жените от Югоизточна Азия. Службата на ООН не посочва точен брой на жертвите на трафик по света. Броят на идентифицираните случаи е почти 25 000 през 2016 г., което е увеличение с над 10 000 от случаите от 2011 г. Най-голямо увеличение има на двама американски континента и в Азия. Докладът обаче предупреждава, че това увеличение може да се дължи на по-ефикасно идентифициране на случаите, а не на увеличение на броя на жертвите на трафика.", "date": "2019.01.07", "title": "ООН: Търговията с хора си остава до голяма степен ненаказано престъпление"}
{"url": "http://www.cross.bg/facebook-protzenta-roditelite-1593225.html", "text": "/КРОСС/ Смятате, че всички тези възрастни ползват Facebook, защото харесват социалната мрежа? Нищо подобно, опровергава ни CNET.По данни на  Education Database Online - онлайн ресурс, който помага на кандидат-студенти и учащи да научават за нови образователни възможности и програми - почти половината от родителите с Facebook акаунти са се присъединили към социалната мрежа, за да шпионират децата си.Така те се надяват да получат повече информация за това с кого ходят техните дъщери и синове, какво правят по партита и какво мисля за своите родители.Освен това цели 43 процента от родителите признават, че проверяват почти всекидневно Facebook страниците на децата си. А броят на американските майките с акаунти във Facebook се е увеличил от 50 на 72 процента между 2010 и 2012 г. 92 процента от родителите са Facebook приятели със своите деца - без съмнение поне отчасти със задната мисъл да следят техните дейности.", "date": "2019.01.07", "title": "Половината родители са във Facebook, за да шпионират децата си"}
{"url": "http://www.cross.bg/organizma-sistema-sudurzha-1593228.html", "text": "/КРОСС/ Предвид променливото време навън, добре е да подпомогнем имунната си система, която трябва да се справя с допълнителния стрес, причинен от големите колебания в температурата. За да ви помогнем, подготвихме списък с 35 храни, които укрепват имунната система:При кашлица, настинки, грип и други неразположения - чесънът е ваш пръв съюзник за възстановяване на доброто здраве - просто добавете няколко сурови скилидки към вечерята си. Чесънът съдържа не само мощни антиоксиданти, а и веществото алицин, което си взаимодейства с кръвта, за създаването на продукт, способен да убива вредните бактерии и вируси.Китайците говорят за здравословните ползи от зеления чай от векове и стотици години по-късно се доказа, че са били прави: освежаващата напитка е с необичайно високо съдържание на антиоксиданти. \"Антиоксидантите защитават организма от свръхпроизводството на свободни радикали, които могат да навредят на протеините, мазнините, въглехидратиге и ДНК в тялото\", казва д-р Елизабет Вайхзелбаум, експерт от Британската фондация по хранене. Не пропускайте да се насладите на чаша топъл зелен чай днес!Не си падате по чесъна? Тогава опитайте с лук - луковите главички съдържат мощен естествен химикал, наречен кверцетин, който може да стимулира защитните сили на имунната система срещу бактериални инфекции и вируси. Освен това спомага за намаляване подуването на корема, облекчаване на храносмилането и детоксикацията на кръвта. Като добавим и понижаване на лошия холестерол, безопасно унищожаване на бактериите на ешерихия коли и салмонела, не се ли чудите защо не хапвате лук по-често?Този мед се добива от пчелите от храста Манука (Leptospermum) и произхожда от Нова Зеландия (може да бъде открит и в био магазините у нас). Медът от Манука е с най-високите доказани качества срещу инфекции в световен мащаб. Освен това бактериите не развиват резистентност към него. Медът от манука има тъмен цвят и специфичен аромат, при захаросването си образува много едри кристали. Вкусът му в първия момент е евкалиптово-ечемичен, а на финала оставя леко горчив вкус в устата. Медът от манука има антибактериални и противоракови свойства.Оранжевият зеленчук съдържа високи нива бета-каротин, който е вещество, стимулиращо производството на борещи се с инфекциите бели кръвни телца от имунната система.Не случайно Средиземноморската диета е сред най-здравословните, а жителите на Средиземноморието - сред най-дълголетните. Стридите са един от най-големите източници на цинк, а той помага на белите кръвни клетки и други антитела да се възпроизвеждат по-бързо. Ако не сте любители на стридите, можете да си набавите цинк и от покълнало жито, сусам, тиквени семки или тъмен шоколад.Освен че стимулира обмяната на веществата, дори една единствена люта чушка съдържа цялата необходима дневна доза бета-каротин и 2 пъти препоръчителния дневен прием на Витамин С. А като бонус се отразява добре и на синусите - което е особено важно, ако сте настинали.Заедно с ментата, джинджифилът е сред най-добрите храни, които помагат при храносмилателни проблеми и възпален стомах. Джинджифилът е мощен антиоксидант, а също така стимулира кръвообращението и подпомага детоксикацията и пречистването на дебелото черво. Можете да добавите малко настърган джинджифил към вашето ястие или да си направите ароматен билков чай, като чудесна безкофеинова напитка след вечеря.Натуралното кисело мляко е източник на \"добри бактерии\", които са от съществено значение за поддържането на здрава храносмилателна система. Отново вкусно и полезно!Броколите са чудесен цялостен имуностимулатор. Богатият на витамини A, C, E и бета каротин зеленчук, съдържа изобилие от почти всички най-полезни хранителни вещества. За предпочитане е да се консумират сурови или бланширани.Кале (къдраво зеле), спанак, маруля, коприва - по отделно или като комбинация в салата - изборът е ваш, а ползите за здравето - огромни. Зеленолистните зеленчуци са витаминозни бомби!Витамин А, бета-каротин, фибри, бавно освобождаваща се енергия - сладките картофи са източник на всичко това, като поддържат нивата на кръвната захар и подпомагат организма да се справи с умората.Гъбите подпомагат производството на бели кръвни клетки в организма - а те се борят с инфекциите и вредните бактерии. Гъбите също така правят съществуващите клетки по-агресивен към чужди тела. Шиитаке и майтаке са най-добрите и могат да бъдат открити в био магазините и големите супермаркети.Чувствата че сте настинали? Гуавата е един от най-богатите растителни източници на Витамин С. Но това не е всичко - в гуавата се съдържат още калций, фосфор, желязо и кверцетин - хранително вещество, което защитава срещу бактериални инфекции и вируси, намалява възпалението, облекчава храносмилането и детоксикира кръвта!Заедно с мидите, кафевия ориз и яйчните жълтъци, бразилските орехи са особено добри източници на селен - минерал, който увеличава броя на белите кръвни клетки в организма и укрепва тяхната бойна мощ. Пълни с желязо, витамин Е, мед, магнезий, манган, калий и калций, само няколко ядки на ден са достатъчни, за да се повишат имунитета ви и да запазят кожата ви блестяща.Жълтата подправка съдържа веществото куркумин, което има противовъзпалително действие и се бори с инфекции. Самата пудра също има антисептични свойства, когато се прилага локално и може да се използва за почистване на порезни рани и изгаряния.Един от най-добрите начини да отмиете токсините от организма си - просто пийте достатъчно вода (минимум 30 мл на килограм тегло). Пиенето на вода е най-добрата защита на тялото ви от дехидратация, която може да причини умора, главоболие, слабост, гадене и дори мускулни крампи - така че определено си заслужава да се поддържате хидратирани, за да избегнете всички тези негативни последици.Риганът е сред най-богатите на антиоксиданти зеленолистни и особено на фенолни киселини и флавоноиди - две хранителни вещества, които облекчават възпаленията и помагат за предпазване от болести като обикновената настинка, грип, треска и стомашно разстройство.Топла вода, пресен лимонов сок, мед от манука и джинджифил - нима има по-стимулираща имунната система напитка, на която да се насладим? Освен, че са пълни с витамин C, лимоните са идеални за възстановяване на киселинно-алкалния баланс на организма и поддържане на постоянно рН, което подпомага оцеляването и функционирането на \"добрите бактерии\" и унищожава лошите, които виреят добре в по-киселинна среда.Минеларът селен - който се съдържа и в други зеленчуци, ядки и морски дарове - увеличава произвоството на клетки \"убийци\" на лоши бактерии в организма.Яйчните жълтъци са богат източник и на цинк и на селен - и двата минерала поддържат сияйния вид на кожата и подпомагат борбата с инфекциите.Селен, калций, малко мазнини, качествени протеини - все полезни за възстановяването на организма съставки.Зелето е друг източник на антиоксиданта глутатион - отново продукт, който е едновременно вкусен, диетичен и съвсем здравословен!Пикантните храни като горчицата предизвикват появата на естествени муколитици (бронхиални секрети), които втечняват гъстата слуз, която се събира в синусите, когато сте болни от настинка или грип. Лютите храни имат и подсилващ метаболизма ефект, което може да ви даде прилива на енергия, от който имате нужда, когато сте изтощени.Бъзът традиционно се използва при общи състояния на неразположение, като някои изследвания показват, че възпрепятства, ограничава или предотвратява разпространението на грипните вируси. Това най-вероятно се дължи на богатото съдържание на антиоксиданти и витамин С.", "date": "2019.01.07", "title": "35 топ храни за подсилване на имунната система през зимата"}
{"url": "http://www.cross.bg/oplakvat-firmite-zatrydneniya-1593230.html", "text": "/КРОСС/ 12% от фирмите у нас се оплакват от забавени плащания. Това показва статистика на Евростат за 2017 г. Този показател поставя страната ни в средата на класацията, като най-много фирми имат същите затруднения в Италия (20%), докато в Румъния процентът на забавени плащания е само 4%.Една четвърт или 25% от мениджърите, които са стартирали фирми у нас, не изпитват затруднения. За разлика от нас 41% от фирмите във Великобритания не изпитват затруднения, а в съседката ни Румъния процентът достига 28%. В другия полюс се нареждат Италия, където всяка десета фирма е добре, за сметка на другите девет; и Гърция, където делът на фирмите без затруднения е 8%.Останалите български предприемачи се оплакват най-много от периоди, в които нямат достатъчно работа и клиенти (21%), административна тежест (9%). По-малък дял имат моменти на тежки финансови киризи (5%) или се оплакват от липса на достъп до финансиране (4%).Единствената категория, в която самонаетите българи не се оплакват, е липса от достъп на доходи по време на болест, което показва, че данчъно-осигурителните ни политики нямат липси, за разлика от други европейски държави.Данните показват, че самонаетите хора в Европа за 2017 г. достигат 33 милиона. Най-голям дял от тях (23%) са имали подходяща възможност, за да стартират бизнес. Само 16% продължават семейния бизнес, а други 15% го правят заради практика.Гъвкавото работно време е причина за 11% от европейците да стартират бизнес, а същият дял хора не намират достатъчно добра работа и това е мотив да основат своя фирма.", "date": "2019.01.07", "title": "12% от фирмите у нас се оплакват от забавени плащания"}
{"url": "http://www.cross.bg/oplakvat-zatrydneniya-dostup-1593216.html", "text": "/КРОСС/  Дванадесет процента от фирмите у нас се оплакват от забавени плащания. Това показва статистика на Евростат за 2017 г. Този показател поставя страната ни в средата на класацията, като най-много фирми имат същите затруднения в Италия (20%), докато в Румъния процентът на забавени плащания е само 4%. Една четвърт или 25% от мениджърите, които са стартирали фирми у нас, не изпитват затруднения. За разлика от нас 41% от фирмите във Великобритания не изпитват затруднения, а в съседката ни Румъния процентът достига 28%. В другия полюс се нареждат Италия, където всяка десета фирма е ок, за сметка на другите девет, и Гърция, където делът на фирмите без затруднения е 8% се оплакват от липса на достъп до финансиране (4%). Единствената категория, в която самонаетите българи не се оплакват, е липса от достъп на доходи по време на болест, което показва, че данчъно-осигурителните ни политики нямат липси, за разлика от други европейски държави. се оплакват от липса на достъп до финансиране (4%). Единствената категория, в която самонаетите българи не се оплакват, е липса от достъп на доходи по време на болест, което показва, че данчъно-осигурителните ни политики нямат липси, за разлика от други европейски държави.Спецпратеник на премиера Сарадж е в София днес, на среща в ООН в Ню Йорк ни обвиняват в пиратство срещу либийски танкер в Бургас Да бъде задържан всеки кораб, плаващ под български флаг, който влезе в териториалните води на Либия. Да се прави обстойна проверка на всички плавателни съдове и ако сред техните собственици има български фирми или такива, регистрирани в България, те също да бъдат задържани. Това се казва в заповед на началника на Либийската морска администрация инж. Омар Абделла Джауши, чието копие е публикувано в арабски медии. Инструкциите са разпратени до всички търговски, промишлени и нефтени пристанища на Либия. От заповедта става ясно, че това са реципрочни мерки “в отговор на действията, предприети от българските власти” спрямо либийския танкер “Бадр”. На 21 декември хора от частна охранителна фирма заедно с частен съдебен изпълнител (ЧСИ) са се качили на борда на либийския кораб и са принудили екипажа му да слезе, сменили са флага, след което корабът е бил изведен от пристанището в открито море. “Бадр” е в Бургас от ноември 2017 г. заради претенции на частна българска фирма за стари вземания от Либия. ", "date": "2019.01.07", "title": "Преглед на печата за 7 януари"}
{"url": "http://www.cross.bg/botev-vruh-dnes-1593214.html", "text": "/КРОСС/ Спасители ще извадят днес тялото на загиналия Делчо Делчев, който падна в пропаст под връх Ботев. Трупът ще бъде транспортиран до Калофер. Спасители от града още снощи стигнаха до хижата под върха, където са пренощували, а днес ще поемат към мястото на инцидента. Според тях този маршрут е изключително опасен през зимата и препоръчват лятната пътека да не се използва в този сезон.\"Хижарят ги е предупредил да не тръгват, но не са го послушали. Трябва да има разсъдък и да се слушат опитните планинари. Пътеката е сложна лятото и трудна за преход, а какво остава за зимата. Преди 1-2 години човек бе тръгнал с колело по пътеката и бе замръзнал на пътя. Неразумно е да се ходи там сега. За минути може да се сменят няколко сезона\", обяви пред Нова тв кметът на Калофер Румен Стоянов.Припомняме, че 54-годишен мъж загина на път за връх Ботев. Починалият Делчо Делчев е от Карлово, опитен планинар, но се е подхлъзнал и паднал в пропаст.Инцидентът е станал на 40 минути път от хижа \"Рай\", на около 2000 метра надморска височина. Загиналият и негов приятел тръгнали по т.нар. Тарзанова пътека за връх Ботев. Когато времето рязко започнало да се влошава, решили да се върнат обратно. Тогава 54-годишният се подхлъзнал и паднал в улей на много опасен терен. Другият мъж, който също имал опит в планината, е в добро състояние и той е успял да стигне до хижата обратно и да съобщи за нещастния случай.", "date": "2019.01.07", "title": "Вадят днес тялото на загиналия под връх Ботев Делчо Делчев"}
{"url": "http://www.cross.bg/naii-dobra-naii-dobur-film-1593215.html", "text": "/КРОСС/ Тази вечер в Бевърли Хилс бяха раздадени наградите \"Златен глобус\".Големият победител е филмът \"Златната книга\". Той получи три отличия - за \"Най-добра комедия или мюзикъл\", за \"Най-добър сценарий\" на Ник Валелонга, Брайън Къри и Питър Фарели, който е и режисьор на продукцията, и за \"Най-добър актьор\" в поддържаща рола за Махершала Али.\"Бохемска рапсодия\", посветен на групата Queen, получи две награди - за \"Най-добра драма\" и за \"Най-добър актьор в драма\".\"Рома\" на Алфонсо Куарон също е с две награди - за \"Най-добър чужд филм\" и за \"Най-добра режисура\".Друга много обсъждана лента тази година - \"Роди се звезда\", взе наградата за \"Най-добра песен\" с хита \"Shallow\". Музиката и текстът на парчето са на Лейди Гага, Марк Ронсън, Антъни Росомандо и Андрю Уаят.Първата награда \"Златен глобус\" за вечерта бе връчена на актьора Майкъл Дъглас. Той триумфира в категорията за \"Най-добър актьор в сериал комедия или мюзикъл\" за \"Методът \"Комински\". Наградата му беше връчена от Лейди Гага и Брадли Купър, съобщава БТА. \"Най-добра актриса в драматичен филм\" стана Глен Клоуз в \"Съпругата\". В категорията за комедия или мюзикъл триумфира Оливия Колман с \"Фаворитката\", а Крисчън Бейл бе отличен за \"Вице\".\"Най-добър актьор в драматичен сериал\" стана Ричард Мадън за \"Бодигард\". Бен Уишоу получи \"Златен глобус\" в категорията за \"Най-добра второстепенна роля в сериал или телевизионен филм\" за \"Един много английски скандал\". \"Най-добра актриса в поддържаща роля\" стана Реджина Кинг с \"Ако Бийл стрийт можеше да говори\". В категорията \"Най-добър драматичен сериал\" победи продукцията \"Американците\". Патриша Аркет спечели наградата за \"Най-добра актриса в лимитиран сериал\" или телевизионен филм за \"Бягство по учебник\". В категорията \"Най-добър анимационен филм\" бе отличен \"Спайдърмен: В Спайди-вселената\". Статуетката за \"Най-добра музика\" отиде при Джъстин Хървиц за \"Първият човек\".Тази година статуетката на наградите е с променена визия и е по-бляскава, по-тежка и по-дълга. Тя е висока над 29 сантиметра, като основата й, която вече е закръглена и позлатена, а не кубична и мраморна, е над 9,5 сантиметра широка. Мраморната основа е запазена само за специалните отличия за цялостен принос. Статуетката, в чиято направа са вложени месинг, бронз и цинк, тежи над 3,5 килограма. Новата версия е с 24-каратово златно покритие.", "date": "2019.01.07", "title": "Раздадоха наградите \"Златен глобус\""}
{"url": "http://www.cross.bg/trump-siriya-amerikanskiya-1593212.html", "text": "/КРОСС/ Американският президент Доналд Тръмп заяви, че никога не е обещавал бързо изтегляне на американски войски от Сирия. Той също така не разкри пред журналистите конкретните дати за предислокацията на силите в Близкия изток. Речта на американския лидер бе излъчена в неделя от \"Фокс нюз\".\"Никога не съм казвал, че напускането на Сирия и изтеглянето на войските от там ще го направим толкова бързо\", каза Тръмп. \"Напускаме Сирия, но ще го направим по такъв начин, че да не излизаме напълно, докато Ислямска държава не е разгромена \", уточни американският президент.Той не пропусна да отбележи, че освен САЩ и Турция, Иран и Русия също мразят ДАЕШ и по тази причина Белият дом ще подкрепя всеки, който се бори срещу ислямистите.По-рано телевизията Ен Би Си съобщи, че Съединените щати могат да оставят част от войските си в Южна Сирия за неопределено време, въпреки решението на президента да изтегли напълно американския контингент от тази арабска страна.Според източника на телевизията Вашингтон възнамерява да изслуша мнението на Израел и Йордания, преди да вземе решение за базата в Ат Танф, където са разположени няколкостотин американски и съюзнически военнослужещи. Тази информация се потвърждава и от агенция \"Блумбърг\".Изненадващо на 19 декември Тръмп обяви, че американските сили се изтеглят от Сирия Джеймс Матис напусна поста на министър именно заради разногласия с американския лидер след решението за. Ден по-късно Тръмп заяви, че е уволнил Матис.", "date": "2019.01.07", "title": "Тръмп се отметна за изтеглянето от Сирия"}
{"url": "http://www.cross.bg/temperatyri-minys-snyag-1593218.html", "text": "/КРОСС/ Жълт код за опасно ниски температури е обявен за цялата страна днес, сочи информация на сайта на Националния институт по метеорология и хидрология (НИМХ). Минималните температури ще бъдат между минус 9 и минус 4 градуса, а максималните - между минус 4 и 1 градуса.През следващото денонощие в страната ще продължи да нахлува студен въздух. Ще духа умерен, в Източна България и временно силен вятър. Ще остане предимно облачно и на места ще превалява сняг, по-значителен в Западния и Централния Предбалкан. Привечер от северозапад валежите ще спират, а облачността ще се разкъсва и намалява. Атмосферното налягане ще продължи да се повишава и ще е по-високо от средното за месеца.Още през нощта срещу вторник вятърът ще отслабне и минималните температури ще се понижат на места до минус 15 - минус 17 градуса. Във вторник ще има разкъсана облачност, на места до слънчево време, но дневните температури ще останат отрицателни, съобщиха от института, цитирани от \"Фокус\".В сряда сутринта също ще е доста студено. От запад облачността бързо ще се увеличи и още преди обяд в западните райони ще завали сняг. В Източна България вятърът ще се усили. Дневните температури там бързо ще се повишат и към вечерта ще започнат валежи от дъжд и сняг.В четвъртък вятърът отново навсякъде ще се ориентира от северозапад, като по-късно през деня и ще се усилва и ще застудява. В западната част от страната ще е почти без валежи. На изток ще превалява, като с понижението на температурите дъждът ще преминава в сняг. До края на деня валежите навсякъде ще спрат, ще започне и разкъсване и намаление на облачността.", "date": "2019.01.07", "title": "Жълт код за опасно ниски температури е обявен за цялата страна днес"}
{"url": "http://www.cross.bg/podkrepa-razmer-mesechna-1593213.html", "text": "/КРОСС/ На въпроса защо пенсионерите ще получат инвалидните си добавки със закъснение, Бисер петков отговори, че  това произтича от влезлия в сила от 1 януари Закон за хората с увреждания, който предвижда нова месечна финансова подкрепа за всички хора с трайни увреждания, пълнолетни лица, които са над 18 години. Като в тази месечна финансова подкрепа, която ще бъде в по-висок размер и ще се актуализира годишно, защото е обвързана с линията на бедност, влиза и тази добавка  - това са изплащаните към друг вид пенсии, социални инвалидни пенсии в 25-процентен размер.Това каза в сутрешния блок на БТВ „Тази сутрин” министъра на труда и социалната политика по повод това, че пенсионерите ще получат инвалидните си добавки със закъснение. Това, което е направено заедно с колегите от НОИ и Агенцията за социално подпомагане е първо от страна на НОИ да бъдат изготвени разпореждания, които вече са изпратени на тези около 340 хиляди пенсионери. В това разпореждане се посочва размера на пенсията, която се спира и съответно се уведомява, че тази добавка ще се изплаща под формата на нова месечна помощ, коментира още социалният министър. Той добави, че също така са уведомени за промяната и Български пощи, откъдето обикновено се взимат пенсиите и където са набавени и информационни материали, така че хората да разберат какъв е смисъла на промяната. А смисъла на промяната е да получават по-голяма подкрепа, която по-голяма подкрепа ще се актуализира годишно, защото тези социални инвалидни пенсии в непълен размер са били отпускани до края на 2014 година, след което се е спряло тяхното отпускане, но са продължили да се изплащат в замразен размер, който е малко над 30 лева, каза още Бисер Петков. Сега минималния размер на помощта, която ще получават хората, които са със степен на увреждане над 71 процента, сега минималния размер на помощта ще е 52 лева и 22 стотинки, добави той.", "date": "2019.01.07", "title": "Бисер Петков: От 1 януари се предвижда нова месечна финансова подкрепа за всички хора с трайни увреждания"}
{"url": "http://www.cross.bg/polyus-amyndsen-yuzhniya-1593194.html", "text": "/КРОСС/ Амундсен достига целта си още на 14 декември 1911 г., изпреварвайки британската експедиция на Робърт Фалкон Скот с 35 дни. Той обаче успява да обяви постижението си чак когато достига Хоубарт, Австралия.Южният полюс не е била първоначалната цел на Амундсен. След покоряването на Северозападния проход той планува експедиция до Северния полюс. След като Северния полюс бива достигнат през 1909 от Фредерик Кук, и впоследствие от Робърт Пири, Амундсен променя плановете си.Когато отпътува с кораба „Фрам“, използван по-рано от Фритьоф Нансен за преодоляване на 85° с.ш., само трима души знаят за истинската цел на експедицията: Амундсен, брат му Леон и капитана на „Фрам“ Торвалд Нилсен. Амундсен се опасява, че Нансен ще откаже употребата на „Фрам“, а освен това вероятно иска да запази в тайна от Робърт Скот, че ще стане негов конкурент в покоряването на Южния полюс.На 14 януари 1911 експедицията достига северния бряг на шелфовия ледник Рос и в Китовия залив разтоварва провизии и построява базов лагер, който е наречен „Фрамхайм“ (Домът на Фрам). Китовият залив се намира с 96 км по-близо до Южния полюс от нос Евънс където английската експедиция, ръководена от Скот, построява своя базов лагер. Макар да има преимущество с построяване на базов лагер по-близо до Южния полюс, Амундсен трябва да се пребори с предизвикателството да открие път през абсолютно непознат терен, докато Скот възнамерява да използва пътя, открит от Ърнест Шакълтън през 1908, преминаващ по ледника Биърдмор и достигащ до антарктичното плато.Настъпващата зима Амундсен и хората му прекарват в построяване на лагери с провизии, на 80°, 81° и 82° ю.ш., а самия преход до полюса смятат да осъществят след като започне затопляне по време на антарктичната пролет. На 8 септември 1911 настъпва затопляне и Амундсен решава, че пролетта е започнала, след което с екип от 8 души започва преход към Южния полюс. Скоро обаче температурите падат рязко до под -50°С. На 12 септември решават да достигнат до лагера на 80° ю.ш., да оставят носените провизии, след което всички да се завърнат обратно в базовия лагер и да изчакат по-добро време. На 15 септември експедицията достига лагера на 80° ю.ш. и след оставянето на провизиите последва максимално бързо изтегляне към базовия лагер.На 19 октомври започва повторен щурм, в който участват само петима души. Взимат 4 шейни с 52 кучета. На 23 октомври стигнат до лагера с провизии на 80° ю.ш., и на 3 ноември – лагера на 82° ю.ш. На 15 ноември стигат до 85° ю.ш. и спират да починат за един ден. Намират се в основата на трансантарктическата планинска верига. Изкачването към антарктичното плато започва на 17 ноември и продължава 4 дни. На 21 ноември експедицията стига до полярното плато където 24 от кучетата са заклани, костите са дадени на останалите кучета за храна, а хората изяждат част от кучешкото месо, като складират остатъка за връщането си. Времето е бурно и групата престоява 3 дни в очакване на подобрение, но накрая се отказват да чакат повече и на 25 ноември продължават прехода. Бурното време затруднява силно придвижването. Стигат 87° ю.ш. на 4 декември. На 7 декември стигат до 88° 23' ю.ш., което е най-южната ширина, достигана до този момент. Намират се на 180 км от Южния полюс.На 14 декември 1911 петимата заедно с впряг от 16 кучета, стигат до Южния полюс. Там те оставят малка палатка и писмо, в което описват постижението си в случай че не успеят да се приберат до Фрамхайм. Амундсен изпреварва с цял месец английската експедиция на Робърт Скот, който намира смъртта си по обратния път на 11 мили от спасителния лагер с провизии. След покоряването на Южния полюс Амундсен е посрещнат в родината си триумфално.", "date": "2019.01.07", "title": "7 март 1912 г. - Руал Амундсен официално съобщава, че неговата експедиция е достигнала Южния полюс"}
{"url": "http://www.cross.bg/haos-depytati-sdelka-1593217.html", "text": "/КРОСС/ Броени дни преди гласуването в парламента на сделката с останалите 27 държави от ЕС за напускането на Великобритания в пристанищния град Дувър днес започват тестове за това дали ще се стигне до хаос по пътищата и пристанищата, ако раздялата стане без договор.Около 150 тежкотоварни камиона, паркирани на близкото летище, ще поемат в колона към най-натовареното пристанище за фериботна връзка с континентална Европа. Целта е да се провери дали по пътищата ще се създадат задръствания и хаос.\"Не желаем и не очакваме сценарий за напускане на ЕС без споразумение и продължаваме усилено да работим за такава сделка. Но дълг на всяко отговорно правителство е да продължи да се подготвя за всякакви варианти и последици, включително за отсъствие на споразумение\", заяви говорителка на транспортното министерство, цитирана от \"Ройтерс\".Премиерът Тереза Мей все още няма достатъчно подкрепа от съпартийците си в Консервативната партия, както и от малкия коалиционен партньор от Северна Ирландия (без 10-те депутати от тази партия вече договорената сделка с Европа не може да мине в парламента в Лондон). Във вота на доверие на 12 декември срещу Мей гласуваха 117 от 317 консервативни депутати и днес се твърди, че между 55 и 71 от тях продължават да са против това, което тя договори.Това означава, че премиерът трябва да привлече някого от 257-те опозиционни депутати лейбъристи. Но партията настоява, че няма да подкрепи Брекзит, а анализатори предупреждават, че ако се отметне от това си обещание, я очаква изборна катастрофа.Тереза Мей не получава подкрепа и сред обикновените членове на партията си. Допитване на YouGov сред 1215 консерватори, огласено в петък, показва, че 59% от тях са против договорените условия. Но 76% смятат, че предупрежденията за хаос в случай на напускане на ЕС без сделка са \"преувеличение или измислица\".Премиерът продължава да настоява, че в полунощ на 29 март страната ще напусне ЕС, ако трябва - и без договор. В действителност тя може да бъде принудена да опита да отложи Брекзит (говори се за допълнителен срок от около 3 месеца), за да избегне кошмарен сценарий за петата по големина икономика в света.В четвъртък и петък тази седмица трябва да има последни парламентарни дебати за сделката, а следващата седмица да са гласува за или против нея. ", "date": "2019.01.07", "title": "Великобритания започва днес тестове за хаос по пътища и пристанища заради Брекзит"}
{"url": "http://www.cross.bg/tzska-despodov-mislya-1593220.html", "text": "/КРОСС/ Нападателят на ЦСКА Кирил Десподов мисли за трансфер в чужбина, след като спечели наградата футболист на годината. 22-годишният играч на червените спечели в 58-ата анкета, като изпревари само с осем точки вратарят на \"Славия\" Георги Петков.\"За мен е огромна чест на 22 години да спечеля тази награда. Благодаря на ЦСКА, на ръководството и феновете. Не забравям и всички треньори, които са ми развили качествата. Хвърлих много труд\", заяви Десподов.Според него подгласниците му Петков и Тодор Неделев също заслужват да са №1.\"Още преди Нова година казах, че не е тайна, че вече мисля за трансфер в чужбина, но не казвам, че само това мисля. Ще видим ръководството на ЦСКА какво ще прецени. Ако постъпи оферта, която е добра за мен и за клуба, мисля, че г-н Ганчев ще вземе правилното решение, защото го познавам. С никой не съм се чувал, нямам мениджър и тези въпроси трябва да ги зададете към ръководството на ЦСКА\", каза още нападателят.Десподов обяви, че си поставя високи цели с ЦСКА за края на годината. Той изрази надежда червените да се преборят за титлата в Първа лига. ", "date": "2019.01.07", "title": "Десподов мисли за трансфер в чужбина, след като стана футболист на годината"}
{"url": "http://www.cross.bg/srok-dvizhenieto-poradi-1593219.html", "text": "/КРОСС/ Температурите са в интервала от - 13° до + 0°. Времето над страната е облачно. Слаб до умерен вятър духа в областите: Силистра, Добрич, Разград, Пловдив, Пазарджик, Монтана, Велико Търново, Варна, Смолян и Видин. Слаб сняг вали в областите: Враца, Габрово, Ловеч, Плевен, Монтана, Велико Търново, Смолян, Хасково и в района на Студенец–Лъки /обл.Пловдив/; пр. „Предел“ и Станке Лисичково; ИзворРадомир и Трън /обл.Перник/; Мъглиж и Павел Баня /обл.Ст.Загора/; пр. „Ришки“; Враждебна, Вакарел, Пирдоп, Гълъбец Витиня, Своге, Гинци, Сливница, Драгоман, Бучин проход, ССТ, АМ „Тракия“, АМ „Хемус“ /обл.София/; Белотинци, Димово и Скомля /обл.Видин/; Картела и Панагюрски колони /обл.Пазарджик/; Твърдица и Котел /обл.Сливен/; Кюстендил. Пътните настилки са предимно сухи, на места мокри, по усойните и планински райони частично заледени, обработени и проходими при зимни условия.АМ „Тракия\": Област София:Движението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.Движението по АМ „Тракия\" при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.Движението по АМ „Тракия\" в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва:- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента.- След полагане на хоризонтална маркировка - в участъка от км 16+430 до км 18+330 скоростта на движение се ограничава до 90 км/ч. Срок до 31.05.2019 г.Област Стара Загора:Временно движението по АМ „Тракия\" от км 168+000 до км 208+100 в участъка Чирпан - Стара Загора се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г. Движение в една лента по АМ „Тракия\" от км 156 до км 157 в посока София поради ремонт на СПО в средно разделителната ивица. Временно се затваря изпреварващата лента и движението на МПС се пренасочва в активната лента за движение. Регулира се от сигналисти. Срок до 03.01.2019 г.Област Сливен:Временно движението в района на с. Биково от км 254+500 до км 254+750 посока Бургас се осъществява с повишено внимание поради съборена ОС /мантинела/. Участъка е сигнализиран с пътни знаци и скоростта е намалена на 110 км/ч. Срок до 03.01.2019 г.АМ „Хемус\": Област София:Движението от км 30+260 до км 47+060 /от п.в. „Витинска река\" до п.в. Ботевград/ е ограничено за МПС над 12 тона само в посока София поради ремонтно - възстановителни дейности по виадукт „Коренишки дол\" при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" - Ботевград/, път I-1 /Ботевград - София /, п.в. \"Витинска река\". Срок 31.03.2019 г.; Движението по АМ „Хемус\" при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.;Движението по АМ „Хемус\" от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня\" /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г.Движението от км 34+590 до км 40+510 в посока София е ограничено за всички МПС поради аварийно - възстановителни дейности по виадукт „Коренишки дол\" при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.;Движението по АМ „Хемус\" от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г.;АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС. Срок: целогодишно; - „Златишки\" - затворен за всички МПС. Срок: целогодишно;- „Айтоски\" - отворен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Предел\" - отворен за всички МПС;- „Превала\" - отворен за всички МПС;- „Троянски\" - забранен за МПС над 12 т.;- „Вратник\" - забранен за МПС над 10 т. Срок: целогодишно;- „Дюлински\" - забранен за МПС над 3,5 т. Срок: целогодишно;- „Пампорово\" - забранен за МПС над 3,5 т. Срок: целогодишно;- „Петрохан\" - забранен за МПС над 12 т. както и тегленето на ремаркета и полуремаркета. Срок целогодишно;- „Твърдишки\" - забранен за МПС над 10 т. Срок: целогодишно;- „Шипка\" - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област София:Движението в участъка Жерково - Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; Движението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Въвежда се реверсивно движение по път I-1 София - Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.;Движението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.;Област Перник: Движението по път I-1 София - Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин\". Срок до 31.01.2019 г.;Въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция „Петрол\"/ както следва:- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.;Движението по път I-1 /Е79/ (с магистрален габарит) от км 23+000 - нов (км 291+500 - стар) до км 24+000 - нов (км 292+500 - стар) в посока Перник - Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г.- път І-2 Граница Румъния-Русе-Цар Калоян-Разград-Шумен-Девня-Варна: Област Русе:Движението в участъка Русе - Разград при км 7+845 в участъка на ремонта се осъществява в посока Дунав мост - Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка - надлез между кв. „Родина 3\" и кв. „Чародейка\". Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г.- път І-3 Гара Бяла-Плевен-Луковит-Коритна-Ябланица-Ботевград: Област София: Движението в участъка Правец - с. Разлив - Трудовец - Ботевград в участъка от км 193+345 /отклонение за пътен възел „Правец\"/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус\" п.в. „Правец\", по път ІІ-17 Мездра - Ботевград, пътен възел І-3, пътен възел „Ботевград\" на АМ „Хемус\" и обратно. Срок до 30.06.2019 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението по път I-4 Търговище - о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус\". Срок до 31.10.2019 г.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:Област Габрово:Движението по път I-5 Габрово - вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г.Област Хасково:Движението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей\" в гр. Хасково по обходен маршрут:От начало гр. Хасково - пътен възел „Орфей\" - бул. „Васил Левски\" - бул. „Илинден\" - бул. „Освобождение\" - път I-5 / Хасково - Кърджали /. Срок до 30.01.2019 г.;Движението в участъка Хасково - п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г.Област Кърджали:Движението по път Кърджали - Маказа в участъка Надлез Кирково - ГКПП „Маказа\" е ограничено за МПС над 3,5 т. Срок до 31.01.2019 г.;Движението по път Черноочене - Кърджали само в посока от Черноочене към Кърджали е ограничено за движение на МПС над 15 т. Срок до 31.01.2019 г.Обходни маршрути:- направление Хасково - Кърджали: път І-5, път ІІІ-505 (с. Манастир), път ІІІ-507 Г.Войводино - Мост - Чифлик - Кърджали.- направление Асеновград - Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино - Мост - Чифлик - Кърджали.- направление Минерални бани - Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино - Мост - Чифлик - Кърджали;- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:Област София: Движението в участъка Вакарел - Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.;Област Хасково: Движението в участъка гр. Свиленград - Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г.Обходен маршрут: гр. Свиленград - ПВ „Свиленград\" - АМ „Марица\" - ПВ „Капитан Андреево\" - с. Капитан Андреево. Срок до 30.06.2019 г.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево - Варна при км 83+100 е ограничено за движение на МПС над 10 т.Обходен маршрут: Кичево - Оброчище. Срок до 28.02.2019 г. ;Област Бургас: Движението по път I-9 в участъка Обзор - Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г.Движението в участъка Варна - Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.;Движението по път Слънчев Бряг - Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно \"изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120\". СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.;Движението в участъка Слънчев бряг - Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.;ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма.Ремонтни дейности: няма.ОПУ-Бургас:Временно са въведени следните ограничения за движение на МПС:Път II-99: Движението по път ІІ-99 Бургас - Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец - Созопол. Срок до 31.05.2019 г.Път III-908: Движението по път III-908 Варовник - Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.;Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради стесняване на пътното платно. Срок 21.12.2019 г.Ремонтни дейности:Път III-208: Движението по път ІІІ-208 Провадия - Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г.Път III-795: Движението по път III-795 Малина - АМ ,,Тракия\" от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 04.01.2019 г.Път ІІІ -7909: Движението по път III-7909 в участъка Равнец - Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срок до 31.12.2018 г.ОПУ-Варна:Временно са въведени следните ограничения за движение на МПС: няма.Ремонтни дейности: няма.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен - Драганово - Янтра - Поликраище - Полски Тръмбеш. Срок до 11.01.2019 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 11.01.2018 г.;Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок до 11.01.2019 г.;Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Обходен маршрут: Чешма - Сливовица - Горско Ново село - Джулюница - Кесарево. Срок до 11.01.2019 г.;Ремонтни дейности:Път III-405: Движението по път III-405 Павликени - Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.;Път ІІІ-662: Движението по път ІІІ-662 Твърдица - Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г.ОПУ-Видин:Временно са въведени следните ограничения за движение на МПС: няма.Ремонтни дейности: няма.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/, път ІІ-11 граница с област Плевен. Срок 31.01.2019 г.;Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.;Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.;Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч;Път III-1302: Движението по път III-1302 Пудрия - Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.;Ремонтни дейности:Път III-1002: Движението по път III-1002 Враца - Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.;Път ІІІ-1306: Движението по път ІІІ-1306 Горно Пещене - кръстовище с път ІІ-15 /Враца - Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.01.2019 г.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Кормянско - Петко Славейково - Малък Вършец и по общински път до с. Малък Вършец. Срок до 31.01.2019 г.;Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.;Път III-5004: Движението по път III-5004 Чехлевци - Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация.Обходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.;Ремонтни дейности:Път II-44: Движението по път II-44 Севлиево - Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.;Път III-5006: Движението по път III-5006 Габрово - Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.;Път III-6072: Движението по път III-6072 Селище - Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г.ОПУ-Добрич:Временно са въведени следните ограничения за движение на МПС: няма ограничения.Ремонтни дейности: Път II-29: Движението по път II-29 разклон Варна - Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г.Път II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.12.2018 г.Път II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.12.2018г.ОПУ-Кюстендил:Временно са въведени следните ограничения за движение на МПС:Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци.Обходен маршрут: Згурово - Неделкова Гращица - Невестино - Друмохар - Ваксево и обратно. Срок до 31.03.2019 г.Ремонтни дейности: Път III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци- Кърджали е ограничено за МПС над 12 т. Обходен маршрут: по път I-5 Хасково - Кърджали за МПС до 15 тона или по път III-507 Кърджали - Мост през с. Мост за всички МПС. Срок до 31.01.2019 г.Ремонтни дейности: Път II-59: Движението по път II-59 Карамфил - Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ;Път II-59: Движението по път II-59 Крумовград - граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.ОПУ-Ловеч: Временно са въведени следните ограничения за движение на МПС:Път II-35: Движението по път ІІ-35 Плевен - Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч\".Обходен маршрут за МПС до 12 тона: по улици през центъра на гр. Ловеч. Обходни маршрути за товарни автомобили над 12 т.:За движещите се за и от гр. Троян: от гр. Ловеч, пътен възел „Софийска\" по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица\" и по път ІІ-35 за гр. Троян и обратно. Движещите се от Троян към Плевен ползват същия маршрут.За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско - Малък Вършец и път ІІІ-401 П. Славейково - Ловеч до гр. Ловеч, пътен възел „Баховица\".За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица\" се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 31.12.2018 г.Ремонтни дейности: Път ІІ-35: Движението по път ІІ-35 Плевен - Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.;Път ІІ-35: Движението по път ІІ-35 Ловеч - Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.;Път III-358: Движението по път III-358 гр. Ябланица - гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.;Път III-3701: Движението по път III-3701 Черни Вит - Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.12.2018 г.ОПУ-Монтана:Временно са въведени следните ограничения за движение на МПС: Път II-11: Движението по път II-11 Добри дол - Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч.Обходен маршрут:За движещите се по пътя Козлодуй-Лом-Видин: Козлодуй - Вълчедръм - Дългоделци - Д. Церовене - Вирове - Монтана - Ружинци - Димово - Дунавци - Видин и обратно. Срок до 30.04.2019 г.; Път II-81: Движението по път ІІ-81 Монтана - София през проход „Петрохан\" е ограничено за автомобили над 12 т.Обходен маршрут: през гр. Своге. Срок до 10.03.2019 г.;Път II-81: Движението по път II-81 Расово - Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч.Обходен маршрут: - В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно.- В посока Лом - Видин: по път II-11 Ковачица - Д. Цибър, по път III-818 Вълчедръм - Дългоделци до кръстовището с път II-81 с. Д. Церовене, по път II-81 Вирове - Монтана и по път 1-1 Ружинци - Димово - Дунавци - Видин и обратно. Срок до 30.04.2019 г.;Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци - Монтана, път І-1 /Е-79/ Монтана - Сумер, път ІІІ-1621 Сумер - Пърличево и обратно. Срок до 30.03.2019 г.Ремонтни дейности: няма ограничения.ОПУ-Пазарджик: Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.Ремонтни дейности: Път III-8003: Движението по път III-8003 с. Дюлево - разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.ОПУ-Перник:Временно са въведени следните ограничения за движение на МПС:Път II-63: Движението по път II-63 Брезник - Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г.Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г.Ремонтни дейности: няма.ОПУ-Плевен:Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено за транзитното движение на МПС над 15 т.;Обходен маршрут: по път ІІ-34 Плевен - Никопол. Срок - целогодишно.Път ІІІ-306: Движението по път III-306 Луковит - Оряхово в участъка Червен бряг - Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци.Обходен маршрут: (Кнежа - Искър - Долни Дъбник - Телиш - Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.;Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Ремонтни дейности: няма.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път III-606: Движението по общински път ІІІ-606 Неделево -Церетелево - Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез.Обходен маршрут: с. Труд-с. Строево-с. Голям Чардак-с. Неделево. Срок до 8.12.2018г.;Път ІІІ-667: Движението по път III-667 Плодовитово - Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград. Срок до 28.12.2019 г.;Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 02.01.2019 г.;Обходен маршрут: път Поповица - Садово - Кочево - Болярци.Път III-8611: Движението по път III-8611 Белица - Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 07.01.2019 г.;Ремонтни дейности: няма.ОПУ-Разград:Временно са въведени следните ограничения за движение на МПС: няма.Ремонтни дейности: Път III-702: Движението по път III-702 Пристое - Подайва - Къпиновци - Лъвино - II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г.Ремонтни дейности: Път II-21: Движението по път II-21 Русе - Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.;Път III-501: Движението по път ІІІ-501 Русе - Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г.ОПУ-Силистра: Временно са въведени следните ограничения за движение на МПС: Път III-701: Движението по път ІІІ-701 в участъка Секулово - Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 19.02.2019 г.Ремонтни дейности: няма.ОПУ-Сливен:Временно са въведени следните ограничения за движение на МПС:Път ІІІ-7006: Движението по път ІІІ-7006 Бероново - Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.;Път ІІІ-7306: Движението по път ІІІ-7306 Сунгурларе - Пъдарево в участъка с. Чубра - с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г.Ремонтни дейности:Път ІІ-48: Движението по път ІІ-48 гр. Котел - с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.01.2019 г.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки - пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.;Път ІІІ-8631: Движението по път ІІІ-8631 Момчиловци - Славейно - местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.;Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г.Ремонтни дейности:Път II-86: Движението по път ІІ-86 гр. Смолян - с. Средногорци от км 109+370 до км 109+570 (в участъка срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.Път IІI-864: Движението по път IІI-864 Проглед - Пампорово от км 2+375 до км 2+485 се осъществява в дясната лента, поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г.ОПУ-София:Временно са въведени следните ограничения за движение на МПС: Път II-81: Движението по път ІІ-81 Монтана - София през проход „Петрохан\" е ограничено за автомобили над 12 т., както и тегленето на ремаркета и полуремаркета.Обходен маршрут: през гр. Своге. Срок до 31.03.2019 г.;Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.;Път III-801: Движението по път III-801 Вакарел - Белица - Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит. Срок до 31.05.2019 г.;Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.;Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Срок до 31.05.2019 г.Ремонтни дейности:Път II-81: Движението по път II-81 Костинброд - Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 гр. Чирпан - с. Върбица в участъка с. Скобелево - с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица - Плодовитово - Първомай - Скобелево; - път ІІ-66 Чирпан - Плодовитово - Първомай - Скобелево; - Скобелево - Първомай - Плодовитово - път ІІ-66. Срок до 07.01.2019 г.Път III-5005: Движението по път III-5005 връх ,,Шипка\" - връх „Бузлуджа\" от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово. Ремонтни дейности: няма.ОПУ-Търговище:Временно са въведени следните ограничения за движение на МПС:Път III-4009: Движението по път III-4009 Лиляк - Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.;Път III-4082: Движението на МПС над 3,5 т. по път III-4082 Капище - Банковец от км 0+000 до 11+300 е ограничено поради ремонт на мост. Срок до 31.03.2019 г.Ремонтни дейности:Път III-4009: Движението по път III-4009 Лиляк - Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.;ОПУ-Хасково:Временно са въведени следните ограничения за движение на МПС:Път III-597: Движението по път III-597 Ивайловград - Дъбовец - Малко градище - Лозен - Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец - с. Сива река - с. Малко градище - гр. Ивайловград. Срок до 31.12.2019 г.;Път III-5009: Движението на МПС над 12 т. по път III-5009 Козлец - Кърджали от км 0+000 до км 26+080 e ограничено. Срок до 31.12.2019 г.Ремонтни дейности:Път III-663: Движението по път III-663 Димитровград - Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г.ОПУ-Шумен:Временно са въведени следните ограничения за движение на МПС: Път III-701: Движението по път ІІІ-701 в участъка Секулово - Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 02.04.2019 г.;Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Обходен маршрут: Шумен - Овчарово - Друмево. Срок до 02.04.2019 г.Ремонтни дейности: няма ограничения.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г.Ремонтни дейности: няма.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.Ситуационен и координационен център на Агенция „Пътна инфраструктура\" ", "date": "2019.01.07", "title": "Информация за състоянието на републиканските пътища към 06.00 ч. "}
{"url": "http://www.cross.bg/chasa-sustoi-preskonferentziya-1593206.html", "text": "/КРОСС/От 11.30 часа в библиотеката на „Дондуков 2“ вицепрезидентът Илияна Йотова и посланикът на Великобритания Ема Хопкинс ще представят инициативата „Посланик за един ден“.От 11.00 часа в пресклуба на БТА ще се състои пресконференция на Националното сдружение на търговци и превозвачи на горива за Закона за административното регулиране на икономическите дейности, свързани с нефт и продукти от нефтен произход. В пресконференцията ще участват Симо Симов – говорител на сдружението и Пламен Стоянов – член на Управителния съвет.От 11.00 часа на ул. „Витоша“ 18 Демократична България ще даде пресконференция.От 19.00 часа в галерия „Арт алея“ ще бъде представена изложба „Светлина и време 2019“.В пунктовете за базиране Бургас и Варна от състава на Флотилия бойни и спомагателни кораби ще се състои военен ритуал по повод тържествено откриване на новата учебна 2019 година.От 10.00 часа в пресклуба на БТА ще се състои пресконференция във връзка с предстоящи благотворителни инициативи на КНСБ във Велико Търново.От 11.00 часа в пресклуба на БТА представители на Градския ученически парламент ще направят отчет на свършеното през миналата година и ще обявят каузите и инициативите за 2019 година.От 12.00 часа на площад „Свобода“ 2 председателят на ПГ на ГЕРБ и зам.- председател на партията Цветан Цветанов ще присъства на откриването на обновената картинна галерия.От 11.00 часа пред паметната плоча на Маестро Захари Медникаров ще бъдат поднесени цветя по повод 95 години от рождението му.От 17.00 часа в Музея на фотографията и съвременните визуални изкуства ще бъде представена книгата на Иванка Краваева „Сълзи за България\".От 11.00 часа в кв. „Сушица“ на малкия площад до Дръндевата чешма ще се проведе традиционния обичай „Къпанак“ (къпане на булка).Около 11.30 часа омбудсманът Мая Манолова ще посети Дневния център за настаняване от семеен тип за деца и младежи с увреждания. Преди това тя ще присъства на празнична литургия по случай Ивановден.От 10.30 часа в пресклуба на БТА ще се състои пресконференция на ПП АБВ на тема „За Европейската столица на културата 2019“, бъдещето и политиката на Пловдив.В 10.30 часа в двора на църквата „Свети Иван Рилски” ще бъде осветен и раздаден курбан за здраве и благополучие по случай празника на Свети Йоан Кръстител (Ивановден).В 12.00 часа в клуба на ВМРО общинските съветници от ВМРО-Пловдив ще дадат пресконференця,на която ще бъдат обявени предложения, както за развитието на район „Южен“, така също и за града, във връзка с бюджета на Община Пловдив за 2019г.В 12.00 часа в заседателната зала на Общината ще се проведе редовна пресконференция.От 18.00 часа в Градската художествена галерия ще бъде открита ретроспективна изложба на Кольо Карамфилов (1963 – 2014).От 10.00 часа в зала 1 на Областната администрация ще се проведе съвместно заседание на Постоянната комисия по заетост и Постоянната комисия в областта на образованието, младежките дейности и спорта.От 09.00 часа в храм „Св. Неделя“ ще бъде отслужена света божествена литургия.От 16.00 часа в Оперния театър ще се състои гала концерт на участниците в Балетната академия и Балета на Държавна опера -Стара Загора.От 17.30 часа във фоайето на РБ „Захарий Княжески“ ще бъде открита фотоизложба на Елоди Перес.От 09.00 часа в храм „Св. Богородица“ Негово Високопреосвещенство Пловдивският митрополит Николай ще оглави архиерейска света Литургия.От 14.30 часа в зала 363 на общината ще се състои обществено обсъждане на бюджета на Община Шумен за 2019 година.", "date": "2019.01.07", "title": "Предстоящи събития на 7 януари"}
{"url": "http://www.cross.bg/chasa-avtobys-podcherta-1593208.html", "text": "/КРОСС/ Кошмарно пътуване с автобус за българи, които се връщат на работа във Франция след празниците. Превозното средство се развалило и те останали на пътя около 17 часа. С автобуса са пътували 47 българи. От фирмата са изпратили друг автобус, който според пътници също е имал повреда.\"Тръгнахме в събота в 9:30 часа сутринта. Пристигнахме на сърбо-хърватската граница в 18:12 часа Между Сърбия и Хърватия стояхме 8 часа, в 2:20 часа минахме хърватската граница, влязохме в Хърватия и в 2:30 часа автобусът вече беше развален. Останахме насред пътя, изтеглиха ни до близка бензиностанция и там останахме в автобуса\", разказа във включване на живо в БТВ „Тази сутрин” Анка Стоянова, която е сред пътниците.\"Новият автобус пристигна в 18:30 часа, тоест  на бензиностанцията престояхме 17 часа, тъй като тръгнахме в 19:30 часа, допълни тя. Вторият автобус, който ни изпратиха, също се развали, след като влязохме в Словения\", подчерта Анка Стоянова. По думите й шофьорите са се справили с повредата и отново са тръгнали на път. Тя подчерта, че в новия рейс парното не работи и пътниците буквално са „опаковани”. „Всички стоими мръзнем”, каза Анка Стоянова. В момента автобусът пътува и е в Италия. По думите й половината пътници са за Лион и никой не ги е предупредил, че ще минат по друг маршрут, при който има около 1000 км допълнително. След получаване на информация за проблема е изпратен резервен автобус. Превозвачът е реагирал с придвижването си съобразно метеорологичната обстановка в Европа – сняг и ниски температури, и ситуацията по граничните пунктове, каза Весела Смилец – директор „Връзки с обществеността” на „Юнион Ивкони”.Тя подчерта, че автобусите на фирмата са доста нови. Смилец няма и информация в изпратения втори автобус да няма парно. Напротив, знам, че пътуването продължава добре въпреки закъснението. Преди половин час са били по маршрут малко след Венеция, изтъкна тя.  По думите й пътниците са били настанени на топло място и на два пъти им е била раздавана храна и вода. Получавали са и своевременно информация. ", "date": "2019.01.07", "title": "Българи останаха 17 часа на пътя заради развален автобус"}
{"url": "http://www.cross.bg/frantziya-ispaniya-godini-1593187.html", "text": "/КРОСС/ - Франция завладява Кале, последното владение на Англия в континентална Европа. - Започва понтификатът на папа Пий V. - Борис Годунов става цар на Русия. - Италианският математик и астроном Галилео Галилей наблюдава четири от естествените спътника на Юпитер - Йо, Европа, Ганимед и Калисто, наречени по-късно Галилееви спътници. - Англичанинът Хенри Мил патентова пишеща машина, от която не е правено масово производство. - Роден е Жозеф Бонапарт, крал на Испания и брат на Наполеон Бонапарт. - Открита е първата търговска банка в САЩ. - Американецът Джон Джефри и французинът Жан-Пиер Бланшар прелитат първи в света Ламанша с балон с горещ въздух. - Италия започва да използва настоящия си национален флаг. - Писателят Виктор Юго е избран за член на Френската академия. - В София е открита Първа мъжка гимназия. - Томас Стивънс от Сан Франциско завършва първото в света околосветско пътешествие с велосипед, изминавайки за 4 години над 13 хиляди мили. - Уилям Диксън патентова филмовата лента. - Влиза в употреба международния сигнал за бедствие CQD, изместен 2 години по-късно от SOS. - Във Франция е издаден първият лиценз за пилотиране на самолет.- През Панамския канал преминава първият кораб. - Джордж Гершуин приключва Рапсодия в синьо. - Австрия, Белгия, Испания, Швейцария, Унгария, Франция и Чехословакия учредяват в Париж Международна федерация по хокей. - Открита е трансатлантическата телефонна линия между Лондон и Ню Йорк. - Във Вардарска Македония са избити 1200 граждани, които проявяват българско самосъзнание - актът е известен като Кървавата Коледа. - При пожар в болницата на Дейвънпорт (Айова) загиват 41 души. - Президентът Хари Труман обявява, че САЩ са разработили водородна бомба.- САЩ признават временното правителство на Куба, начело с Фидел Кастро. - Виетнамската армия превзема столицата на Кампучия (дн. Камбоджа) Пном Пен и сваля от власт режима на Пол Пот и Червените кхмери. - Бруней става шестия член на Асоциацията на страните от Югоизточна Азия. - От съображения за сигурност е забранен достъпа на посетители във вътрешността на Наклонената кула в Пиза. - Започва процедурата по импийчмънт на президента на САЩ Бил Клинтън.", "date": "2019.01.07", "title": "7 януари в историята"}
{"url": "http://www.cross.bg/zemyata-fyko-mahalo-1593192.html", "text": "/КРОСС/ Френският физик Жан Бернар Леон Фуко използва махало, за да докаже  въртенето на Земята около нейната ос.Фуко е роден през 1819 г. Майка му е искала да стане доктор. Той обаче напуска медицинското училище, когато открива, че не може да понася гледката на кръв.Започва да работи като лабораторен асистент, без да разполага с конкретно научно образование. Прави първата снимка на Слънцето с помощта на новия дагеротипен фотографски процес. През 1850 г. заедно с Арман Физо използва въртящи се огледала, за да измери скоростта на светлината. Двамата забелязват, че тя се движи по-бавно във вода, отколкото във въздух.Близо две десетилетия учените се опитват да пускат предмети от високи кули и да измерват тяхното отклонение, докато Земята се движела под тях. Този процес обаче не работил – всичко ставало твърде бързо, доста фактори пречели на процеса.Фуко обаче решава да приложи друг метод. Той решава да използва махало, което оставя да се люлее свободно на север и юг. Всеки, който го наблюдава (т.е. се намира на Земята и се върти заедно с нея), би трябвало да установи, че равнината на колебания на махалото бавно се върти спрямо земната повърхност в посока, обратна на посоката на въртене на Земята.През януари 1851 г. - след няколкоседмичен труд - Фуко закача 5-килограмово махало на 2-метров кабел. (Различните източници имат разногласия относно точната дата на експеримента – 6, 7 или 8 януари. За целта на материала приемаме средната дата.). Експериментът в дома му се оказва успешен – Фуко забелязва, че махалото променя своята равнина на люлеене с течение на времето. Причината за въртенето на равнината на люлеене е действието на силата на Кориолис поради околоосното въртене на Земята.Фуко прави публична демонстрация на 3 февруари в Париж. „Елате да видите как Земята се върти“, казва той на поканените учени. Така и станало.", "date": "2019.01.07", "title": "7 януари 1851 г. – Фуко доказва въртенето на Земята около нейната ос"}
{"url": "http://www.cross.bg/ivanovden-iioan-hristos-1593188.html", "text": "/КРОСС/ На 7-и януари православната църква чества Ивановден – денят на свети Йоан, който кръщава Иисус Христос в река Йордан.Свети Йоан Кръстител е наричан още Предтеча, защото предрича идването на Христос на земята и е подготвял пътя на Месията с проповедите си.На този ден народните обичаи повеляват кумовете или деверът да \"къпят\", пръскайки публично с вода младоженците, които са сключили брак преди една година. Младото семейство трябва да посрещне своите гости и да занесе на кума вино, кравай и месо.В Югозападна България къпят младоженките и малките момиченца до 1 г. Обредното къпане включва и разменянето на подаръци, както и гостувания и празнична трапеза. Народната представа за св. Иван като покровител на кумството и побратимството определя гостуванията у кумовете. Българската народна традиция свързва обредите и обичаите на Ивановден с очистителната сила на осветената предния ден вода. Периодът на т.нар. „мръсни дни\" е отминал и всеки обръща поглед напред към сбъдването на предсказанията за добро здраве, берекет и щастлив живот.На 7-и януари имен ден имат Обредната трапеза на Ивановден включва: варено жито, фасул, ошав, баница, кървавица, печена луканка, свински ребра със зеле.", "date": "2019.01.07", "title": "Честит имен ден на Иван и Ивана!  "}
{"url": "http://www.cross.bg/rodeni-na-yanyari-1593207.html", "text": "/КРОСС/ , бивш премиер, депутат и кмет на София, моден дизайнер, депутат в 44-ото НС, зам.-министър на транспорта и информационните технологии адвокат, български представител в Международния спортен арбитражен съд в Лозана, почетен консул на Кения в България, депутат в 44-ото НС, легендарен волейболист и треньор", "date": "2019.01.07", "title": "Родени на 7 януари"}
{"url": "http://www.cross.bg/krustitel-iioan-svurzan-1593209.html", "text": "/КРОСС/ На Ивановден православните християни отдават почит на Кръстителя на Божия син - свети Йоан Кръстител. Църквата го почита още и като Предтеча-пророк, който разкривал греховете на хората и ги призовавал да се приготвят за идването на Спасителя, като очистят сърцата и помислите си, за да могат да приемат Христовото учение, разказва репортерът Еленица Маринова:В църковния календар има няколко празника, посветени на св. Йоан Кръстител: 24-и юни - Еньовден - свързан с неговото раждане и 29-и август, когато със строг пост се отбелязва отсичането на главата му. Неговият най-голям празник обаче се чества веднага след Богоявление. Денят е свързан с изпълнението на мисията му - да кръсти проповядвания от него Спасител. Отец Антоний Милушев, свещеник в патриаршеската катедрала „Св. Александър Невски“,  допълва:„Още от младенчески години отива с майка си в пустинята. Там той е живял изключително аскетичен живот, хранел се е, както пише Евангелието, с акриди и див мед. Стигнал е това равноангелно битие, което истинските монаси се опитват да стигнат на земята, борейки се с човешките страсти. Такъв е бил и св. Йоан Кръстител. Неслучайно на иконите ние го изобразяваме с ангелски криле, тъй като той е този, който стана ангел на земята.“Отец Антоний призовава всички именници да не забравят да отдадат почит на светеца:„Да седне на трапезата, да се види с близките си, да се почете, но все пак православно, с молитва към светеца.“", "date": "2019.01.07", "title": "Днес църквата отбелязва Ивановден"}
{"url": "http://www.cross.bg/stil-star-koleda-1593210.html", "text": "/КРОСС/ Православните християни в много страни отбелязват Коледа по стар стил. Руският патриарх Кирил ръководи рождественското богослужение в храма \"Христос Спасител\", на което присъства и премиерът Дмитрий Медведев. Патриархът се обърна към вярващите в специално послание като ги призова да посветят празника на добри дела: „Празникът на Рождество е прекрасна възможност да покажем на-добрите си човешки качества, да дарим радост и любов на хората. Дори малките дела могат да направят този свят по-добър и по-светъл. Това е по-възможностите на всеки , защото с нас е Бог.“В Сърбия пък на Коледа палят дъбови пънове и  клони - символ на Христос, или т.нар. бъдник. Патриарх Ириней присъства на освещаването му пред храма Свети Сава в Белград. Той каза:„Поздравявам всички с нашия най-радостен православен поздрав - Мир божий - Бог се роди.“Освен в Сърбия и Русия коледа по стар стил празнуват в общо 16 страни, сред които Черна гора, Беларус, Етиопия, Грузия. ", "date": "2019.01.07", "title": "Православните християни в много страни отбелязват Коледа по стар стил"}
{"url": "http://www.cross.bg/tema-zhivo-ivan-1593205.html", "text": "/КРОСС/ Здравният пъзел - между пациентите, качеството на медицинската помощ и финансирането.Гост: Управителят на Здравната каса д-р Дечо Дечев. Борба за глътка въздух: За донорството и белодробните трансплантации. Държавата и българските превозвачи срещу плана „Макрон\". Защо бизнесът не е стимулиран да дарява храни? Какво показват данните на Българската хранителна банка? На живо: Как в град Раковски се готвят да посрещнат Папа Франциск. Голямото семейство на отец Иван: Историята на Иван, израснал в приюта на отеца в Нови хан.  За задържането на крупни бизнесмени, случая „Иванчева\" и връщането на Митьо Очите. В студиото зам.-главният прокурор Иван Гешев. Защо пенсионерите ще получат инвалидните си добавки със закъснение?Гост: Бисер Петков, министър на труда и социалната политика. След смъртта на 4-годишно българче в Германия, защо сънародниците ни се оплакват от лошо медицинско обслужване? На живо, от Кьолн. Новата тема в „Чети етикета\": Как да спасим семейния бюджет в най-трудния месец от годината?Пускат в движение временния мост в община Червен бряг.Как ще бъдат облекчени шофьорите?  Бивш наш посланик и съпругата му, ранени след катастрофа в София. Издирват шофьора, който ги е ударил и избягал. Как голи и предизвикателни снимки на учител по музика от Сандански се появиха в мрежата? Репортаж на Антон Чавдаров. Дължиш 20, а ти искат 1200 лв. Може ли неплатеното ни задължение да скочи с пъти, ако се забавим със сметките? Отговорът в \"На твоя страна\". На живо, от Раковски: Как градът се подготвя да посрещне папата? Турист загина при инцидент в Стара планина. Какви са причините и за какво да трябва да се внимава в планината през зимния сезон? На живо. Откраднатият автомобил на мъж беше открит, след като беше показан в рубриката \"Дръжте крадеца\". Кои са най-абсурдните и опасни пешеходни пътеки у нас? Спомен за Иван Ласкин, с едно от последните му интервюта по NOVA пред Мариян Станков - Мон Дьо.Вс Румен Бахов: Как се става шампион по стрелба с лък от гърба на кон? Историята на едно малко момиченце от Русе трогна стотици българи в страната и чужбина. ", "date": "2019.01.07", "title": "Теми и гости в сутрешните блокове на 7 януари"}
{"url": "http://www.cross.bg/simov-ysiliya-spirane-1593211.html", "text": "/КРОСС/ Националното сдружение на търговците и превозвачите на горива започва протест на „жълтите жилетки“ още тази седмица. Планират се демонстрации във всички големи градове, както и затваряне на няколко граници, каза пред БНР неговият говорител Симо Симов. „Хората са отчаяни и вече не издържат, борят се за хляба си. Отчаяните хора са готови на всякакви действия“, каза той. По думите му Законът за горивата поставя неизпълними условия.В сдружението членуват около 100 фирми. За първия протест сме подготвили над 1000 жълти жилетки, предупреди Симов в предаването \"Преди всички\" и добави, че протестите у нас няма да ескалират като тези във Франция, а ще бъдат мирни. Симов отбеляза, че нямат контакт с организаторите на „жълтите жилетки“ във Франция, но полагат усилия, за да осъществят такъв и да ги поканят в България и да помогнат:„Полагаме усилия да докараме част от тях тук. Те да застанат до нас и да подкрепят призива ни за спиране на закона“.„Този път сме се написали кои сме, защото очакваме провокации – някой отново да вкара в нашия протест хора, които не знаят защо са там. Протестът ни не е политически. Искаме да се обърнем към държавата, а това са хората. Искаме да кажем на хората, че не само бизнесът ще пострада, ще пострадат и потребителите, когато се наложи монопол от най-важния енергиен продукт - петрола“, каза Симо Симов.„Положихме много усилия да решим по юридически и дипломатически път спирането на този несправедлив лобистки закон, който поражда огромен монопол. В крайна сметка виждаме, че институциите не реагират. Затова решихме, че ще започнем протестни действия, като излезем на улицата до пълното спиране на закона. Към днешна дата отправяме призив към държавните институции, президент, премиер, Народно събрание, омбудсман за спиране на закона и отлагането му. Ще настояваме омбудсманът Мая Манолова да внесе пред Конституционния съд този закон“, коментира Симов и подчерта, че единствено институцията на омбудсмана им е обърнала внимание. Очаквали са подкрепа и от президента, но не са я получили, заради което Симов е на мнение, че държавният глава работи по двоен стандарт. „Безкрайно разочаровани сме от президентската институция“, подчерта още той.", "date": "2019.01.07", "title": "Българските \"жълти жилетки\" планират затваряне на няколко граници"}
{"url": "http://www.cross.bg/kudeto-krustitelya-vsichki-1593186.html", "text": "/КРОСС/ На следващия ден, след празника на свето Богоявление, Църквата още от най-първите си времена извършва празника на събора на честния и славния пророк Иоан, Предтечата и Кръстителя на Господа. И напълно подобаващо е да се почете със специален празник този, който послужил на тайнството на Божественото кръщение, като възложи ръката си върху главата на Владиката на всички.И така, след празника на Кръщението Господне, съборно се почита и се прославя с песнопения Кръстителят. А самата дума \"събор\" означава, че народът се събира в църквата, за да извърши богослужение в чест и за похвала на сега прославяния велик Предтеча и Кръстител Иоан.Макар, че такъв събор се е извършвал и се извършва във всички храмове по вселената, но с особена тържественост се извършва в храмовете, които са посветени на името на Кръстителя, както това било преди в неговия храм до Иордан, на мястото, на което той кръстил Христа; и в Севастия, където той бил погребан, след като Ирод го убил; и в Антиохия, където най-напред била донесена дясната му ръка от свети евангелист Лука; а също и в Цариград, където впоследствие тази ръка била пренесена от Антиохия и където с особена тържественост се празнувал съборът на Кръстителя, тъй като неговата ръка била донесена в самото навечерие на светото Богоявление, когато става освещаването на водата: сякаш тогава сам Кръстителят дошъл невидимо на освещението на водите и голяма радост и ликуване изпълнили царя и целия народ. Затова тогава на следващия ден, след Богоявление Господне, с голяма тържественост бил отпразнуван съборът на Кръстителя и продължил да се празнува така.И ние с духовна радост празнуваме събора на великия Предтеча и Кръстител Иоан, като го молим да умолява за нас Владиката Христа, да ни събере Той в тържествуващата църква, във вечниянеръкотворен храм на небето, където да чуваме гласа на празнуващите и да извършим празненство в чест на вечното явяване на Бога. И там да се насищаме с Христа чрез съзерцанието на Божието лице, което Той явно показва на Своите светии, и да славим с всички небесни ликове Отца и Сина и Светия Дух, во веки, амин!", "date": "2019.01.07", "title": "Събор на св. Йоан Кръстител и Предтеча Господен"}
{"url": "http://www.cross.bg/samo-nastane-tishina-1593185.html", "text": "/КРОСС/ „Представете си само каква тишина щеше да настане, ако хората говореха само това, което знаят.“Карел Чапек", "date": "2019.01.07", "title": "Представете си само каква тишина щеше да настане"}
