{"url": "http://www.cross.bg/betoven-zigert-predi-1620257.html", "text": "/КРОСС/  Няколко ноти, изписани в бележника му, са всичко, което германският композитор Лудвиг ван Бетовен е оставил от Десетата си симфония преди смъртта си през 1827 година. Сега екип от музиколози и програмисти се движат в посока завършване на версия на произведението, използвайки изкуствен интелект, преди 250-годишнината от рождението му догодина, съобщи АФП. \"Напредъкът е впечатляващ, макар компютърът все още има какво да научи\", казва Кристине Зигерт, ръководител на архивите в Бетовен Хаус в родния град на композитора Бон. Зигерт каза, че е \"убедена\", че Бетовен щеше да одобри действията им, тъй като и той по негово време е бил новатор, имайки предвид композициите му на вид орган, който възпроизвежда звуците на вятъра и ударните инструменти.", "date": "2019.12.13", "title": "Изкуствен интелект довършва Десетата симфония на Бетовен"}
{"url": "http://www.cross.bg/dolara-miliona-murdok-1620249.html", "text": "/КРОСС/  Синът на медийния магнат Рупърт Мърдок е платил приблизително 150 милиона долара за Chartwell, имот в Бел Еър, съобщи БГНЕС.Лаклан Мърдок е съпредседател на „Нюз Корп\", която е собственик на Dow Jones & Co., издател на „Уолстрийт джърнъл\". Той не е отговорил на молбата за коментар.Когато бе обявен за продажба през 2017 г. за 350 милиона долара, домът в стил шато беше най-скъпият в страната. Въпреки че тази сделка не стигна исканата от продавача цена, тя поставя рекорд за жилище в района на Лос Анджелис. Това е и втората най-скъпа жилищна продажба, регистрирана някога в страната, сочат данни на оценителя Джонатан Милър.Сградата се намира в имот от над 40 декара. Тя е проектирана от архитекта Съмнър Сполдинг през 1930 г. като френско имение в неокласически стил.Външността на къщата с площ от около 2300 квадратни метра е използвана като резиденция на Джед Клампет, измислен петролен магнат от сериала \"The Beverly Hillbillies.Интериорът на дома е обновен в края на 80-те години на миналия век, но агенти, които са виждали имението през последните години, казват, че все още може да се изисква многогодишно обновяване, което може да струва десетки милиони. В допълнение към основната къща, имотът разполага с дизайнерска къща за гости с пет спални, басейн, тенис корт, гараж за 40 автомобила и градини. ", "date": "2019.12.13", "title": "Синът на Мърдок си купи имение за 150 милиона долара"}
{"url": "http://www.cross.bg/yunesko-roza-al-marah-1620243.html", "text": "/КРОСС/  Маслодайната роза, наричана „дамасцена\", всички методи за нейната обработка и съпътстващите занаяти, са обявени за световно нематериално наследство от ЮНЕСКО.Въпреки че тази роза е разпространена навсякъде в страните от Близкия изток, а в България се смята за национален символ, международната културна организация асоциира наследството с обичаите и традициите на селцето Ал-Марах, разположено в околностите на Дамаск. Смята се, че именно там са култивирани за пръв път маслодайните дамасцени, преди да тръгнат по света.По данни на ЮНЕСКО в Ал-Марах само за един сезон, който започва през май, се събират около 60 тона рози. Ежегодно там се провежда и фестивал на розата, който привлича хора от много околни села. Ястия, включващи рози, се приготвят от жените в селото. Фестивалът е свидетелство за трайното културно значение на дамасцената в този регион, казват от ЮНЕСКО.Описанието на традиционните обичаи в Ал-Марах, свързани с дамасцена, което е включено в документите на ЮНЕСКО, напомня познатите и у нас традиции. Земеделските стопани и техните семейства се отправят към нивата рано сутринта, за да берат розите. След това цялото семейство помага да се сортират розовите пъпки, които се сушат, за да се направи чай. Цветните листенца се съхраняват и подготвят за дестилация, при която се извлича розово масло. Жените от селото правят розов сироп, конфитюр и сладкиши, докато пеят заедно фолклорни песни. Аптекарите включват изсушената дамасценова роза в билкови отвари.Сирийските производители на розово масло изнасят продукцията си със слогана „Розата дамасцена е по-ценна от златото и по-дълговечна от нефта\". ", "date": "2019.12.13", "title": "Роза дамасцена обявена за част от световното наследство от ЮНЕСКО"}
{"url": "http://www.cross.bg/kanabis-musk-kosmosa-1620258.html", "text": "/КРОСС/  SpaceX на Илън Мъск ще отнесе канабис при астронавтите на Международната космическа станция (МКС), съобщи в.\"Сън\". Реещите се в Космоса земни хора могат да очакват доставката да бъде в капсулата Space X Dragon, която е планирана да направи следващото си пътуване през март 2020 г. Самият Мъск може да е човекът зад Space X, но той не е мозъкът зад тази доставка. Всъщност става дума за агротехнологичната компания Front Range Biosciences. Наскоро фирмата обяви намеренията си да изпрати в космоса растителни култури коноп, законният вид канабиса с ниски нива на съединението THC. Веднъж отишли там, културите ще останат в инкубатор за 30 дни. През периода от 30 дни конопът ще бъде наблюдаван дистанционно от Университета на Колорадо. След това културите с канабис ще бъдат върнати на Земята. След като кацнат на земята специалисти ще проучат какъв ефект, ако има такъв, е оказало космическото излъчване и микрогравитацията върху генната експресия на конопа. Шеф на научната институция Джонатан Воут заяви: \"Има наука, която да подкрепя теорията, че растенията в космоса изпитват мутации. Това е възможност да се види дали тези мутации се задържат след връщането на растенията на Земята и дали има нови търговски приложения.\" Конопът е вид канабис, който се отглежда за промишлени цели. Четете още любопитни новини от България и света! Той може да бъде усъвършенстван и превърнат в редица предмети, включително хартия, дрехи, биоразградима пластмаса и дори храна за животни. Ниските концентрации на THC и по-високите концентрации на канабидиол (CBD) означават, че той може да има малко или никакъв психоактивен ефект. Мъск е бил свързван с канабис и преди. Ексцентричният милиардер е бил заловен да пуши марихуана в Лос Анджелис, тъй като наркотикът е легален в щата Калифорния.", "date": "2019.12.13", "title": "Илън Мъск изпраща канабис в космоса"}
{"url": "http://www.cross.bg/surbiya-administratziya-trafik-1620259.html", "text": "/КРОСС/   Митнически делегации от Сърбия и Унгария постигнаха съгласие относно мерките за улесняване на преминаването на границата през празниците.Делегации от митническите администрации на Сърбия и Унгария се срещнаха на граничния пункт Хоргос, за да обсъдят варианти за въвеждане на мерки за облекчаване на трансграничния трафик през предстоящия празничен период, съобщи РТС.Съобщава се, че идеята за минимален граничен контрол, който да се прилага в пътническия трафик от 15 декември до 15 януари, е приемлива за митническите администрации на двете страни.Полковник Кристоф Бакай, генерален директор на Унгарската митническа администрация, заяви, че новите разпоредби на ЕС, които ще бъдат приложени от 14 декември, въвеждат някои ограничения, така че унгарската митническа администрация започна да уведомява пътниците за новите правила.Заместник-директорът на митническата администрация на Република Сърбия Веселин Милошевич заяви, че митническата служба на Сърбия е напълно готова за увеличения приток на пътници и камиони по време на предстоящите празници.\"Мерките, за които сме се договорили за следващите дни, са свързани с това, което зависи единствено от нас, а именно да засилим смените с допълнителен брой служители и по-ефективно да прехвърляме товари в местните търговски обекти\", обясни заместник-директорът на сръбската митница.Милошевич посочи, че Митническата администрация на Република Сърбия напълно разбира нуждите както на пътниците, така и на транспортната индустрия за ускоряване на трафика през Хоргос.\"Ние посочихме това на унгарската страна. Уверени сме, че те ще вземат предвид тази информация и че ще направят най-доброто, на което са способни. Надяваме се скоро да видим тези резултати в нашата практика\", каза Милошевич.Делегациите се съгласиха, че постоянните решения за по-голяма пропускателна способност на общата граница ще изискват разширяване на съществуващия капацитет, тъй като въвеждането на допълнителни ленти на входа и изхода на пропусквателните пунктове ще позволи преминаване с приоритет на транзитни или празни камиони или такива, превозващи бързоразвалящи се стоки. ", "date": "2019.12.13", "title": "Ускорен трафик на сръбско-унгарската граница за празниците"}
{"url": "http://www.cross.bg/alitaliya-bulg-plan-1620264.html", "text": "/КРОСС/  Въздушният транспорт в Италия днес е блокиран от 24-часова стачка.В нея са се включили авиокомпаниите ЕърИтали (AirItaly) и Алиталия (Alitalia), съобщиха италиански медии. Освен персонала на двете авиокомапнни стачката ще обхване и служителите на миланското летище \"Малпенса\" и римското \"Фиумичино\". Стачката на служителите на ИзиДжет (EasyJet), която също трябваше да е днес, беше отложена за 14 януари.Заради стачката Алиталия обяви, че отменя над 350 полета - почти всички за днес и няколко от сутрешните утре, информира в. \"Република\".Гарантирани са полетите на Алиталия в часовия диапазон между 07:00 часа (08:00 ч. бълг. в.) и 10:00 часа (11:00 ч. бълг. в.) и 18:00 часа (19:00 ч. бълг. в.) и 21:00 ч. (22:00 ч. бълг. в.), а компанията е изготвила и извънреден план. Той предвижда използването на по-големи самолети по вътрешните и международните маршрути, за да могат да бъдат прехвърлени пътниците, чиито полети са били отменени, към първите възможни полети през деня.ЕърИтали не даде никаква официална информация, но на страницата на авиокомпанията могат да се проверят полетите.Стачката бе обявена от синдикатите след неуспеха в търсенето на решение на проблема с Алиталия и заради кризата в сектора на въздушния транспорт.Синдикатите обявиха, че се противопоставят на варианта Алиталия да бъде раздробена и продадена на част. Това може да се случи, ако компанията фалира, съобщи онлайн изданието \"Пост\".Синдикатите искат нов индустриален план с участието на държавата, което е трудно изпълнимо. Първо, защото различни правителства в Рим вече са похарчили 9 милиарда евро за Алиталия, а второ - министерство на икономическото развитие не намира частни инвеститори, които да помогнат на правителството да приложи такъв план за компанията, отбелязва онлайн изданието. ", "date": "2019.12.13", "title": "Въздушният транспорт в Италия е блокиран от 24-часова стачка"}
{"url": "http://www.cross.bg/steroidi-anabolni-andreevo-1620248.html", "text": "/КРОСС/  Предотвратен е опит за контрабанда на анаболни стероиди на \"Капитан Андреево\"Митнически служители на ГКПП Капитан Андреево предотвратиха опит за контрабанда на анаболни стероиди, съобщиха от Агенция \"Митници\". Препаратите са били открити в лек автомобил с българска регистрация.Той е влязъл у нас от Турция и е бил управляван от български гражданин, който пътувал с още трима пътници - две жени и мъж. Превозното средство е било селектирано за щателна митническа проверка. При нея в личния багаж на една от дамите са били открити 60 ампули \"Rimobolan\" - инжекционен анаболен стероид, 260 таблетки \"Proviron\", \"Anapolon\" и 4 писалки с инжекционен разтвор хормон на растежа \"Genotropin\".Контрабандно пренасяните анаболни стероиди са иззети. Съставен е акт за нарушение на Закона за митниците срещу 53-годишна жена с инициали С.Д., срещу която е образувано административнонаказателно производство, уточняват от митницата. ", "date": "2019.12.13", "title": "Митничари откриха контрабандни анаболни стероиди в личен багаж на жена "}
{"url": "http://www.cross.bg/ezik-fakt-makedonskiyat-1620247.html", "text": "/КРОСС/  Позицията на българските академици, че не съществува македонски език, е анахронизъм за ХХ и ХХI в., в който живеем, заяви президентът на Северна Македония Стево Пендаровски в отговор на журналистически въпрос, във връзка с реакцията на БАН на Хартата на македонския език на Македонската академия на науките и изкуствата, съобщава в.\"Слободен печат\".\"Македонският език и македонската нация са факт. Македонският език е лингвистичен факт от десетилетия и това е потвърдено и на международно ниво. Смятам, че е безпредметно да разговаряме за него, което е факт, ноторен факт, известен на всички - не само у нас и у тях, а в цял свят\", каза Пендаровски.Той обърна внимание, че и Преспанският договор се позовава на Конференцията на ООН от 1979 г., по време на която македонският език е номиниран като един от езиците от южнославянската група и е международно признат.„Да напомня, че според конституцията на бивша Югославия от 1974 г. тази държава имаше три официални езика. Един от тях беше македонският. Това означава, че когато бивша Югославия беше член на ООН, в личната карта, подобно на всяка държава-членка на ООН още от 1974 г. беше записан и македонският език. Това означава, че въпросът е неоспорим и няма смисъл да си губим времето да се убеждаваме дали нещо съществува или не\", смята държавният глава.Според него, македонският език съществува, точно както е факт и македонската нация и „никой нормален в нашата страна няма да води дебат по това или да подписва договори с когото и да било\".  ", "date": "2019.12.13", "title": "Пендаровски: Македонският език и македонската нация са факт "}
{"url": "http://www.cross.bg/kovacheva-resheniya-kachestvo-1620253.html", "text": "/КРОСС/  Омбудсманът Диана Ковачева изпрати поредна препоръка до министъра на регионалното развитие и благоустройството Петя Аврамова във връзка с водната криза в гр. Перник и региона. В писмото си доц. Ковачева подчертава, че всекидневно в институцията постъпват десетки сигнали и жалби на граждани, които се оплакват както от липсата на вода, така и от недостатъчния брой водоноски и качеството на водата в тях.„Необходимо е предприемането на спешни мерки, защото независимо от извършените проверки, експертни срещи и проучени възможности досега, при липса на бързи решения за справяне със ситуацията, има опасност проблемът да се задълбочи\", пише омбудсманът.В препоръката си доц. Ковачева обръща внимание на необходимостта спешно да бъдат обявени възможните варианти, които в краткосрочен и дългосрочен план да доведат до решаване на проблема с водоснабдяването в региона. Омбудсманът настоява да се набележат конкретните срокове за всяко едно от техническите решения за алтернативно водоснабдяване, да се осъществява ефективен контрол по изпълнението им, включително по спазването на определения воден режим, както и да се гарантират правата на гражданите за достъп до информация и участие при вземане на решения.В писмото си Диана Ковачева посочва и че предвид сигналите за лошото качество на питейната вода по време на режимното водоподаване отново предлага да бъде обсъдена възможността за справедливо решение за прилагане на по-ниска от утвърдената от Комисия за енергийно и водно регулиране цена на водоснабдителната услуга. „Използвам случая да Ви припомня, че още на 17 октомври 2019 г. Ви изпратих препоръка за предприемане на мерки за решаване на проблема с липсата на механизъм за констатиране на лошото качество на водата и определяне на по-ниска цена за гражданите в тези случаи. Моето предложение е за промени в Наредба № 4 от 14.09.2004 г. за условията и реда за присъединяване на потребителите и за ползване на водоснабдителните и канализационните системи, в която да бъде предвидена възможност за бърза реакция от страна на РЗИ при сигнал за лошо качество на водата за питейно-битови нужди\", пише омбудсманът в препоръката си до министър Аврамова. ", "date": "2019.12.13", "title": "Омбудсманът иска ясни срокове за  справяне с кризата в Перник"}
{"url": "http://www.cross.bg/makedoniya-severna-albaniya-1620254.html", "text": "/КРОСС/  \"Народното събрание ще продължи да следи и да настоява за по-активна работа и начало на преговорите за членство на Северна Македония и Албания в ЕС през следващата година\". Това заяви заместник-председателят на Народното събрание  Кристиан Вигенин при откриването на дебат на тема „Западните Балкани - ясна пътна карта за бъдещето\". Форумът беше организиран от Европейския икономически и социален комитет. \"Фокусът на българското председателство на Съвета на ЕС върху разширяването със страните от Западните Балкани не беше с шестмесечен срок, а остава и занапред ключов приоритет за България\", подчерта Кристиан Вигенин. \"Страните от региона принадлежат към европейското семейство и България подкрепя техните усилия по този път\", заяви той и добави, че това е геостратегическа инвестиция в стабилна, силна, сигурна и обединена Европа, базирана на общи ценности и споделени интереси. \"ЕС е основен търговски партньор на Западните Балкани със 72 % от износа и 58 %от вноса\", посочи заместник-председателят на Народното събрание. Той подчерта, че политиката за разширяване е движеща сила на реформите и инструмент за гарантиране на траен мир, сигурност  и просперитет на региона. Съжаляваме, че през октомври не беше възможно вземането на решение за начало на преговорите за присъединяване на Албания и Република Северна Македония\", отбеляза Кристиан Вигенин. Вигенин посочи, че България подкрепя силно европейското бъдеще на Република Северна Македония и Албания, но отбеляза, че българската подкрепа не е безусловна. \"Настояваме, че поддържането на добросъседски отношения е сред водещите критерии и ще продължим да следим отблизо прилагането на договора за приятелство, добросъседство и сътрудничество с Република Северна Македония\", каза той. \"Има известен блокаж и от страна на Република Северна Македония е поискано временно преустановяване на работата на комисията, създадена с този договор, а напредъкът по другите елементи също не е голям. Надяваме се този процес да бъде отпушен след изборите в Република Северна Македония\", добави заместник-председателят на Народното събрание.  Драгомир Стойнев: Трябва да се даде шанс на Албания и Северна Македония за европейско развитие \"Като председател на Комисията по европейски въпроси и контрол на европейските фондове съм щастлив, че Народното събрание е домакин на дискусията „Западните Балкани - ясна пътна карта за бъдещето\" \", подчерта зам.-председателят на ПГ \"БСП за България\" Драгомир Стойнев. \"Няма как като европейски граждани да не сме разочаровани от това, което се случи преди няколко месеца\", посочи той и добави, че по негово мнение отношението на ЕС не отговаря на усилията, които те са положили, за да има европейска перспектива за младото поколение.  \"Трябва да се даде шанс на Албания и Северна Македония за европейско развитие и всякакви извинения не могат да бъдат приети пред разочарованията на тези хора\", добави той.  Председателят на КЕВКЕФ изрази увереност, че Франция също ще подкрепи европейското бъдеще на Западните Балкани.", "date": "2019.12.13", "title": "Вигенин: Парламентът ще следин за преговорите за членство на Северна Македония и Албания в ЕС "}
{"url": "http://www.cross.bg/sezon-podpomagane-otoplitelen-1620255.html", "text": "/КРОСС/  За този отоплителен сезон 303 195 лица и семейства са депозирали заявления-декларации за отпускане на целевата помощ. На 252 615 от тях вече са издадени заповеди за отпускане, а целевата помощ е отказана в 50 580 случая. Това съобщиха от Агенцията за социално подпомагане.„Общият размер на целевата помощ за отопление за петте месеца от отоплителен сезон 2019/2020г. е 465,90 лв.\", посочи Диана Петрова началник на отдел „Социални и семейни помощи\" в Агенция за социално подпомагане (АСП).Агенцията за социално подпомагане (АСП) приключи окончателното обработване и на последните постъпили заявления-декларации за отпускане на целева помощ за отопление за настоящия отоплителен сезон 2019/2020 г. Кандидатстването за целево енергийно подпомагане за отоплителен сезон 2019/2020 г. се осъществи в периода от 1 юли до 31 октомври 2019 г.„Данните, които отчетохме съпоставени с предходния отоплителен сезон показаха значително увеличение както в броя на постъпилите заявления-декларации, така и в издадените заповеди за отпускане на целевите помощи\", каза Диана Петрова. Тя обясни, че това се дължи на настъпилите през 2019г. промени в наредбата за отопление.За отоплителен сезон 2018/2019 г. са подадени 250 160 заявления-декларации, като помощта са получили 209 647 лица и семейства, а в 40 513 от случаите отпускането на целева помощ за отопление е отказано.„Данните сочат, че увеличението на заповедите за отпускане на помощта е някъде в рамките на около 17%\", каза Инна Ведър - заместник-главен директор в главна дирекция „Социално подпомагане\" в Агенция за социално подпомагане.Отпуснатите целеви помощи за отопление ще се изплащат по банковите сметки или чрез пощенските станции на „Български пощи\" ЕАД, в зависимост от предпочитанията на нуждаещите се лица, преди настъпването на празниците. Срокът за получаване на помощта от лицата, избрали изплащането да става чрез \"Български пощи\", е до 20 декември 2019 г. ", "date": "2019.12.13", "title": "Все повече хора ползват помощи за отопление"}
{"url": "http://www.cross.bg/institytziya-prezidentskata-vecherta-1620261.html", "text": "/КРОСС/  В официално съобщение от Прессекретариата на държавния глава потвърдиха, че не е имало служител на президентската институция в автомобила на НСО при пътнотранспортния инцидент на булевард „Драган Цанков\" в София вчера вечерта, при който пострада 14-годишно момче.„Точна информация за причините за катастрофата следва да бъде предоставена от компетентните органи. Споделяме болката на семейството на пострадалото дете и се надяваме за неговото бързо и пълно възстановяване\", пишат от президентската институция.Както съобщихме още снощи вечерта, шофьорът на в колата на НСО е бил сам и е пътувал в посока булевард „Черни връх\", където е гаражът с автомобили на службата за охрана. ", "date": "2019.12.13", "title": "Официално: В колата на НСО не е имало служител на президентството "}
{"url": "http://www.cross.bg/aleko-ganyo-premiera-1620260.html", "text": "/КРОСС/  Премиера в Младежкия театър тази вечер. Режисьорът Петър Кауков поставя „Бай Ганьо\".Пиесата е по текста на Георги Данаилов и по мотиви от Алеко Константинов. В ролята на Ганьо Балкански е Николай Урумов. В ролята на Алеко Константинов е младият актьор Георги Гоцин, който е най-новото попълнение в трупата на театъра.Участват още Александър Хаджиангелов, Стефан Германов, Вихър Стойчев, Веселин Калановски, Ния Кръстева, Ярослава Павлова, Светослав Добрев и Красимир Недев.Сценограф и костюмограф е Елица Георгиева.Музикалната среда е на режисьора Кауков, заедно със Стойо Попов. ", "date": "2019.12.13", "title": "Премиера на „Bai Ganyo“ в Младежкия театър "}
{"url": "http://www.cross.bg/stentove-stent-protzedyri-1620263.html", "text": "/КРОСС/  Кардиологичните болници в Пловдив и Пазарджик едва ли ще са единствените, върху които падна подозрението, че поставят без необходимост стентове на случайно или неслучайно подбрани хора. Предполага се, че основната цел е бързо и безнаказано източване на монополиста Национална здравноосигурителна каса (НЗОК). За сходен случай наскоро беше съобщено и от Плевен. Вероятно основната причина за скъпоструващата акция на фона на мизерията в общинските болници е фактът, че за един поставен стент клиниките получават около 2000 лева като дял от стойността на клиничната пътека.През октомври жител на Троян посещава в една плевенска клиника наскоро оперираната си съпруга, която има назначен контролен преглед. По време на процедурата предлагат и на него контролен преглед, при това безплатен. Човекът няма никакви оплаквания и затова е шокиран, когато му съобщават, че има сериозно запушване на сънната артерия. Предлагат му да постъпи за обстоен преглед по съответната клинична пътека. Правят му и няколкото обичайни изследвания, след което го уведомяват, че е крайно необходимо да му се постави стент - за да се премахне откритото артериално \"запушване\". След консултация със своя близка лекарка той обаче решава да не се подлага на опасната процедура. Съобщава на персонала, но получава отговор, че трябва да остане още един ден, за да приключи срокът за престой по скъпата клинична пътека и така клиниката да си вземе парите. В противен случай пациентът дължал 270 лева. Той се съгласява и на другия ден му правят твърде опасната коронарография, без да му съобщават за взетото вече решение покрай нея да му поставят и стент. Тази манипулация е инвазивна и потенциално животозастрашаваща. Стент се поставя при крайни състояния на почти пълна блокада на кръвоносен съд, а клиниката трябва да получи задължително информирано съгласие от пациента, след като му разясни всички рискове.Шефът на Центъра за защита на правата на пациентите д-р Стойчо Кацаров не е учуден от безразборното извършване на излишни, но скъпоструващи инвазивни процедури в българските клиники. Сигнали за подобни интервенции Центърът и останалите неправителствени организации, защитаващи правата на пациентите, получават не от вчера. В интервю за ДВ той казва: \"В случая става дума не само за криминален акт по отношение на пациента, но и за източване на Здравната каса. Подобни престъпления се придружават и от съставяне на медицински документи с невярно съдържание. Всичко това е следствие на силно занижения контрол на Здравната каса върху одобряваните разходи на специализираните клиники. Касата следи не за верността на представените документи, а за формата на попълването им - дали има данни за изследванията, дали има дата, дали има поставен подпис където трябва.\"Д-р Кацаров твърди, че тази практика създава условия за злоупотреби с парите на данъкоплатците. Той добавя, че скъпите процедури, включително и предварителните изследвания, причиняват не само финансови щети, но понякога носят и значителни рискове за пациента. Каква например е опасността при поставянето на стентове?\"В тези случаи инвазивната процедура наистина може да причини фатална тромбоза. Освен това ненужните стентове препятстват извършването на животоспасяващи байпас-операции в бъдеще. Приказките, че на пациента \"нищо няма да му стане от един стент\", са абсолютно подвеждащи\", категоричен е д-р Кацаров.Колегата му д-р Станимир Хасърджиев, който ръководи Националната пациентска организация, припомня как наскоро на един пациент била ампутирана дясната ръка - след коронарографското изследване, което предхожда поставянето на стент. Случаят е бил потулен, виновниците не са понесли никакво наказание. Човекът, който е международен шофьор, изгубил и работата си.Американската кардиологична асоциация е приела десет много ясни показатели, които трябва да са изпълнени, за да попадне пациент в списъка за извършване на опасни инвазивни процедури. Те включват редица показатели за състоянието на сърцето и кръвоносната система на болния, за възрастта му и придружаващите заболявания, за резултатите от кръвната картина и образната диагностика. Критериите са приети като задължителни в много държави по света, но не и в България, където имат само пожелателен характер, казва д-р Кацаров. Според него, все повече пациенти в България вече получават високотехнологична кардиологична помощ. Благодарение на нея през последните 10 години смъртността от инфаркти е намаляла два пъти, но пък фаталните изходи от мозъчни инсулти остават рекордно високи за Европа.За д-р Хасърджиев основният проблем при финансирането на скъпоструващи инвазивни процедури остава несигурността дали парите наистина отиват там, където са нужни. Той призовава всички граждани да се възползват от възможността да видят собствените си здравноосигурителни досиета в Здравната каса и да се уверят, че записаните в тях суми са били действително изхарчени за лечение, рехабилитация и профилактика. Голям проблем за България е липсата на наистина независима медицинска експертиза при делата, заведени от семействата на починали пациенти или от потърпевши. Става дума за дела заради лекарски грешки, немарливост и откровен цинизъм като ненужното поставяне на стентове и други импланти в името на бързата печалба, посочва д-р Хасърджиев. \"Вещите лица в съда са обвързани с лекарските гилдии и затова е необходимо при подобен род дела да се търсят задгранични експерти\", заключава шефът на Националната пациентска организация.\"Дойче Веле\" ", "date": "2019.12.13", "title": "Алчност и безразличие: Аферата със сърдечните стентове"}
{"url": "http://www.cross.bg/zhelyazkov-sryada-prevozvachite-1620262.html", "text": "/КРОСС/  Промените в Закона за автомобилните превози ще бъдат предложени на следващото заседание на Министерски съвет в сряда. Това обеща транспортният министър Росен Желязков в контекста на заканите на автобусните превозвачи за протести.Министърът изтъкна, че той има много добър диалог с превозвачите, работят заедно, а на протеста им гледа като на \"камбана, която бие, но в негово лице има чуваемост\".\"Онзи ден имах среща с автобусните превозвачи. Отдавна имаме с тях добър диалог, работим по всички техни справедиливи искания - оптимизиране на законодателството, разписанията, републиканската транспортна схема. Ангажиментът, който поехме в Закона за автомобилните превози, и то по начин, в който се гарнитра устойчивост на политиките, които сме заложили, заедно с професионалистите в този бранш, ще бъдат предложени на следващото заседание на Министерски съвет в сряда и ще влязат в парламента още през тази година. Ще се удовлетворят едно от основните искания на превозвачите - правна и нормативна регулация и рамка на политиката за сектора\", посочи той.Желязков добави, че защитава интересите на превозвачите.\"Нямам усещането, че седим от двете страни на масата, седим от една страна\", посочи той.Министърът обаче поясни, че имало и теми, които не могат да бъдат решени веднага и да им се постави срок. За пример той даде въпросът за единен орган за контрол на пътя и новата републиканска пътна схема.\"Има реалистични и нереалистничи срокове. До 13 януари няма как законът да бъде приет. Но той ще бъде приет и това е гарантирано\", заключи Росен Желязков. ", "date": "2019.12.13", "title": "Желязков към протестиращите: Предлагаме промените в закона за превозите идната сряда"}
{"url": "http://www.cross.bg/bano-godina-romina-1620251.html", "text": "/КРОСС/  Ал Бано и Ромина Пауър са един от най-известните и обичани дуети в историята на музиката.Нежната половинка в дуета е дъщеря на известния холивудски актьор и режисьор Тайрън Пауър и първото момиче на Бонд Линда Кристън. Големият глас Ал Бано Каризи пък произхожда от малко селце в южната италианска провинция Пулия.Двамата се срещат на снимачната площадка на филма „Nel Sole\", който се снима по едноименната песен и първи хит на Ал Бано. Дуетът бързо става известен по целия свят. Заедно издават 20 албума, създават едни от най-запомнящите се хитове на естрадата като „Sempre sempre\", „Liberta\" и „Ci sara\", а песента „Felicita\" се превръща тотален хит с над 6 милиона продадени копия.Ал Бано и Ромина имат 4 деца - три дъщери и син. Голяма трагедия връхлита семейството през 1994 година, когато изчезва дъщеря им. До ден днешен случаят с изчезването на Иления не е разгадан. Двойката не може да преодолее този тежък удар на съдбата и се развежда през 1999 година.През 2015 година обаче най-популярният дует се събира отново и подновява концертната си дейност. ", "date": "2019.12.13", "title": "Ал Бано и Ромина Пауър - най-обичаният дует"}
{"url": "http://www.cross.bg/kanabis-godina-prodazhbata-1620252.html", "text": "/КРОСС/  Италианският парламент одобри през изтеклата нощ поправка в проектобюджета за 2020 година. С нея се легализира производството и продажбата на лек канабис след месеци на неяснота по този въпрос за селскостопанските производители и търговците на този продукт, предаде АФП.Въпросната поправка предвижда този канабис да може свободно да се продава в магазините за тютюневи изделия и специализирани търговски обекти от 1 януари с едно единствено условие - да не съдържа повече от 0,5 на сто тетрахидроканабинол, известен със съкращенията от английски THC. Това е основната активна съставка с психотропни ефекти.През май 2018 година министърът на вътрешните работи Матео Салвини, лидер на партията от крайната десница \"Лига\", бе обявил кръстоносен поход срещу магазините, които продават лек канабис по силата на закон, гласуван две години по-рано. Салвини заяви тогава, че ще затвори тези магазини.През май тази година Касационният съд отсъди в негова полза, заявявайки, че продажбата и самият лек канабис са незаконни. Само че висшата съдебна инстанция в Италия даде право на всеки съдя, който се изправи пред конкретни казуси, да проверява \"наркотичния ефект\" на субстанцията, открита от инкриминараната личност.Освен тези правомощия, дадени на съдиите, Касационният съд припомни, че парламентът може да се намесва в тази област, спазвайки конституционните принципи.Именно това и стана със снощното решение и работещите в този сектор си въздъхнаха с облекчение, отбелязва АФП. ", "date": "2019.12.13", "title": " Италия легализира лекия канабис "}
{"url": "http://www.cross.bg/davat-bonys-bonysi-1620256.html", "text": "/КРОСС/  88 % от работодателите предвиждат бонуси. Това заяви Томчо Томов от Българската стопанска камара, цитиран от bTV. \"Има тенденция на нарастване на желанието за бонуси на служителите. 70 % от работодателите дават парична сума, 1 % дават ваучери за почивка и 10 % ваучери за храна\", разкри още той. \"Преобладават работодателите, които дават бонус в размер на  20 % от трудовото възнаграждение. 20% дават бонус в размер на половината работна заплата, 13 % дават бонус в размер на цялата заплата. Около 6 % няма да дават коледен бонус, но половината от тях дават месечни бонуси заради резултати от производство\", каза Томов.", "date": "2019.12.13", "title": "88 % от работодателите предвиждат коледни бонуси"}
{"url": "http://www.cross.bg/teroristichni-aktove-federalnata-1620246.html", "text": "/КРОСС/  В Москва са арестували бойци на терористичната групировка \"Ислямска държава\", планирали терористични актове, съобщава Федералната служба за сигурност.В рамките на операцията са задържани двама руски граждани и три лица от Централна Азия. Те са имали намерение да извършат терористични актове, съобщава полицията.По време на обиска за иззети средства за комуникация с инструкции от \"Ислямска държава\". Открито е и скривалище, в което е имало автомат \"Калашников\", пистолет \"Макаров\", боеприпаси и самоделно взривно устройство.Ръководителят на Федералната служба за сигурност Александър Бортников съобщи, че от началото на годината специалните служби в Русия са разкрили 78 огнища на международни терористи и са успели да предотвратят всички опити за терористични атаки.По данни на Националния комитет по борба с тероризма са предотвратени 50 престъпления от терористичен характер. ", "date": "2019.12.13", "title": " В Москва разбиха група на ислямисти, подготвяли терористични актове "}
{"url": "http://www.cross.bg/orden-rehabilitatziya-maltiiiski-1620237.html", "text": "/КРОСС/  Българският държавен глава Румен Радев и Великият магистър на Суверенния Малтийски орден фра Джакомо Дала Торе дел Темпио ди Сангуинето откриха в София първия по рода си у нас високотехнологичен апарат за рехабилитация на деца във виртуална среда. Оборудването е осигурено и инсталирано в Специализираната болница за рехабилитация на деца с церебрална парализа „Света София\" от посолството на Суверенния Малтийски орден у нас. Техниката беше открита в рамките на държавното посещение на Великия магистър, който е у нас по покана на президента Румен Радев.Повече от 1000 години Суверенният Малтийски орден се грижи за подпомагане на деца в нужда и това е сърцевината на мисията ни още от основаването му, заяви фра Джакомо Дала Торе дел Темпио ди Сангуинето. Той посочи, че целта на Суверенния Малтийски орден е да „лекува болестта и да облекчава болката на страдащите\" във всички 120 държави, с които Суверенният Малтийски орден поддържа отношения. Надявам се много деца да оздравеят и да се чувстват добре след рехабилитацията с новата апаратура, която даряваме сега, заяви още Великият магистър.Днес имаме възможност да видим част от благородния принос, който Суверенният малтийски орден има с дарителските си инициативи в България, заяви Румен Радев. Държавният глава допълни, че с доставения апарат българските деца ще имат възможност за рехабилитация във виртуална среда с високоефективни методи. Президентът Румен Радев и управителят на болницата „Света София\" доц. Иван Чавдаров изказаха признателност за дарението. С първия за България такъв уред детето може да участва активно в процеса на рехабилитация под формата на игра, която го мотивира да развива двигателните и менталните си способности, обясни доц. Иван Чавдаров.В лечебното заведение вече функционират високотехнологични апарати за рехабилитация, които са дарени от благотворителната инициатива „Българската Коледа\", която се провежда под патронажа на президента. Благодарение на хилядите дарители кампанията е осигурила апаратура за робот-асистирана рехабилитация, за проследяване и анализиране на движенията, както и робот за обучение в реално ходене по различни повърхности. С подпомагане от „Българската Коледа\" и заедно с ръководството на болница „Св. София\" ще бъде създадена високотехнологична зала, в която новото оборудване за рехабилитация да функционира пълноценно. „Проектът вече е готов и се надявам със съдействието на Столичната община и Министерството на здравеопазването той да се реализира\", заяви президентът Румен Радев и посочи, че и в рамките на настоящата кампания на „Българската Коледа\" лечебното заведение ще бъде отново подпомогнато с модерно оборудване. Доц. Чавдаров заяви, че с даренията от кампанията е доставена скъпа апаратура, която болниците не могат да си позволят, и са спестени много средства за лечението на деца, чиято рехабилитация преди е извършвана в чужбина.В рамките на визитата на Великия магистър у нас Суверенният Малтийски орден ще дари и ехограф в столична болница за лечение по белодробни болести, както и линейка за болницата в Дупница. Държавното посещение отбелязва 25 години от установяване на дипломатически отношения между България и Суверенния Малтийски орден. Един от най-древните християнски ордени осъществява благотворителна, социална и хуманитарна дейност по цял свят, а у нас е организирал над 350 различни инициативи в над 107 населени места от 2005 година досега.   ", "date": "2019.12.13", "title": "Болницата за детска церебрална парализа получи дарение от Малтийския орден"}
{"url": "http://www.cross.bg/vlakovete-dvizhenie-samo-1620236.html", "text": "/КРОСС/  От неделя (15-и декември) влиза в сила новият График за движение на влаковете на „БДЖ-Пътнически превози\" ЕООД. В повечето региони на страната се запазва досега действащият график за движение, а за подобряване на обслужването са оптимизирани връзките на влаковете в основни гари и е увеличен броя на пътническите композиции по някои направления.При изготвянето на новата транспортна схема, националният железопътен превозвач всяка година съгласува движението на бързите и пътническите влакове с областните и общинските администрации по места.Проектът на графика беше публикуван за обществено обсъждане още през месец май, а преди провеждане на срещите с областните и общинските администрации през септември, на официалната интернет страница на БДЖ (www.bdz.bg.) беше качен и актуализираният вариант. Това се прави с цел подобряване на транспортното обслужване на населението, затова и голяма част от направените промени в разписанието на влаковете са съобразени с постъпили предложения от тяхна страна. Друга част от промените са свързани с обосновани искания на редовни клиенти, а трети - с повишаване рентабилността на превозите и ефективното използване на наличния подвижен състав.През следващата година ще бъде увеличен обемът на превозите, заложен в сключения договор с държавата за извършване на обществени превозни услуги. Превозът на пътници ще се извършва с общо 579 влака, от които: 14 международни бързи влака (като 2 от тях ще се движат само през летния сезон), 77 бързи влака (4, от които ще се движат само в определени дни от седмицата), 135 пътнически влака и 353 крайградски пътнически влака, някои от които ще се движат само в определени дни от седмицата или определени периоди от годината.С въвеждането на новия График за движение на влаковете ще бъде увеличен броя на пътническите композиции по някои направления, както и ще бъдат значително подобрени връзките на влаковете в някои от основните възелни гари, като времето за изчакване в гарите е значително намалено.Бързият влак „Чайка\" София-Бургас-София, който пътува през Подбалканската железопътна линия, вече ще се движи всеки ден, като ще изминава разстоянието между столицата и морският град за по-малко от шест часа.Движението на влаковете в участъците с най-голям брой пътници в работните дни ще се осъществява на чести интервали и през 2020 г., основно  по направленията София-Перник-София, София-Лакатник-София, Пловдив-Асеновград-Пловдив.С влизането в сила на новото разписание се запазва ежедневното движение на директния международен влак от Истанбул за София, както и международната връзка София- Крайова, която се осъществява със сутрешния влак София-Видин и обедния Видин-София. През летния сезон (от м. юни до м. октомври), се планира да се запази движението на сезонния влак Солун-София-Солун. Влакът заминава от София в петък и пристига в Солун в събота сутрин, а в обратната посока тръгва от Солун в неделя вечер и пристига в София в понеделник сутрин.За пътуващите по направлението София-Букурещ директните вагони отново ще се движат само през лятото, а през останалото време ще се налага пътниците да се прекачват на гара Русе на и от мотриса, която ще се движи по маршрута Букурещ-Русе-Букурещ.За подобряване обслужването на клиентите и създаване на възможност за удобни връзки с влакове в други направления, международните влакове София-Букурещ-София и София-Истанбул ще заминават от началните си гари с два часа по-рано от досегашното си разписание.По направлението София-Белград придвижването с директния влак от София ще се осъществява също само през летния сезон.При разработването на новото разписание, транспортната схема и периодите на движение на влаковете са съобразени в максимална степен с обемите и структурата на превозите, както и с техническите възможности и капацитета на подвижния състав. В Графика са взети предвид и планираните по-мащабни ремонти по железопътната инфраструктура, с оглед при тяхното стартиране, корекциите в маршрутите и разписанията на влаковете да са минимални. Например за участъка София-гара Искър- Казичене-Елин Пелин, предвид извършваните ремонти са разработени разписания на влаковете по алтернативен маршрут през гара Подуяне. Това е направено, за да бъдат избегнати бъдещи изменения в разписанието на влаковете, движещи се по цялата южна жп мрежа.Поради постъпили обосновани искания след необходимия технологичен срок за допълнителни промени в разписанието на някои влакове, които пътуват в различни региони на страната, тези корекции ще бъдат осъществени от 1-ви януари 2020 г. Подробна информация за новия График за движение на влаковете клиентите на „БДЖ-Пътнически превози\" ЕООД могат да получат от служителите на гишета „Информация\" и билетните каси във всички железопътни бюра и гари в страната, на националния информационен телефон 0700 10 200 или от електронния пътеводител на официалната интернет страница на дружеството: www.bdz.bg.  ", "date": "2019.12.13", "title": "От 15-и декември влиза в сила новото разписание на влаковете"}
{"url": "http://www.cross.bg/sredstva-nedostiga-vulchev-1620240.html", "text": "/КРОСС/  Подписал съм заповед за одит в Националната художествена академия /НХА/, който най-вероятно ще констатира това, което получихме като неофициална информация, че средствата, които са за издръжка на обучението, в това число за възнаграждения, са използвани за плащания по договор за ремонти. Това е причината за недостига на средствата в НХА, заяви пред журналисти министърът на образованието и науката Красимир Вълчев, попитан дали МОН може да помогне за изплащането на заплатите на преподавателите в НХА.За съжаление, нямаме възможност да дофинансираме висшето училище, тъй като финансираме всички висши училища по формула, нашите взаимоотношения са по-скоро като възложител - изпълнител, ако някои изпълнител остане без възможност да си плати заплатите, не можем да му предоставим повече средства, каза Вълчев. Ще видим колко е недостига на средства и дали той може да бъде преодолян в рамките на месец-два. За съжаление има и неплатени стипендии, това получихме като информация преди два месеца, тогава направихме проверка, а сега очевидно става въпрос за по-дълбок проблем, коментира той.Попитан защо средствата за заплати и за стипендии в НХА са използвани за строителството на новата сграда на художествената академия, Красимир Вълчев каза, че висшите училища са автономни, включително и финансово антономни. \"Ректорът е този, който сам взема решение, не е длъжен да съгласува с никого, изцяло тяхно решение е. Не мога да го държа отговорен, не съм му работодател, академичната общност го е избрала и само тя може да го държи отговорен\", коментира ситуацията с недостига на средства за заплати и стипендии в НХА образователният министър.Днес в Националната художествена академия ще има Академичен съвет. Това, което мога да направя, е като имаме резултат от одита, да предоставя информацията на академичната общност. Надявам се ректорът да ми предостави пълна и вярна информация - за финансовото състояние и за причините за недостига на средства. Няма намаление на субсидията на НХА спрямо предходни години, няма нещо извънредно, което да се е случило и да води до такъв финансов проблем, заяви Красимир Вълчев.Той коментира темата за недостига на средства в НХА на форум за гражданското образование. ", "date": "2019.12.13", "title": "Започва проверка за финансовото състояние на Националната художествена академия"}
{"url": "http://www.cross.bg/prokyratyra-pernik-izvursheno-1620241.html", "text": "/КРОСС/  Министерствата на околната среда (МОСВ) и на регионалното развитие (МРРБ) не са направили необходимото, за да бъде избегната кризата с водоснабдяването на Перник.Това е заключението от проверката на Окръжната прокуратура.Служители на двете министерства може да бъдат подведени под отговорност за безстопанственост, съобщи говорителят на Окръжната прокуратура Николай Цветков:\"От събраните материали може да се направи основателно предположение за извършено такова престъпление и от страна на служители на министерствата, областен управител и кмет. Същите бяха изпратени на специализираната прокуратура, за да се прецени дали има извършено престъпление, и евентуално, образуване на досъдебно производство\".Освен в Перник, воден режим има в още 6 града на страната. ", "date": "2019.12.13", "title": "Прокуратурата: МОСВ и МРРБ не са направили необходимото за кризата в Перник "}
{"url": "http://www.cross.bg/frantziya-domakinstva-meteorologichna-1620245.html", "text": "/КРОСС/  Силна буря остави 170 000 домакинства във Франция без електричество, съобщи електрическата компания „Enedis\", цитирана от БГНЕС.Бурята и връхлетяла Франция в четвъртък вечерта и се очаква сложната метеорологична обстановка да се задържи до края на петъчния ден.В разгара на бурята през нощта без ток са останали 400 000 потребители на компания Enedis. Мобилизирани са били аварийните служби, които са помогнали на специалистите да възстановят електричеството на 220 000 домакинства.Към момента 170 000 семейства са все още без ток.Френската метеорологична служба Meteo France е въвела „оранжев\" код за опасност в 12 департамента на страната. За осем от тях той е въведен заради силните ветрове, които на места достигнаха 143 км/ч. ", "date": "2019.12.13", "title": "Силна буря остави 170 000 домакинства във Франция без ток "}
{"url": "http://www.cross.bg/obem-yazovira-tzonevo-1620242.html", "text": "/КРОСС/  Рекордно ниско е нивото на язовир \"Цонево\". Живеещи в района споделиха, че повече от 30 години не се е случвало старият мост на река \"Луда Камчия\" да се показва толкова много. Причината за това е драстично спадналият обем на язовира.Предполагат, че намалелият наполовина обем се дължи на електроцентралата, която изпомпва водата към реката. Според някои от мненията той е изпуснат заради ремонт жп моста.Според специалисти от Басейнова дирекция \"Черноморски район\", по-малкият обем вода е нормален за този период, а искане за изпускане не е постъпвало. Максималният обем на язовира е 329 млн. куб. м. В БДЧР не е постъпвало уведомление по чл. 140 от ЗВ за източване на язовира с цел извършване на ремонт.По данни на Община Дългопол от 2018 г. язовир \"Цонево\" е седмият по големина в страната с дължина 28 километра. Той е построен през 1974 година. Тогава е потопен и мостът, свързващ двата бряга на река \"Луда Камчия\". Старото име на язовира е \"Георги Трайков\". В южната му част се намира скалният феномен \"Чудните скали\".Язовир \"Цонево\" се експлоатира от \"Напоителни системи\" ЕАД. Водите му се използват за напояване, промишлено водоснабдяване и производство на електрическа енергия, но не и за питейно-битови цели.\n\t\t\t\t\t", "date": "2019.12.13", "title": "Язовир \"Цонево\" във Варненско с най-ниско ниво от 30 години насам (ВИДЕО)"}
{"url": "http://www.cross.bg/borisov-obshtestvenostta-nyakoii-1620222.html", "text": "/КРОСС/  \"НСО по-навреме, по-коректно и по-бързо да информират обществеността. Всеки от нас кара кола, знае, че може да се случи. Пази Боже да има такива инциденти, адски неприятно е, но трябва коректно да се каже колата на коя институция е, имало ли е или е нямало пътник  в нея.  Ако сравните двете прессъобщения  - когато Цвета Караянчева катастрофира и от вчерашната катастрофа. Нещо повече, опитаха се през жълти сайтове да кажат, че гавазите на Борисов са предизвикали катастрофа. Упрекът ми е, че не навреме и некоректно информираха обществеността.\" Това заяви пред журналисти в Брюксел премиерът Бойко Борисов по повод инцидента с кола на НСО, при който пострада 14-годишно дете.Министър-председателят коментира и случая с еродепутата Ангел Джамбазки, който беше хванат да шофира с алкохол в кръвта.\"Мога да кажа, че това, което МВР е трябвало да направи, което повелява законът, е било в пълен обем. Спрели са го, санкционирали са го, взели са му проба с дрегер, включително и във Военно-медицинска академия. Той ще понесе всичките си последствия. Нито някой го е прикрил, нито някой го е спрял. Това е един морален акт. Който ме познава, знае, че аз капка алкохол не пия. И съм голям противник на този, който си позволи да пие и да седне да кара. Думата разочарован е много малка. Харесвах го като политик. Както се казва: \"Власите на края на Дунава се давят\". С един подобен инцидент си нанасяш такава щета, че не знам как можеш да се възстановиш\", заяви Борисов.„Вече поздравихме Борис Джонсън. Ясно е до толкова и е хубаво, защото знаем до 31 януари какво трябва да се случи. Следващата година ще бъде времето, в което ще се отрегулират отношенията ни с Великобритания. Това е една добра новина\", каза още Борисов. ", "date": "2019.12.13", "title": "Борисов: НСО информираха обществеността некоректно"}
{"url": "http://www.cross.bg/montana-stanal-vuzrasten-1620223.html", "text": "/КРОСС/  Млад шофьор помете възрастен мъж на тротоар в Монтана. Жертвата издъхнал на място. Инцидентът станал към 11 ч. в петък. Водачът има книжка от 6 месеца.Хора от Монтана разказват, че на улицата, на която станал фаталният инцидент, често се кара с несъобразена скорост. Това не е първото произшествие, което случва там. ", "date": "2019.12.13", "title": "Млад шофьор прегази възрастен мъж на тротоар в Монтана"}
{"url": "http://www.cross.bg/nova-informatziya-katastrofata-1620225.html", "text": "/КРОСС/  14-годишното момче, което беше ударено от кола на НСО в София, остава в тежко състояние. Основните травми са в областта на гърдите, корема и лицето. Според информация от НСО за NOVA, служителят бил опитен и нямал никакви провинения досега.На кръстовището на булевард „Драган Цанков\" и улица „Лъчезар Станчев\" около 20 часа в четвъртък кола, управлявана от служител на НСО, удря 14-годишното момче. По информация на зад волана е бил младши сержант от службата, който е с 3-4 години стаж в системата. Той е семеен, с две деца, без провинения.По първоначална информация на източници на NOVA колата на НСО се е движила с около 40 км в час, а детето е изскочило в последния момент и е пресичало неправилно. Според очевидци, първоначално се е чул само силен трясък. Те дори помислили, че става въпрос за удар между две коли. Тъй като е било тъмно и е валяло дъжд, на този етап никой не може да каже каква е причината за инцидента.От военна прокуратура, които вече разследват катастрофата, уточниха за NOVA , че има записи от камери, които ще бъдат разгледани. Има и очевидци, които ще бъдат разпитани, за да бъде уточнена точната причина за катастрофата.Ръководството на НСО е категорично, че ако се докаже вината на техен служител, той ще понесе последствия. ", "date": "2019.12.13", "title": " Военна прокуратура поема служителя на НСО, блъснал дете в София"}
{"url": "http://www.cross.bg/vzriv-v-zhilishtna-sgrada-v-germaniya-ima-raneni-1620224.html", "text": "/КРОСС/  Най-малко 25 души бяха ранени при експлозия в източния германски град Бланкенбург. Причината за експлозията е неизвестна. Започнало е евакуиране на обитателите на сградата.160 спасители, сред които пожарникари и медици, са на мястото. Хеликоптер също помага в спасителната акция. ", "date": "2019.12.13", "title": "Взрив в жилищна сграда в Германия, има ранени"}
{"url": "http://www.cross.bg/lotariya-taksi-natzionalnata-1620227.html", "text": "/КРОСС/  Efbet внесе в КЗК жалба срещу „Националната лотария\" за нелоялна конкуренция чрез неплащане на държавни такси в пълен размер. Както Mediapool съобщи, няколко институции проверяват сигнал за сгрешено, по-ниско от дължимото облагане на „Националната лотария\", което е причина за внасяне на по-малко дължими такси за хазартна дейност. Сигналът е внесен до Главна прокуратура, Специализирана прокуратура, Министерство на финансите и Националната агенция по приходите.Проверката за пропуск в облагането на „Националната лотария\" от комисия по хазарта, бе потвърдена от министър Горанов по бТВ в предаването „Лице в лице\" вчера.Агенцията за държавна финансова инспекция трябва да установи дали е допусната сериозна грешка в начина на облагане на лотарията през годините, която може да се окаже причина за ощетяването на хазната с 250 милиона лева.Според чл. 30, ал. 3 от Закон за хазарта за поддържането на лиценз за организиране на хазартни игри - традиционна лотария, томбола, моментна лотария, тото, лото и бинго, се събира държавна такса в размер на 15 на сто върху стойността на направените залози за всяка игра.Дружествата „Ню Геймс\" АД и „Национална лотария\" АД, които имат лиценз за „моментни лотарийни игри\", декларират и внасят от години пред ДКХ не изискуемите по закон 15% върху общата сума на залозите (сумата на продадените лотарийни билети или сумите, постъпили от залози), а 20% върху „такси и комисионни за участие\", което представлява значително занижена сума за облагане.Организатор със същия лиценз е ДП Български Спортен тотализатор, който заплаща към хазната 15 на сто върху стойността на направените залози за всяка лотарийна игра, за разлика от „Национална лотария\", която внася 7 на сто такси за същата дейност.В предаването „Лице в лице\" на бТВ министър Горанов коментира: „Нека не бързаме, свидетели сме как много хора са се облагодетелствали за сметка на хазната както по отношение на ДДС, така и по отношение на други налози, които по закон са предвидени да са в полза на бюджета. Дали допускам, че някой може да се облагодетелства от приходната част на бюджета, спестявайки плащания? Да, има го, нарича се избягване на плащане на данъци, криминализирано в наказателния кодекс.\"  ", "date": "2019.12.13", "title": "АДФИ проверява \"Националната лотария\" за неплатени 250 милиона лева държавни такси"}
{"url": "http://www.cross.bg/dzhambazki-angel-zashto-1620228.html", "text": "/КРОСС/  Оставката на Ангел Джамбазки поискаха от Движение Възраждане. Причината е официално излязлата в медиите информация, че е шофирал в нетрезво състояние. На 7 декември при проверка от КАТ направена на Ангел Джамбазки става ясно, че той има 1,5 промила алкохол в кръвта. Джамбазки изисква кръвна проба, от която количеството на алкохол в кръвта му е 1,08 промила. Всеизвестен факт е, че кръвната проба винаги дава по-ниски резултати тъй като човешкият организъм абсорбира алкохола в продължение на времето. Ето защо от Възраждане изискват да бъде оповестено публично в колко часа е взета първата проба от КАТ, в колко часа е взета кръвната проба и защо не му е направен тест за наркотици.Твърде вероятно е Ангел Джамбазки да търпи по-леко наказание, което е отнемане на шофьорска книжка, тъй като са минали часове между двете проби. Според българското законодателство, шофьор с над 1,2 промила алкохол в кръвта седнал зад волана и управляващ МПС подлежи на наказание от 1 до 3 години лишаване от свобода.Още по-скандално е защо официалните власти пет дни мълчат за случилото се и то не е обявено в общественото пространство.Ангел Джамбазки неведнъж, публично, е показвал страстта си към алкохола, с поведение демонстрирано под неговото влияние. Това го  превръща в неподходящ представител на българския народ в Европейския парламент.\"Човек, който нарушава утвърдените в страната ни закони и с това застрашава не само собствения си живот, но и този на всички останали участници в движението по пътищата, не може да представлява България в Европейския парламент. Употребата на алкохол и след това шофиране е поведение на изключителна безотговорност и демонстрация на усещане за ненаказуемост. Ето защо ние настояваме за оставката на Ангел Джамбазки. Тя трябва да бъде подадена още днес. Ако той не я подаде  то тя да му бъде поискана от властимащите, които незнайно защо пет дни не съобщават за провинението  му. С това за пореден път  разпъват политически чадър над приближенидо тях личности\", обоснова се Костадин Костадинов, председател на Възраждане.Движение Възраждане е основано преди пет години и включва хора, доброволци с различна професионална експертиза, обединени около каузата да защитават интересите на българския народ.  Да допринасят за опазване на българската национална идентичност. След последните Местни избори, десетки представители на Възраждане бяха избрани и се включиха в Общинските съвети. Още от първите им заседания показаха отношение по значими за страната ни въпроси застъпвайки се за интересите на народа.", "date": "2019.12.13", "title": "Движение Възраждане искат оставката на Ангел Джамбазки"}
{"url": "http://www.cross.bg/mihaiilov-deyan-stivun-1620226.html", "text": "/КРОСС/  Големите въпроси - за произхода на Вселената, за пътуването във времето, за съществуването на извънземен разум, за достигането до други планети - занимават съзнанието на младия учен Деян Михайлов още от детството. Като момче той прекарва много време в размисъл как е възможно Вселената да няма край, а в гимназията осъзнава, че пред него стои само един път - да служи на науката. Призванието му го отвежда в Оксфорд и Кеймбридж, където се дипломира и прави докторантура по астрофизика.През последното хилядолетие успяхме да отговорим на много въпроси, свързани с астрономията и с астрофизиката, но те, от своя страна, поставиха още по-трудни, на които все още не можем да намерим отговорите, казва Деян Михайлов. Затова и според него този процес никога няма да свърши и винаги ще има нови открития, пораждащи нови въпроси. Например откритието на гравитационните вълни, предсказани столетие по-рано от Айнщайн, които отварят прозореца за изучаването на вселената - именно на тях ученият посвещава усилията си, в един от институтите „Макс Планк\" в Берлин.Когато през 2015 г. за първи път бяха засечени гравитационни вълни, това беше повратен момент за развитието на астрофизиката - казва Деян Михайлов. - И ако дотогава астрономите разчитаха единствено на светлината, която идва от далечни обекти, за да ги изучават, сега могат и да чуват тяхното движение. Аз започнах докторантурата си няколко месеца преди засичането на гравитационните вълни и имах възможност да се включа в това международно усилие още от самото начало. Моята дисертация се фокусира върху т.нар. нискочестотни гравитационни вълни, които, ако един ден бъдат засечени, ще ни разкрият как е започнала Вселената и кои са били първите процеси след Големия взрив.По време на докторантурата си в Кеймбридж Деян Михайлов се среща със Стивън Хокинг. Гениалният астрофизик дори присъства на семинар на българина.Стивън Хокинг беше причината да отида в Кеймбридж, тъй като той беше превърнал тамошния институт в световен център за развитие на астрофизиката - казва още Деян Михайлов. - Така, че за мен беше изключително вълнуващо, когато за първи път видях Стивън Хокинг. През моето време в Кеймбридж имах възможност няколко пъти да разговарям с него и въпросите, които му зададох, бяха свързани с бъдещето на астрофизиката след откритието на гравитационните вълни, както и дали някой ден ще намерим отговори на въпросите, които самият той не е успял да разгадае. Според него, това ще стане - дали след десет или сто години, тъй като хората винаги ще притежават този елемент на вълнение и любопитство, подтикващ ги да разберат повече за Вселената.Дали младият учен споделя мнението на Стивън Хокинг, че до няколко столетия човечеството ще унищожи Земята и затова трябва да си потърси нов дом?Ако нещо се случи на планетата ни и това я унищожи - природно явление, астероид или световна война, ние трябва да имаме резервен план - отговаря той. - Ние трябва да продължим човешката раса и от тази гледна точка е задължително да установим колония на друга планета. Първата и най-близка подобна възможност ни се отдава с планетата Марс, където, макар и много трудно и много скъпо, можем да основем колония през следващите 10-20 г. Наистина, за други планети все още нямаме технологията, но и преди двеста години не сме имали начин да стигнем до Луната и до Марс. Затова е важно да продължаваме да се развиваме и да правим нови неща - дори и да изглеждат почти невъзможни в момента, те все пак могат да бъдат постигнати, благодарение на нови технологии.Деян Михайлов, с удоволствие някой ден би живял на Марс, но междувременно се посвещава на голямата си цел - да разбере какво е станало в първите секунди след Големия взрив. ", "date": "2019.12.13", "title": "Български астрофизик върви по стъпките на Стивън Хокинг "}
{"url": "http://www.cross.bg/pernik-vodata-kriza-1620230.html", "text": "/КРОСС/  „Обръщам се към всички отговорни държавни и общински институции с призив за съвместни бързи и ефективни действия за овладяване на водната криза в град Перник, засягаща 100 хиляди български граждани, жители на град Перник и на общината\". Това заяви народният представител от ПГ на „БСП за България\" Любомир Бонев от трибуната на Народното събрание. По думите му през последните две години МРРБ е информирало за редица проблеми, установени в работата на ВиК оператора в Перник, включително неефективност, неизпълнение на инвестициите в техническата инфраструктура, одобрени от бизнес плана, липса на конкретни изисквания в договорите с Асоциацията по ВиК, неизпълнение на законовите задължения на Асоциацията по ВиК и проблеми при прилагане на разпоредбите на Закона за водите. Депутатът коментира още, че дружеството е отчело загуби от 80 процента по преносната мрежа, при заложени 68. Той подчерта, че няма представен план за осъществяване на контрол от страна на ВиК по отношение използване на водата по предназначение на битовите абонати. За последните 2 години няма мониторинг на ВиК относно качеството на подаването на питейна вода за битови нужди. Не се знае броят на абонатите, което по думите му говори за неправилно инкасиране.„Управленските грешки са очевидни. Очевидна е липсата на контрол върху разходването на водните обеми на язовир „Студена\".Очевидна е липсата на контрол върху огромните загуби на питейна вода във водоснабдителната мрежа на град Перник\", категоричен е Бонев.Манол Генов:  Водната криза  в Перник  е пример за всички абсурди на това  управление„Водната криза в Перник  е пример за всички абсурди на това  управление. Там имаше пълен отказ на институциите - първо, да контролират сектора си, а след това - да разрешат проблема. Премиерът Борисов направи опит да потуши случая, като взе оставките на управителя на ВиК  и на областния управител. Но проблемът остана\". Това заяви народният представител от ПГ на „БСП за България\" Манол Генов. Той обясни, че и досега няма отговор защо държавата не се е намесила, за да реши проблема: \"Продължаваме да чакаме, за да видим кой ще понесе отговорността за стореното. Как никой не е чул, видял и разбрал, че се отбиват в пъти повече води от допустимите по закон?\". Той припомни думите на  министъра на околната среда и водите  по  същото време, че язовир „Студена\" е в норма. „Тя гарантира, че до края на тази година обемът на водоподаване в язовир „Студена\" ще бъде възстановен. Но не стана така. Потърпевшите са перничани\", завърши Манол Генов. Иван Иванов: И Шумен е в опасност от водна криза„Причината за проблемите във водния сектор е липсата на адекватни мерки от управляващите през последните 10 години. За съжаление, кризата с водата в Перник не е единичен случай. Нееднократно съм сигнализирал  за водния проблем и в област Шумен. Поредица от министри обясняваха как се грижат за проблема с водата в Шумен. На финала ситуацията е следната - язовирът е на около 50% и градът е в опасност от водна криза\". Това каза народният представител от „БСП за България\" Иван Иванов. Той предупреди, че ако няма поройни дъждове,  язовирът в Шумен  до пролетта ще бъде пресушен. Иванов информира и за други проблеми с водата в града и региона. „Има решение на съда, който казва, че тази вода е негодна за пиене. Освен, че нищо не се предприема, за да се подобри качеството на мрежите и водата, водата в Шумен стана най-скъпата в България\", завърши Иван Иванов.Атанас Костадинов : Нужни са спешни мерки във водния сектор„Европейската комисия поиска от нас реформа на водния сектор, която не осъществихме. От 1 милиард кубични метра воден отток в държавата, ВиК отрасълът работи с 13%. Този въпрос е належащ и трябва да се реши  възможно най-скоро от управляващите\". Това заяви народният представител от левицата Атанас Костадинов. „Ние не направихме реформа на целия воден сектор. Дори да се инвестират 100 милиона във водния сектор на Перник, пак няма да се реши проблемът, защото не управляваме водите си. Тази ситуация трябва да се реши спешно\", завърши Атанас Костадинов.  ", "date": "2019.12.13", "title": "Любомир Бонев: Бързи и ефективни действия за овладяване на водната криза в Перник"}
{"url": "http://www.cross.bg/leva-live-macha-1620229.html", "text": "/КРОСС/  Манчестър сити ще победи Арсенал като гост и така ще задълбочи кризата при „Топчиите\" - това определи „Еврофутбол\" за дербито от английската Висша лига, което е на 15.12.2019 г. от 18.30 часа: Арсенал - Манчестър сити\t\t\tтук\tСингъл, Live, ТОП \t„1\"-5.50 „Х\"-4.66 „2\"- 1.38Ето и други интересни футболни сблъсъци в идните дни:Реал Сосиедад - Барселона\t\t\tтук\tСингъл, Live, ТОП \t„1\"-4.28 „Х\"-3.92 „2\"- 1.58Локомотив Пловдив - Левски София\t\tтук\tСингъл, Live, ТОП \t„1\"-2.50 „Х\"-3.00 „2\"- 2.40Фейенорд - ПСВ Айндховен\t\t\tтук\tСингъл, Live, ТОП \t„1\"-2.39 „Х\"-3.40 „2\"- 2.29Ман. Юнайтед - Евертън\t\t\tтук\tСингъл, Live, ТОП \t„1\"-1.66 „Х\"-3.34 „2\"- 4.05Уулвърхямптън - Тотнъм Хотспър\t\tтук\tСингъл, Live, ТОП \t„1\"-2.92 „Х\"-3.10 „2\"- 2.06Славия София - Лудогорец\t\t\tтук\tСингъл, Live, ТОП \t„1\"-6.20 „Х\"-3.80 „2\"- 1.37Шалке 04 - Айнтрахт Фр. \t\t\tтук\tСингъл, Live, ТОП \t„1\"-1.83 „Х\"-3.40 „2\"- 3.22Фиорентина - Интер Милано\t\t\tтук\tСингъл, Live, ТОП \t„1\"-3.28 „Х\"-3.20 „2\"- 1.88Валенсия - Реал Мадрид\t\t\tтук\tСингъл, Live, ТОП \t„1\"-3.45 „Х\"-3.62 „2\"- 1.80Сряда се оказа печеливша за много почитатели на футбола. Двама жители на Смолян взеха хубави печалби. Първият си тръгна с 7725 лева за два мача в права колонка, а негов съгражданин заслужи 3901,61 лева за три мача в права колонка. Жител на Кубрат прибра 7147,20 лева с 10 лева на 6 мача в права колонка. Хасковлия взе 5179,51 лева за пет мача в права колонка. Във вторник столичанин заложи 1 лева, а си тръгна с 2159,14 лева за 4 мача в права колонка.Също във вторник столичанин грабна общо 7 500 лева от Спортмакс за Краен изход. Тогава 2159,14 лева отидоха в Благоевград с предвиждане за Под/Над 2,5 гола. В сряда в Силистра бе регистрирана сумата от 2701,80 лева за Точен резултат, а ден по-късно русенец си тръгна с 2976 лева отново за Точен резултат.  Жител на Велинград може да се похвали с печалба от 1165 лева за Дубъл от Конни надбягвания във вторник. В сряда двама благоевградчани си тръгнаха с 1108 лева и 1108,10 лева за Победител. В четвъртък в Елин Пелин замина сумата от 1617 лева, която бе спечелена с 12 лева за 1-3.   В понеделник 1425 лева отидоха при русенец, заложил 100 лева за 1-2 от Гонки с хрътки. Два дни по-късно, отново в крайдунавския град, бе регистрирана сумата от общо 1560 лева за Победител. Четвъртък бе печеливш за разградчанин, който с 12 лева заслужи 1575 лева за комбинация от 1-2 и 1-3.Към 12.30 часа на 13.12.2019 г. сумата в Джакпот 13 е на стойност 17 220 лева, а срещите от него можете да видите тук. ", "date": "2019.12.13", "title": "Манчестър сити ще победи Арсенал в дербито от английската Висша лига"}
{"url": "http://www.cross.bg/nacheva-izpisvaneto-bolnite-1620234.html", "text": "/КРОСС/  Изписването на лекарства за хронично болните пациенти ще остане по досегашния ред. Това каза пред журналисти председателят на Надзорния съвет на НЗОК Жени Начева.Спорният текст, който е в проекта и разбуни духовете, отпада, увери Начева. Окончателните разговори по НРД ще бъдат на 23 декември. ", "date": "2019.12.13", "title": "Изписването на лекарства за хронично болните няма да се променя "}
{"url": "http://www.cross.bg/vuzdyha-obshtina-sofiya-1620211.html", "text": "/КРОСС/  Симеон Славчев, бивш общински съветник в Столичния общински съвет и председател на партия МИР, предлага да се забрани и криминализира изгарянето на отпадъци в България, в частност от инсинератора, одобрен от Столична община и получил финансиране от ЕС.Пред БНР Славчев изтъкна, че „чистотата на въздуха влияе пряко върху чистотата на човешкото здраве и за огромно съжаление София се нарежда на 3-о място като най-мръсен град в света\".„Европейската агенция по околна среда окачествява въздуха в София като доста опасен за здравето на хората. Постоянно наблюдаваме кризисни пиар акции на кмета Фандъкова и на Столична община като цяло и затова излязох с конкретна позиция - не само горенето на отпадъци да бъде криминализирано, а цялостният процес по изгаряне. Защото всеки един от тези процеси по изгаряне бълва във въздуха отровни вещества\", каза той в предаването „Преди всички\" на програма „Хоризонт\".Според него мерките, в кавички, на Столична община и кмета Фандъкова са „пълна мъгла\".„Завод за изгаряне на отпадъци в центъра на София ще бълва допълнително фини прахови частици и ще замърсява въздуха на София\", подчерта Славчев.„В социалните мрежи излезе снимка на г-жа Фандъкова, която излиза от форум за чистотата на въздуха и се качва на „Мерцедес\"-а си, който гори 20 л на 100 км и който също замърсява. Въпросът е принципен и на личен пример. Когато искаш да промениш нещо, трябва да дадеш личен пример\", отбеляза още той ", "date": "2019.12.13", "title": "С. Славчев: Мерките на Столичната община за въздуха са пълна мъгла "}
{"url": "http://www.cross.bg/putyvane-tyrizum-kyrorti-1620213.html", "text": "/КРОСС/  Над 2,4 милиона са онези, които обмислят туристическо пътуване или почивка у нас тази зима - за предстоящите празници или за зимния сезон въобще. Българските зимни курорти и културно-историческите дестинации са закономерно по-предпочитани от чуждестранните. Условията за туризъм в зимните курорти у нас като цяло се подобряват, според мнението на българите. СПА или културно-исторически туризъм пък е избиран по-често пред ски и зимни спортове. Планиращите пътуване тази зима са преценили, че ще са им нужни около 1000 лв. Който ще пътува у нас по Коледа и Нова година, е заделил за това средно 5 дни. Пътуването в чужбина за празниците се очаква да бъде средно 9 дни.Това показва проучване на „Галъп интернешънъл\", проведено по телефона сред 1000 българи в навечерието на зимния туристически сезон. Ползвана е специална панелна методика, която обезпечава максимална представителност на данните. Изследването е част от редовната програма на „Галъп интернешънъл\" и Националния борд по туризъм, която периодично изследва нагласите у нас по темите, свързани с туризма. Данни от предишните вълни на изследвания по тази програма вижте по-долу. Конкретният проект цели да оцени потенциала на страната ни за зимен туризъм и предлагания туристически продукт в българските зимни курорти.42% от българите твърдят, че планират поне едно туристическо пътуване или почивка за зима 2019-2020 г. в България, сочи проучването. Този дял съответства на над 2 400 000 българи. 18 на сто твърдят, че планират поне едно пътуване през зимните месеци в чужбина. Изглежда, че българските курорти са закономерно по-предпочитани за почивка, отколкото тези в чужбина. Това, разбира се, се дължи на комплексни фактори, сред които основно място заема ценовата достъпност.Очаквано, българите в активна възраст, финансово по-обезпечените и най-младите заявяват в най-голяма степен, че ще посетят зимните ни курорти.За 57% от анкетираните туризмът в българските зимни курорти се подобрява като цяло. За 26 на сто това не е така, а 17% не могат да дадат отговор.Условията за зимен туризъм, които България предлага, са оценени високо от българите - близо три четвърти от всички запитани смятат, че условията за настаняване, инфраструктурата и специализираните съоръжения, които страната ни предлага, са определено добри (27%) или по-скоро добри (46%). 8% от българите са по-скоро недоволни от предлаганите услуги в зимните курорти в страната, а 6% не са никак доволни. Останалите се затрудняват да отговорят.Когато става дума за пътуване по Коледа и Нова година, например, средната продължителност на планирания туризъм в България е 5 дни. Изглежда, че празничната почивка в чужбина за онези българи, които могат да си го позволят, ще продължи повече време - средно около 9 дни. Това вероятно се дължи и на организираните пакети.Разбира се, както може, да се очаква, ските остават по-рядко срещаното желание - по-голямата част от онези, които се очаква да пътуват в България, предпочитат да прекарат ваканцията си тази зима по-скоро релаксирайки: в СПА курорт или да посетят културно-историческа забележителност в страната. Заявилите, че планират пътуване за културно-исторически, СПА, винен или друг вид туризъм са близо три пъти повече от тези, които планират да отидат на ски или друг вид зимен спорт. Това отново може да се свърже и с ценовата достъпност на любителското практикуване на зимен спорт.Независимо къде и как ще почиват мнозинството от българите, които планират зимна ваканция, заявяват, че ще отделят около 1000 лева за нея. Разбира се, като цяло, планираното в началото на сезона пътуване е и част от желанията на българите. Дали и доколко те се изпълняват, ще бъде проверено в следващи изследвания. ", "date": "2019.12.13", "title": "Над 2,4 милиона българи с намерение за зимна почивка "}
{"url": "http://www.cross.bg/bolnitza-polychavali-lechenie-1620214.html", "text": "/КРОСС/  От 8 месеца работещите в Специализираната болница за лечение на белодробни забoлявания във Варна не са получавали пълните си заплати. Условията, в които работят, също не са добри. Заради финансовите проблеми служителите в лечебното заведение обмислят да подадат колективна оставка.Освен, че не са получавали заплати от 8 месеца, специалистите от Специализираната болница за активно лечение на белодробни заболявания не са получавали пари и за транспорт, и за облекло. Това тежко финансово състояние за болницата е от доста години. До момента тя съществува, след като многократно беше субсидирана от общината във Варна.Преди няколко дни медицинските специалисти се срещнаха с омбудсмана Диана Ковачева и представиха своите проблеми. Тя обеща да сезира здравния министър Кирил Ананиев за този проблем.Доц. д-р Христо Ганчев, управител на Специализирана болница за активно лечение на пневно-физиатрични заболявания: Писал съм писмо до министъра. Разбрахме се с министерството да ни даде субсидия, но няма да получим за януари и февруари нищо. Дефектът е, че болниците са търговско дружество, особено тези, които се занимаваме с туберкулоза. Влизането в състава на друга болница, което е решение, на практика означава 500 000 лв. годишно задължение автоматично на тази болница, която ще ни поеме.Слушам ги като говорят, че не можели да изплатят заплатите на сестрите. Ами, логично е, като имаш задължения към някого и те ти запорират... миналата година бяхме със запорирани сметки от Енергото.  ", "date": "2019.12.13", "title": "Служители във варненска болница не са получавали заплати от 8 месеца "}
{"url": "http://www.cross.bg/klisyrska-nadya-polychavat-1620212.html", "text": "/КРОСС/  „Стряскаща е статистиката за работещите хора в страната - българите са работещи бедни.1 милион и 600 хиляди българи работят на минималната работна заплата. Но в тази сума влизат  осигуровките и данък общ доход. Така че гражданите получават реално около половината от заплатата си . Като видим огромния брой на хората с минимална заплата и колко реално получават, ще видим, че около 75 % от  българите получават доходи, близко до прага на бедност\". Това заяви народният представител от \"БСП за България\" Надя Клисурска пред БСТВ.  Тя изрази недоумение  от позицията на работодателските организации, които са против увеличението на минималната заплата. Клисурска подчерта, че е нужно минималното възнаграждение  да бъде много по-високо.Народният представител коментира големите различия в стандарта на заплащане  между столицата и голяма част от областните центрове в страната :„Средната работна заплата в София надвишава 1700лв, но в по-малките областни градове  е около 800лв.Това показва голяма разлика в развитието на градовете и изоставането на много от регионите в страната\". Тя допълни, че държавата трябва да намери механизъм, който да повиши доходите равнопоставено.„Сега беше моментът да се започне реформа на доходите. Тя можеше да помогне на всички работещи и активни хора,  избрали да останат в България. ГЕРБ за пореден път не направиха бюджет, подобряващ живота на хората\", каза Надя Клисурска. Социалистът  припомни, че управляващите са замразили всички социални плащания -майчинството през втората година, детските надбавки, както и  социалните помощи. „От ГЕРБ отново  направиха буфери в бюджета, за да може в края на годината да се натрупа изкуствено създаден излишък, който еднолично Борисов да харчи. Видяхме го по време и на местните, и на европейските избори\", обясни Клисурска.„На всички ни стана ясно, че оставката на Бисер Петков, беше заради желанието му да бъдат увеличени доходите на социалните работници. От БСП предложихме заплатите на социалните работници да бъдат увеличени с 15% и това наше предложение беше прието. На следващия ден управляващите поискаха оставката на Бисер Петков\", заяви Надя Клисурска. Тя констатира, че управляващите не са могли да преглътнат този факт. ", "date": "2019.12.13", "title": "Надя Клисурска : 75 % от  българите получават доходи, близки до прага на бедност"}
{"url": "http://www.cross.bg/vreme-pozharut-dnes-1620216.html", "text": "/КРОСС/  Потушен е пожарът, който избухна вчера на борда на „Адмирал Кузнецов\" - единственият руски самолетоносач, съобщиха днес руските информационни агенции, цитирани от АФП.Поне един човек е загинал в пламъците, съобщи базираният в Мурманск Северен флот на Русия.Пожарът е бил потушен днес рано сутринта, след като вчера десет души бяха хоспитализирани с натравяне от дима на гигантския кораб, който се намира на пристанището „Звьоздочка\" в Мурманск.Един офицер се води безследно изчезнал.Инцидентът е станал по време на ремонтни дейности, които започнаха през април 2018 г. През октомври м.г. имаше друг нещастен случай, в който един работник загина.Според московския в. „Комерсант\" пожарът е започнал, когато горещ метал е попаднал в шахта върху купчина боклук на долната палуба. Противопожарната аларма е била изключена по време на ремонта и поради това огънят е успял да се разпространи.Започнато е разследване за нарушение на мерките за сигурност по време на ремонта. ", "date": "2019.12.13", "title": "Потушен е пожарът на руския самолетоносач „Адмирал Кузнецов“"}
{"url": "http://www.cross.bg/miene-sofiya-organizatziya-1620218.html", "text": "/КРОСС/ Кметът на София Йорданка Фандъкова възложи да започне миене на булеварди във връзка с повишението на температурите. Миенето на пътната инфраструктура се изпълнява при подходящо време и е част от мерките за подобряване качеството на въздуха.Дейностите ще се изпълняват с автоцистерна. Екипи на столичен инспекторат извършват контрол и създават организация за изпълнение на дейностите в града и през следващите дни.При миенето бъде създадена временна организация на движението с цел минимални затруднения на трафика.Кметът Йорданка Фандъкова ще предложи на Столичен общински съвет спестените 2 210 000 лв. от решението на МОСВ да намали размера на отчисленията за депониране, които се заплащат от общините, да бъдат пренасочени за допълнително миене и метене в план-сметката за почистване на София през 2020 година.  ", "date": "2019.12.13", "title": "Започва миене на улиците на София преди Коледа"}
{"url": "http://www.cross.bg/posoka-byrgas-izprevarvashtata-1620220.html", "text": "/КРОСС/  До 14 ч. днес движението от км 8 до км 9 на АМ „Тракия\" в посока Бургас се осъществява в изпреварващата лента поради ремонтни дейности на асфалтовата настилка. Шофьорите да се движат с повишено внимание и съобразена скорост, като спазват пътната сигнализация.", "date": "2019.12.13", "title": "До 14 ч. днес движението на АМ „Тракия“ в посока Бургас е в изпреварващата лента"}
{"url": "http://www.cross.bg/kycheta-zhivotni-viktoriya-1620219.html", "text": "/КРОСС/  Виктория Георгиева - VICTORIA представи днес своя коледен кавър - \"Come Out And Play\". Новият клип на талантливата певица, която ще представи България на Евровизия 2020, е посветен на каузата за осиновяване на бездомни животни. Във видеото, Виктория е заобиколена от кучета, които вече са намерили дом и от техните нови и любящи стопани.VICTORIA споделя за проекта: \"Много обичам моите животни - имам пет кучета, два заека и един папагал. Всички мои кучета са осиновени и това е кауза много близка до сърцето ми. С този проект искам да привлека вниманието към проблемите с бездомните животни, както и да благодаря на всички невероятни хора, които отделят от времето си, за да помагат на бездомни кучета и котки да си намерят своя нов дом.\" Едно от кучетата на VICTORIA е осиновено от приюта на Animal Rescue Sofia. Организацията работи в единствения частен приют за кучета в София и е намерила нови домове на над 8000 животни. Всяка година, хиляди бездомни кучета и котки получават помощ и обич в Animal Rescue Sofia. Организацията разчита само на помощ от страна на частни дарители.Надя Станчева от Animal Rescue Sofia споделя: \"Виктория е истински приятел на нашата организация и човек с голямо сърце. Тя сама се свърза с нас, за да ни предложи помощ и ние високо оценяваме този жест! Вярваме, че когато младите и талантливите дават такъв пример, бъдещето ще е по-добро. Надяваме се, че с помощта ѝ ще намерим много нови съмишленици. Повече за това как можете да помогнете на нашата кауза можете да разберете на сайта ни arsofia.com.\"Клипът на \"Come Out And Play\" е продуциран от Ligna Studios и Four Elementz. Режисьор на видеото е Виктория Караколева, а оператор е Росен Савков. Оригиналът на песента е дело на Били Айлиш и Финиъс О'Конъл.\n\t\t\t\t\t", "date": "2019.12.13", "title": "Певицата VICTORIA с коледен кавър в подкрепа на осиновяването на бездомни животни"}
{"url": "http://www.cross.bg/nasledstvo-kyltyrno-masazh-1620221.html", "text": "/КРОСС/  Традиционният тайландски масаж беше добавен към престижния списък на нематериалното културно наследство на ЮНЕСКО, предаде БГНЕС.Nuad Thai сега е част от нематериалното културно наследство на човечеството, което представя традиции и практики, предавани на поколенията.Като част от списъка, тайландският масаж е признат за нещо, което трябва да бъде запазено за бъдещите поколения.ЮНЕСКО е агенцията на ООН за образование, култура и наука.Списъкът на нематериалното културно наследство е отделен от списъка на световното наследство, който включва сгради и известни исторически обекти.За разлика от конвенционалните масажи, тайландският масаж включва много движение и обикновено можем да видим хора, които заемат поредица от различни пози.Терапевтите използват не само ръцете си, но понякога и предмишниците и коленете си, за да оказват натиск. В масажа Nuad Thai не се използват масла. ", "date": "2019.12.13", "title": "Тайландският масаж вече е част от световното културно наследство на ЮНЕСКО "}
{"url": "http://www.cross.bg/gradysa-vyatur-slab-1620202.html", "text": "/КРОСС/  Времето днес ще се задържи облачно, в равнините и низините мъгливо. На отделни места ще има слаби превалявания от дъжд. През деня облачността, главно над планинските и източните райони, временно ще се разкъса. Ще духа слаб изток-югоизточен, в Източна България южен вятър.Минималните температури ще бъдат между 3 и 8 градуса, по морския бряг малко по-високи, максималните предимно между 8 и 13 градуса. В София минимална 3 градуса, максимална около 9 градуса. Над Черноморието ще има значителна облачност, но валеж е малко вероятен. Ще духа слаб до умерен вятър от юг-югозапад. Максимални температури на въздуха 12 - 14 градуса, близка до температурата на морската вода. Вълнението на морето ще бъде 3 бала.Над планините ще има значителна облачност, която през деня временно ще се разкъса и намалее. Преди обяд на отделни места по високите части на планините ще превали слаб сняг. Ще духа умерен до силен юг-югозападен вятър. Максимална температура на височина 1200 метра около 4 градуса, на 2000 метра - около минус 1 градус. ", "date": "2019.12.13", "title": "Петък ще е облачен "}
{"url": "http://www.cross.bg/gorivata-terziev-kolko-1620205.html", "text": "/КРОСС/  Разбивката на касовата бележка за потребители няма да намали цените на горивата. Това коментира в студиото на БТВ „Тази сутрин\" Живодар Терзиев, председател на Българската петролна и газова асоциация. Той обясни и че с протести също не може да се управлява цената на горивата. След последните се появи идея на касовата бележка да се пише колко е ДДС, колко е акцизът, колко отива към държавата. По думите му покупната цена е търговска тайна и разкриването й би било популизъм:Покупните цени са търговска тайна и то не само в България, но и в ЕС, имаме горива, които се внасят от съседни държави, които имат дъщерни фирми тук, това означава, че ще разкрием търговска тайна между български и европейски компании, каза още Терзиев. Надяваме се да се договорим за друга алтернатива, чрез която да се вижда как се формира цената на горивата. Пазарът на горивата е стабилен, поясни още Терзиев, а относно инцидента на „Цариградско шосе\", при който кола се блъсна в колонка с пропан-бутан, беше категоричен, че това е шофьорска грешка. Той обясни и че има проблем при надзора на  автомобилните газови уредби и битовите. Терзиев поясни и че ще има видео наблюдение на данъчните складове, което едва ли ще спре контрабандата, но е добра крачка, по думите му. ", "date": "2019.12.13", "title": "Касовата бележка няма да намали цените на горивата"}
{"url": "http://www.cross.bg/zvezdi-oblachnostta-dzheminidite-1620203.html", "text": "/КРОСС/  В нощите на 14 и 15 декември небето ще бъде озарено от падащи звезди. Метеорният дъжд „Джеминиди\" е в своята кулминация с потенциал до 120 „падащи звезди\" в рамките на час. Космическият спектакъл се счита за един от най-зрелищните през годината.За разлика от други подобни явления, Джеминидите идват не от опашката на комета, а от астероид - в конкретния случай „3200 Phaethon\", който обикаля около Слънцето за период от 1,4 години.В следващите нощи видимостта от нашата страна няма да е добра, заради облачността в повечето райони. Освен това Луната, която излиза от пълната си фаза, също ще създава светлинно замърсяване в нощното небе. Все пак, ако намерите място в планината без облаци и без светлина наоколо, заредете се с търпение и изчакайте „падането\" на някоя звезда.В нощта срещу събота разкъсване на облачността, което да позволи наблюдаване на Джеминидте ще има в някои централни райони на страната в часовете около полунощ. ", "date": "2019.12.13", "title": "Джеминидите ще блеснат в небето"}
{"url": "http://www.cross.bg/intzidenta-chasa-sgradata-1620204.html", "text": "/КРОСС/  Вчера малко след 18 часа в дежурната част на пловдивската пожарна служба е получено съобщение за запален аспиратор в кухнята на къща, на ул. „Николай Коперник\" в областния град. Произшествието е ликвидирано за броени минути от два пожарни екипа. При инцидента е пострадала 76-годишна жена, на която е оказана първа помощ и е транспортирана до медицинско заведение. Причината за пожара е късо съединение.Около 3.30 часа сигнал за пожар в покривна конструкция на 5-етажна жилищна кооперация на столичната ул. „Иван Денкоглу\" вдигна на крак столичните пожарникари тази нощ. На мястото на произшествието бяха насочени 8 пожарни автомобили и две автомеханични стълби. По време на гасителните действия от сградата са изведени 13 обитатели на сградата. Причината за инцидента е в процес на установяване. При инцидента е унищожена около 100 квадрата покривна конструкция. ", "date": "2019.12.13", "title": "Повече от 10 пожара в жилищни сгради са горяли последните 24 часа"}
{"url": "http://www.cross.bg/dokymenti-lichni-karta-1620206.html", "text": "/КРОСС/  Предвид изтичане на валидността на над 2 249 711 лични документи на български граждани през идната година се очаква натоварване в обслужването на хората,  които ще посетят звената за издаване на нови лични документи. В тази връзка Дирекция „Български документи за самоличност\"  въвежда следните промени в организацията на работа:∙             Всички с постоянен адрес на територията, обслужвана от съответната областна дирекция, могат да подават заявления за издаване на нови  документи за самоличност във всяко едно от звената \"Български документи за самоличност\" на територията на дирекцията. Това важи и за жителите на столицата с постоянен адрес в града - заявления за документи може да се подават във всяко районно управление на СДВР.В рамките на работното време на съответните звена, гражданите могат да направят избор на по-удобно или предпочитано от тях звено, различно от това по постоянния им адрес. Съответно готовите документи се получават в същото звено, където е подадено заявлението.∙             Граждани, които притежават валиден електронен подпис, могат да ползват и услугата издаване на лична карта и/или паспорт чрез електронните административни услуги и да ги подадат онлайн на адрес: https//e-uslugi.mvr.bg.По електронен път може да се подаде заявление за подмяна на повредено, унищожено, изгубено или откраднато СУМПС с ново свидетелство със същата валидност.∙             Създадена е възможност, служителите от звената „Български документи за самоличност\" да осъществят организиран прием на заявления за лични документи от държавни институции, общински администрации, кметства, големи предприятия/фирми на територията на съответната област (СДВР, ОДМВР и ДБДС), като за това е необходимо да има постъпило искане. Приемането ще се извършва на място от служителите с мобилна биометрична станция.Статистиката на Дирекция „Български документи за самоличност\" сочи, че в цялата страна през 2020 г. изтичат 2 249 711 лични документи, от които 996 257 лични карти; 630 666 паспорта и 622 свидетелства за управление на моторно превозно средство.Данните сочат, че само за седмицата 25 - 29 ноември за цялата страна приетите заявления са в пъти по-малко от тези, които ще се приемат през 2020 г., което дава възможност на българските граждани сега да подновят изтичащите им лични документи без да се налага да чакат на опашки. От  дирекцията уточняват, че те могат да се възползват и от възможността  преди изтичане на срока на валидност, да подават заявления за смяна на лични карти, паспорти и свидетелства за управление на МПС. Така ще спестят време за извършването на административната услуга и ще избегнат по- голямото струпване на хора (образуването на опашки).МВР напомня на гражданите:∙             Крайният срок за подаване на заявление за подновяване на лична карта е 30 (тридесет) дни, след датата на изтичане на валидността на личната карта. Можете да подадете заявление за подмяна и преди да е изтекъл срокът на валидност.∙             Родители на дете, навършило 14 - годишна възраст, са задължени в 30 (тридесет) дневен срок от навършване на възрастта, да подадат заявление за издаване на лична карта. Заявлението се подава в присъствие на детето и на един от родителите.∙             При неспазване на срока за издаване на лична карта или подмяна на вече издадена, но с изтекъл срок на валидност, се налага глоба в размер от 20 до 150 лева. Санкцията е валидна и за родител, не направил необходимото да издаде лична карта на детето си.∙             При неспазване на тримесечния срок за връщане на паспорт или заместващ го документ, след изтичане на неговата валидност се налага глоба в размер от 20 до 150 лева. Санкцията е валидна и за родител.Подробности за адресите, работното време и натоварването в звената „Български документи за самоличност\" в страната може да се получи от интернет страница на съответната областната дирекция на МВР.  ", "date": "2019.12.13", "title": "През 2020 г. изтича валидността на над 2 249 711 лични документи "}
{"url": "http://www.cross.bg/montana-vidin-ogranichava-1620207.html", "text": "/КРОСС/  До 16 ч. днес се ограничава движението по път I-1 Видин - Монтана в района на с. Медовница поради ремонтни дейности на асфалтовата настилка и изтеглянето на аварирал товарен камион. Обходен маршрут: Дунавци - Добри дол - Дреновец - Ружинци.", "date": "2019.12.13", "title": "До 16 ч. днес се ограничава движението по път I-1 Видин – Монтана"}
{"url": "http://www.cross.bg/evropa-vuzmozhnost-sdelka-1620201.html", "text": "/КРОСС/  Европейските лидери подкрепиха амбициозния план на новата Европейска комисия за постигане на климатичен неутралитет на Европа. Срокът това да се случи до 2050 година не намери одобрението на всички, тъй като Полша, зависима силно от въглищата, не може да справи с датата.Мащабният проект, известен като „Зелената сделка\", ще промени радикално европейската икономика и финанси и ще насочи до 1 трилион инвестиции, за да спре вредните емисии.Източно европейските страни, подкрепени от Франция, успяха за опазят използването на атомна енергия в комбинацията на енергийните си ресурси.\"Това e много важен и ключов проект за Европа, който показва силната й амбиция. След обявената от Еврокомисията зелена сделка, след конференцията за климата в Мадрид, ние поемаме ангажимента Европа да стане първия климатично неутрален континент\", заяви председателят на Европейския съвет Шарл Мишел.„Решени сме да справим с климатичните промени и да ги превърнем във възможност за Европейския съюз. В момента ние сме лидер в това отношение и искаме да продължим да играем водеща роля. За нас това е възможност за нов тласък на растежа, защото е свързано с много инвестиции, наука и иновации. Наясно сме, че за някои региони ще е трудно да пригодят, но те ще бъдат подпомогнати\", коментира председателят на ЕК Урсула  фон дер Лайен. ", "date": "2019.12.13", "title": "Лидерите на ЕС подкрепиха плана за климата"}
{"url": "http://www.cross.bg/ninova-partiyata-levitzata-1620209.html", "text": "/КРОСС/  По покана на партийната организация в Полски Тръмбеш, председателят на БСП Корнелия Нинова участва в отбелязването на 100-годишнината от основаването на организацията. Тя поздрави членовете на БСП с успеха на местните избори и им пожела здраве и сили да продължават все така. \"Вие сте една от най-силните ни организации. А избраният за пети мандат Георги Чакъров - емблематичен кмет за БСП. Хората ви вярват, защото работите за тяхното добруване\", заяви Нинова. \"Нека почитаме всички преди нас, които са дали сили, енергия, а някои и живота си за каузата\", каза още тя. По думите й тези 100 години партията е имала и успехи, и трудни моменти. Била е изправяна пред изпитания. Според Нинова това, което я е поставяло винаги на верния път, е мъдростта и честността на членовете и симпатизантите. \"Така е и днес, когато постоянно сме атакувани от провокации и стоим пред предизвикателства. Знайте, че вие сте силата на партията. Вие и никой друг може да чертае бъдещето й\", подчерта лидерът на левицата. Тя продължи, че през последния месец БСП е обвинявана в най-грозното нещо в политиката - задкулисни договорки с ГЕРБ. \"Всичките ни усилия в последните три години да посочим пагубното управление на Борисов и да дадем алтернатива се пренебрегват с лъжи и манипулации. Били сме се договорили с Борисов за субсидията. Защо ни били подкрепили? Ами питайте ги тях защо са си променили позицията, защо питате нас? Нашата е ясна и официална от самото начало: един лев държавна субсидия и финансиране от бизнеса означава икономически интереси да диктуват политиката\", обясни Нинова. Тя припомни, че от левицата са се обърнали към европейските институции и са получили подкрепа. \"Внесохме официално предложение и толкоз. Постоянно се внушава, че партията е разцепена. Нека първо да видим кой е партията. Аз не съм, Националния съвет не е, вие сте партията. Вие разцепени ли сте?\", попита Нинова и получи отговор от присъстващите \"не\". \"Спорим в Националния съвет. За какво? Да сте чули да спорим за плоския данък или за преизчисляване на пенсиите - не. Спорим кой да води бащина дружина. Е и краят на този спор се вижда. Вие ще го решите съвсем скоро. Всеки от вас ще гласува за избор на председател и който и да е, той ще води партията. Колкото по-силни стават атаките към нас, толкова повече вярвам, че сме на прав път. Важно е да не губите вяра и да бъдете смели\", каза още председателят на БСП.Нинова се срещна и с кметове на населени места и общински съветници от левицата, с които обсъдиха подготовката за зимния сезон и проблемите в малките населени места. Най-младият сред тях бе новоизбраният кмет на с. Павел - 25-годишната Ирена Трендафилова.  ", "date": "2019.12.13", "title": "Корнелия Нинова: Колкото по-силно ни атакуват, толкова повече вярвам че сме на прав път"}
{"url": "http://www.cross.bg/bryag-cherven-alkohol-1620210.html", "text": "/КРОСС/  Служители на сектор „Противодействие на икономическата престъпност\", специализирани полицейски сили при ОДМВР- Плевен, РУ Червен бряг и ТМУ-Свищов проведоха съвместна  акция по противодействие на нелегалното разпространение на акцизни стоки.Към 10.00 часа вчера е предприето претърсване на адреси в село Девинци и град Червен бряг, обитавани от 55-годишен. В имот в селото инспектиращите са открили съоръжение за производство и изваряване на етилов алкохол, бъркалки, различни по марка и вид метални и пластмасови капачки, етикети, стикери от търговските марки, дозатори и гумени уплътнители, ПВЦ туби и стъклени бутилки - различна вместимост, без поставен на тях валиден акцизен бандерол, съдържащи течност, наподобяваща на етилов алкохол с мирис на ракия, водка и уиски с общо тегло около 300 литра и различен алкохолен градус. Иззети са 254 кашона, съдържащи от по 6 до 15 стъклени бутилки - с различна вместимост. Намерен е и газов пистолет с отстранена предпазна муфа и поставен пълнител с патрон с гумена сачма, както и 9 боеприпаса.Действията са осъществени под наблюдението на Районна прокуратура - Червен бряг. По случая е образувано досъдебно производство за извършено престъпление по чл.234 от НК, а работата по документирането му продължава.", "date": "2019.12.13", "title": "Голямо количество нелегален алкохол е открито при спецакция "}
{"url": "http://www.cross.bg/yambol-kraii-detza-1620193.html", "text": "/КРОСС/  Ученически автобус, пълен с деца, е самокатастрофирал рано в петък сутринта край Ямбол на разклона за Тенево, съобщи NOVA.Скъсала се е кормилната щанга, но шофьорът е успял да овладее автобуса.При инцидента няма пострадали.Очаквайте подробности! ", "date": "2019.12.13", "title": "Автобус с деца катастрофира край Ямбол "}
{"url": "http://www.cross.bg/tzena-poruchka-filtur-1620191.html", "text": "/КРОСС/  Филтрите срещу мръсен въздух в София ще струват на софиянци с над 1,5 млн. лв повече, спрямо първоначално договорената цена на Столичната община. При възложената втора обществена поръчка цената за един филтър, заедно с монтажа е нараснала с над 800 лв. Обществената  поръчка от август за първите 25 филтъра е на цена близо 3100 лв. за бройка, а сегашната - за близо 4000 лв. Разликата забелязва общинският съветник от опозицията, Альоша Даков. „Изключително притеснително е, в рамките на една година, едно и също устройство, цената му да нарасне повече от 25%. Тази разлика от над 820 лв. на филтър, по 2000 филтъра - прави 1,65 млн. лв\", обясни Даков. По-евтината поръчка е платена по европейска програма, а по-скъпата - от общинския бюджет или с парите от данъци и такси на гражданите. Първата е с филтри от Швейцария, а втората - от България, по аналог. В началото изпълнител е една фирма, а после с нея участват още две. Обяснението на изпълнителя е в непредвидени разходи по монтажа - заради лошо състояние на комините. „Това беше пилотен проект, заедно с местната администрация, ние успяхме да ги убедим, че всъщност няма как да се изпълни на тая цена, при положение, че проблемите, които възникват в процеса на монтаж са страшно много. Монтажът ускъпява най-вече\", уточни изпълнителят Даниел Дамянович. Средната цена на филтър е около 800 лв. Монтажът трае минимум час и половина, в зависимост от състоянието на комина. „Знаете, че са направени инвестиции в оборудване, в машини, персонал, кадрова обезпеченост по новата обществена поръчка. Ние установяваме и дали някой гори вътре нерегламентирано боклуци\", посочи Дамянович.  От Столична община са в синхрон с отговора на изпълнителя. Към  новата по-висока цена влиза и задание за интерактивна карта с адресите на къщите с филтри на комините. Засега нямаме отговор каква част от тези над 1,5 млн. лв. са предвидени за нея.", "date": "2019.12.13", "title": "Филтрите срещу мръсен въздух в София поскъпнаха с 1,5 млн. лв"}
{"url": "http://www.cross.bg/nyama-bulgariya-borisov-1620244.html", "text": "/КРОСС/  Премиерът Бойко Борисов заяви, че България няма да загуби средства, въпреки орязването на парите за кохезионна политика в многогодишната финансова рамка на Европейския съюз за периода 2021-2027 година.\"България, въпреки че Великобритания няма да внася вноска - вече е сигурно след изборите вчера - няма да загуби пари. Дори малко ще са повече! От кохезионната политика, около 80 милиона, мисля, че са ни по-малко, но ние така или иначе през бюджета компенсираме с нови инфраструктурни проекти. Имаме нови 250 милиона, които може, евра, да похарчим за слаборазвитите региони. Това е Северозапада, Родопите. Така че, ако успеем да си защитим този бюджет, аз мисля, че ще е добре за България\".За първи път, въпреки потвърдените санкции срещу Русия, за нея вчера се говореше, толкова добре, каза Борисов.Премиерът заяви, че НСО е на подчинение на президентската институция и затова няма да коментира инцидента с тежко пострадалото дете.Борисов изрази и разочарование от факта, че евродепутата от партията на европейските социалисти и консерватори Ангел Джамбазки е бил заловен с алкохол в кръвта:Министър-председателят допълни,  че България, заедно с други държави-членки, обмисля да заведе колективно дело в Съда на ЕС по временното споразумение по пакет \"Мобилност\". ", "date": "2019.12.13", "title": "Борисов: България няма да загуби средства от орязването на парите за кохезионна политика "}
{"url": "http://www.cross.bg/mesta-premier-leiiburistite-1620194.html", "text": "/КРОСС/  Във Великобритания след преброяване на гласовете в около две трети от избирателните райони се очертава солидна победа за Консервативната партия на Борис Джонсън в извънредните общи избори. Около 6.30 сутринта консерваторите печелят 285 места, а лейбъристите 184. Прогнозата на Би Би Си е торите да влязат в 650-местната Камара на общините с мнозинство от 76 места.Преброяването на гласовете показва, че в общи линии се запазва прогнозният резултат, направен веднага след приключването на изборите в полунощ българско време. Консерваторите, според него, трябва да получат мнозинство от 86 места. Самият премиер Борис Джонсън, който бе преизбран в своя избирателен район, заяви, че „изглежда на неговото консервативно правителство на единната нация е даден мощен нов мандат да доведе Брекзит до край\". Успехът на торите се дължи на победите в някои „крепости\" на лейбъристите, в които те не са губили повече от 70 години. Лидерът на лейбъристите Джереми Корбин заяви, че „това е много разочароваща нощ за Лейбъристката партия и че той няма да я води на следващите избори\".Много силно се представя също Шотландската национална партия, която се очаква да спечели над 50 места. Дори лидерът на либералдемократите Джо Суинсън, който в някакъв етап на кампанията твърдеше, че е следващият премиер на страната, загуби мястото си за сметка на кандидата на шотландските националисти в нейния район.Лидерът на шотландските националисти Никола Стърджън заяви, че Борис Джонсън е получил мандат да изведе Англия от ЕС, но трябва да приеме, че тя разполага с мандат да даде на Шотландия избор за алтернативно бъдеще.След оповестяването на първите прогнозни резултати курсът на лирата скочи с над 2 процента и достигна 1,347 долара. Тя поскъпна с 1,4 процента и спрямо еврото до 1,205 евро за лира.Европейските лидери приветстваха факта, че победата на британските консерватори на изборите дава яснота за излизането на Обединеното кралство от ЕС. Според шведския премиер Стефан Льовен резултатът от гласуването означава, че сега ще се премине към раздялата. Има 11 месеца, за да се договори сделка, каза Льовен. ", "date": "2019.12.13", "title": "Консерваторите печелят убедително изборите във Великобритания "}
{"url": "http://www.cross.bg/evropa-yotsun-avtorut-1620235.html", "text": "/КРОСС/  Великобритания се е превърнала в посмешище, смята сър Греъм Уотсън - британски политик от либерал-демократичната партия и член на Европейския парламент за Югозападна Англия (1994-2014 г.). Той коментира резултатите от предсрочните парламентарни избори на Острова, на които консерваторите спечелиха убедителна победа над лейбъристите, а Борис Джонсън спечели мнозинство в британския парламент, обещавайки Брекзит до Коледа.„Повечето от моите сънародници гласуваха за партия и за правителство, което иска да ни изкара от Европейския съюз\", подчерта британският политик.Сър Греъм Уотсън е у нас, за да представи българския превод на книгата си „Изграждането на либерална Европа: Проектът АЛДЕ\".Пред препълнената зала в Дома на Европа в София той заяви: „Всичко се свежда до изграждането на либерална Европа\". На представянето присъстваха председателят на ДПС Мустафа Карадайъ и Н.В. Цар Симеон II, както и много други привърженици на либералната идея, участващи на българската и европейската политическа сцена. „Всичко се свежда до изграждането на либерална Европа. Благодаря ви за ролята, която изиграхте вие\", обърна се авторът към тях към политиците, чиито политически формации НДСВ и ДПС са членове на АЛДЕ.Политикът не пропусна да засегне и ширещите се в много европейски страни популистки движения. „Патриотът обича страната си, а националистът мрази съседите си „отбеляза той\". Според него либерализмът може да се определи като начина, по който се отнасяме един към друг.Пред присъстващите той призова да не позволяват да бъдат въвличани във „фалшивия патриотизъм\".„Делата на политици като Валери Симеонов са разрушителни. Ние трябва да се радваме на мира и благоденствието, а не да участваме във „вербална война\" един срещу друг\", смята сър Уотсън.За да обясни проблемите на Европейската политика и евроскептицизма, той си послужи с шега. „Съществуват три основни лъжи по света. Първо - парите вече са във вашата сметка. Второ - аз ще те обичам и утре, и трето - идвам от Бюксел и съм тук, за да ви помогна\".В книгата си авторът прави опит да представи историята на най-голямата центристка партия в ЕП - Алиансът на либералите и демократите в Европа (АЛДЕ).„Не бива да позволяваме на французите да блокират разширяването на ЕС и присъединяването към него на Северна Македония и Албания\", призовава авторът в нея. Според него само така Европа ще може да има „високоскоростен влак от Тирана до Страсбург и газопровод от Варна до Западна Европа\". ", "date": "2019.12.13", "title": "Сър Греъм Уотсън: Великобритания се е превърнала в посмешище "}
{"url": "http://www.cross.bg/sotzialno-obyavi-vodata-1620239.html", "text": "/КРОСС/  Цената на водата ще остане социално поносима и през новата година, въпреки водната криза в различни общини на страната.Това увери в парламента регионалният министър Петя Аврамова. Тя обяви, че държавата ще търси допълнителни средства за компенсиране на ВиК-сектора:„В новия закон за ВиК ще бъде заложено, че цената на водата ще бъде в социално поносимите граници. Ще търсим други регулаторни механизми, които да подпомогнат съществуването и нормалната работа на ВиК-дружествата\".Народното събрание възложи на министъра до 15 май да подготви и да обяви за обществено обсъждане проект на закон за ВиК. След разискванията за водната криза в страната, депутатите задължиха министъра да информира парламента два пъти годишно - през юни и декември - за напредъка по изпълнение на Стратегията за развитие на ВиК сектора.По време на дебатите от БСП поискаха въвеждане на водни помощи за социално слабите, а ГЕРБ обяви, че ще ги подкрепи с внасяне на редакционни поправки. ", "date": "2019.12.13", "title": "Петя Аврамова: Цената на водата ще остане социално поносима "}
{"url": "http://www.cross.bg/lekarstva-patzientite-pregled-1620192.html", "text": "/КРОСС/  Това предвижда проект за промени в здравеопазванетоОграничения в лечението на хронично болни пациенти. Това предвижда проект за промени в здравеопазването. Според лекари, ако предложенията станат факт, пациентите или ще плащат за лечението си, или ще се откажат от него. Проектопромените са в три посоки: лекарства, начинът, по който се изписват, и профилактични прегледи. Лекарският съюз е категорично против спорните предложения и прехвърли отговорността към Здравната каса.Ако предложенията се приемат, пациентите, които получават много и различни лекарства, ще трябва да ходят по няколко пъти до личния си лекар за различните рецепти. Това може да означава и няколко плащания на потребителски такси.„За пациента означава, че, ако има лекарства, които са за 25, 30 и за 40 дни например, той трябва да идва три пъти в месеца за рецепти. Или другият вариант е пациентът да си купува това, което не му достига до изписването на следващото лекарство с пари\", заяви общопрактикуващия лекар  д-р Виктория Чобанова. Това ще засегне пациенти като Антоанета Попова. „Всякакви артрози, които се сетите, с дископатия и дискова херния, с диабет, глаукома и вече не си спомням какво друго имаше\", споделя пациентката.Други спорни предложения засягат самите лекарства, които хронично болните получават по здравна каса. В текстовете се слагат ограничения.  Доктор Чобанова е категорична, че това е проблем за почти всички диабетици, както и за пациентите с тежка хипертония. „Примерно, едно заболяване като хипертония, където ние имаме много често медикаменти, които съдържат активна съставка, плюс диоретик. Това се води комбиниран препарат. Диоретикът увеличава силата на действието и продължителността на действието. На практика досега тази фиксирана комбинация се водеше един медикамент. С тези текстове тази фиксирана комбинация вече се брои за два медикамента, защото има две съставки в него. И когато аз изпиша една такава фиксирана комбинация, аз нямам повече терапевтични възможности по тези правила да назнача медикамент от трета група\", обясни д-р Чобанова.Не на последно място в предложените текстове пише изрично, че здравната каса няма да заплаща за профилактичен преглед, който е направен, когато пациентът е дошъл с оплакване за остро заболяване.„Когато примерно се получи една ниска кръстна болка, някой образно казано си секне кръста и посети моя кабинет, аз не мога да му проведа профилактичен преглед. Ами ако в него зрее един карционом, на който трябва да пусна съответния туморен маркер? Кога пак да го търся въпросния пациент, за да го помоля, да дойде, за да му се направи профилактичния преглед\", пита се председателят на Българския лекарски съюз д-р Николай Брънзалов.", "date": "2019.12.13", "title": "Хронично болните може да плащат сами повечето лекарства"}
{"url": "http://www.cross.bg/cled-ryciya-ykraiina-1620215.html", "text": "/КРОСС/  Лидeритe нa Eврoпeйcкия cъюз удължихa c oщe шecт мeceцa икoнoмичecкитe caнкции, нaлoжeни прeз 2014 г. нa Руcия cлeд aнeкcиятa нa Крим, cъoбщи Фрaнc прec.Тoвa рeшeниe бe взeтo нa cрeщaтa нa върхa в Брюкceл, дни cлeд прeгoвoритe в Пaриж нa \"нoрмaндcaктa чeтвoркa\" (Фрaнция, Гeрмaния, Руcия и Укрaйнa), нa кoитo нa бe пocтигнaт нaпрeдък зa cлaгaнe нa крaй нa кoнфликтa в Укрaйнa.Блoкът нaлoжи caнкции, cлeд кaтo Руcия aнeкcирa Кримcкия пoлуocтрoв oт Укрaйнa и зaпoчнa дa пoдпoмaгa ceпaрaтиcтитe в Дoнбac. ", "date": "2019.12.13", "title": "ЕС удължи санкциите срещу Русия"}
{"url": "http://www.cross.bg/prevozvachi-avtobysnite-prevozi-1620197.html", "text": "/КРОСС/  Протест на автобусните превозвачи започва от днес.Фирмите са недоволни от въвеждането на толсистемата, в която попадат и те, въпреки първоначалната заявка да бъдат изключени от нея. Държавата предлага цена между 4 и 7 ст. за автобуси и тежкотоварни автомобили. Според превозвачите тарифата е в пъти по-висока от винетката, която сега плащат.От години автобусните превозвачи настояват нерегламентираните превози да бъдат обявени за престъпление чрез промяна в Закона за автомобилните превози. Превозвачите се заканиха да спрат и автобусни линии в над 30 града след месец, ако не намерят разбиране за исканията си.Магдалена Милтенова, Конфедерация на автобусните превозвачи: Основният проблем е нерегламентираният превоз на пътници, липсата на финансиране, липсата на субсидиране на слабонаселените места, недостатъчно субсидиране на градската агломерация, така че тези проблеми са на дневен ред към днешна дата.  ", "date": "2019.12.13", "title": "Започва протестът на автобусните превозвачи "}
{"url": "http://www.cross.bg/institytziite-naprezhenie-zdravoslovno-1620195.html", "text": "/КРОСС/   Трудно е да се опише цялата ситуация с две думи. Хубаво е да има здравословно напрежение между институциите. Ако всичко е черно, тогава няма за какво да се хванеш, няма здравословна критика. Самата Конституция е предвидила да има здравословно напрежение между институциите. По този начин те се контролират. Само че, когато критиката се превърне в повсеместна, трудно може да се извлече някакво рационално зърно. Това коментира в Нова телевизия „Здравей, България\" вицепремиерът Томислав Дончев относно критиките към правителството, които бяха отправени от президента Румен Радев и последвалия отговор от страна на премиера Бойко Борисов. Трудно е да се направи адекватен политически прочит на всички анонси, но мога да извлека две неща - едното е тоталната политическа ненавист по отношение на правителството, което вид позиция, дори да не я приемам. Втората е скрито желание президентът да бъде конструктор на нещо като нова тройна коалиция. Това усетих, каза още той.", "date": "2019.12.13", "title": "Томислав Дончев: Хубаво е да има здравословно напрежение между институциите"}
{"url": "http://www.cross.bg/sakskobyrggotski-liberalnata-simeon-1620238.html", "text": "/КРОСС/  Радва ме да виждам как се завръща либералната идея. Много хора си мислиха, че ако се радикализираш, ще правиш кариера. Либералната мисъл е много по-широка и предоставя повече възможности\". Това заяви Н. В. Симеон Сакскобургготски по време на представянето на книгата \"Изграждане на либерална Европа: проектът АЛДЕ\", написана от британския политик сър Греъм Уотсън.Книгата е преведена на български език 10 години след след излизането ѝ, а в нея авторът представя неговата гледна точка за развитието на либералното движение в европейската политика.\"Либералната мисъл не е само мисъл. Не е просто нещо, което НДСВ и ДПС прегърнаха. В миналото в България е имало и други либерални движения\", отбеляза Симеон Сакскобургготски в своето обръщение към участниците във форума.Според него либералната идея събира все повече последователи, защото предоставя \"право и възможности за диалог\", а тя може да се окаже преграда срещу \"крайни движения, мотивирани от омраза\".\"Брюксел ни докара много положителни моменти, но понякога имаме чувството, че той ни налага нещо. Ние сме Брюксел, ние сме блестящи европейци, които след толкова дълго отсъствие се завърнаха в голямото европейско семейство\", категоричен бе той.\"Европа няма план \"Б\" - извън Европейския съюз\", смята Сакскобургготски по повод на евроскептицизма. \"Толкова хора се изявяват с катастрофични прогнози, че ще се разпадне всичко - нищо подобно\", категоричен е бившият министър=председател. \"Ако не беше ЕС, къде щяхме да бъдем сега, след икономическите кризи? Пак ли щяхме да започнем с войни? Няма план \"Б\". Ние сме на правия път, на правата посока\", заяви още той в речта си. ", "date": "2019.12.13", "title": "Симеон Сакскобургготски: Либералната идея се завръща, Европа няма план \"Б\" извън ЕС"}
{"url": "http://www.cross.bg/tazi-sedmitzi-zhelyazkov-1620190.html", "text": "/КРОСС/  България ще заведе колективен иск срещу приетото споразумение по пакет „Мобилност\". Това обяви транспортният министър Росен Желязков на извънреден брифинг. Споразумението предвижда камионите да се прибират на всеки 8 седмици след датата им на заминаване от държавата, в която са регистрирани. В първоначалния проект срокът беше 4 седмици. Въпреки че периодът зад граница е увеличен, Желязков посочи, че тази практика ще противоречи на зелената политика в Европейския съюз. По думите му Европейската комисия по транспорт също е изразила резерв към пакета със същите доводи - връщането на тежкотоварните камиони ще доведе до поголямо замърсяване и няма как да се постигне целта за въглеродните емисии да се намалят с 90% до 2050 г. Според споразумението шофьорите ще трябва да се връщат в страната, в която е регистрирано превозното средство или по адресната си регистрация, поне веднъж на 4 седмици, независимо къде се намират в Европа. По думите на транспортния министър тази мярка е дискриминативна, защото не е съобразена с волята на водача къде иска да прекара своята почивка. По отношение директивата за командироване е приет хибридният модел - забрана за прекарване на 45-часовата седмична почивка в кабината на камиона. Според Желязков преди да се изградят охраняеми паркинги със съответните удобства е неприемливо да се приема подобна поправка. Транспортният министър посочи, че преходният период за приетите споразумения е 18 месеца, но те едва ли ще бъдат окончателно гласувани тази година, защото Европейският парламент ще работи до 20 декември.", "date": "2019.12.13", "title": "България завежда иск срещу споразумението по пакет „Мобилност”"}
{"url": "http://www.cross.bg/tekstove-lekarski-bulgarskiyat-1620198.html", "text": "/КРОСС/  Българският лекарски съюз се събира на извънреден конгрес днес. Делегатите ще обсъдят Националния рамков договор за догодина.Вчера от Сдружението на общопрактикуващите лекари в София предупредиха, че в проекта на договора има текстове, които ограничават правото да се лекуват хронично болните пациенти с лекарствени продукти, заплащани от Здравната каса. Според Сдружението, така хора с тежки заболявания като диабет, сърдечна недостатъчност и по-тежките форми на хипертония ще трябва да купуват по-голямата част от необходимите им медикаменти на свободни цени.От Здравната каса заявиха, че няма да допуснат да се приемат текстове, които да нарушат или да отнемат права на здравноосигурени лица с хронични заболявания. ", "date": "2019.12.13", "title": "Българският лекарски съюз обсъжда Националния рамков договор "}
{"url": "http://www.cross.bg/sistema-samolet-problem-1620199.html", "text": "/КРОСС/  Правителственият „Фалкон\" може да лети още 100 години. Машината има неограничен технически ресурса, когато се поддържа, както е предписано от производителя. Това обяви в сутрешния блок на БТВ „Тази сутрин\" Цвятко Луканов, бивш директор на Авиоотряд 28. По думите му основният проблем със самолета е липсата на хангар, в който да се съхранява. Наскоро стана ясно, че правителството смята да купи нов самолет след последните инциденти с „Фалкон\". Кабинетът възложи на Авиотряд 28 да подготви договор за закупуване на новата машина.Самолетът, който се използва в момента, е на 20 г., купен е от Ръководство на въздушно движение 22 млн. долара. Скоро след това РВД го предоставя за специални полети. Техническите проблеми започнаха след 2010 г. През 2014 г. пукна гума при кацане, а през 2015 г. не се прибра носовият колесник. Последният проблем с правителствения самолет беше в средата на ноември. След посещението на премиера Бойко Борисов в Солун при заход за кацане на софийското летище навигационната система е отказала.Кой каза, че е отказала навигационна система. Никаква навигационна система не е отказала, отказал е един дисплей. Имам чувството, че се обработва общественото мнение, за да се оправдаят тези 50-60 млн. долара, колкото ще струва един нов самолет, коментира Луканов. Той обяви още, че докато е бил директор на Авиоотряд 28 не е имало проблем с „Фалкона\" по вина на машината. ", "date": "2019.12.13", "title": " Правителственият „Фалкон\" може да лети още 100 години"}
{"url": "http://www.cross.bg/-ti-petuk-godina-1620200.html", "text": "/КРОСС/  Открай време петък 13-ти всява страх и тревога, а корените на тези суеверия са все още неизвестни. Някои търсят обяснение в християнската религия, други го намират в скандинавската митология. А трети просто отказват да ходят на работа и да шофират, дори не стават от леглото.Тази година фаталната дата 13-ти петък се случва два пъти. Първият път беше през септември и отново сега - 13 седмици по-късно.Всяка календарна година има поне един петък 13-ти. Но както и през 2019 г., следващата година ни очакват два петъка 13-и - през март и ноември. За последен път денят и датата съвпаднаха само веднъж през 2016 г. Следващият „самотен\" петък 13-ти ще бъде през 2021 г.Петък 13-и, наричан още „черен петък\", от незапомнени времена досега продължава да предизвиква у много хора неясното усещане на първичен страх.Изследователи все още търсят корените на суеверията за „черния петък\". Съществуват няколко хипотези: На тайната вечеря присъстват общо 13 души - Исус и 12-те апостоли. И до днес у много народи съществува поверието 13 души да не сядат заедно на маса. Предателят Юда идва последен, тринайсети. Други припомнят, че Спасителят е разпънат именно в петък. Суеверието вероятно има връзка и с лунно-слънчевия календар, който трябва да има по 13 месеца в някои години, докато Григорианският и лунният ислямски календар винаги имат по 12 месеца в годината.Според трети лошата си слава числото 13 дължи на древен скандинавски мит. 12 богове празнували във Валхала, домът на бог Один. Пакостливият бог на злото и огъня Локи нахълтал неканен на празненството като 13-ти гост и коварно убил със стрела от имел бога на радостта Балдер. Земята потънала в мрак и траур.Безспорно - страхът от числото 13 е силен и днес. Повече от 80% от небостъргачите нямат 13-ти етаж. Много летища пропускат 13-та писта. Немалко хотели са без 13-ти етаж или 13-та стая. Във Формула 1 няма болид с номер 13. Улиците във Флоренция нямат номер 13. 12 и половина или 12А звучи доста по-нестресиращо. ", "date": "2019.12.13", "title": "Отново е Петък 13-ти"}
{"url": "http://www.cross.bg/tema-bulgariyatema-organizatziya-1620181.html", "text": "/КРОСС/ Тема: Версии за боклука - изгарят ли се чужди отпадъци в България?Тема: Автобусните превозвачи прогнозират по-високи цени заради тол таксите - какви са реалните изчисления?Тема: Поредната донорска ситуация даде шанс за живот на двама души - доц. Ивелин Такоров на живо от ВМАТема: В Лондон: как гласуваха британците и какво ще стане с Брекзит?Тема: Защо пропадна улица до строеж в Софийски квартал и кой носи отговорност?Тема: Лидерът на „Воля\" Веселин Марешки за избора на председател на Антикорупционната комисия и скандала с партийните субсидии;Тема: Колко ще плащаме догодина за бензин и дизел у нас? Гост - председателят на петролната и газова асоциация Живодар Терзиев;Тема: „Чети етикета\" - колко големи бонуси за Коледа са готови да дадат работодателите?Тема: Кои са мажоретките, стигнали до големия финал на „България търси талант\"?Тема: Какво и колко е пил евродепутатът Ангел Джамбазки, който беше заловен да шофира след употреба на алкохол?Тема: За словестните престрелки с президента, контролът над главния прокурор и цената на новия правителствен самолет. Говори вицепремиерът Томислав Дончев.Тема: Ще бъде ли изключен българският ММА борец Георги Валентинов от Световната организация организация \"Белатор\" заради участието му в расисткия скандал по време на евроквалификацията с Англия на \"Васил Левски\".Тема: Писма до Дядо Коледа от най-малките. ", "date": "2019.12.13", "title": "Теми и гости в сутрешните блокове на телевизиите"}
{"url": "http://www.cross.bg/voda-pernik-avramova-1620184.html", "text": "/КРОСС/  В последните 15 дни проведохме срещи с експерти, инженери, хидролози, спелеолози, за да получим предложения за допълнителни водни количества към язовир „Студена\". Всички те са изпратени към Министерството на околната среда и водите. Необходимо е специалистите от Басейнова дирекция да ги анализират и да преценят кои са възможни за изпълнение, тъй като това е намеса във вододайната зона на съоръжението.Това съобщи министърът на регионалното развитие и благоустройството Петя Аврамова при участието си в днешното заседание на парламентарната Комисия по регионална политика, благоустройство и местно самоуправление.Получените предложения са три. Първото предвижда извършване на тестови сондажи на дълбочина между 150 м и 250 м във вододайната зона на яз. „Студена\", които да дадат информация за количеството и качеството на водата, след което да се реши дали да се правят постоянни сондажи, с които да се черпи вода в аварийни ситуации. То включва и изграждане на водопровод за отвеждане на водата от сондажите директно към пречиствателната станция за питейни води. Второто предложение е свързано със съществуващ естествен резервоар при помпена станция „Крапец\", чийто бент да се премахне и водата да се пусне към язовира. Предлага се също и черпене на вода от пещери. Третото възможно решение е във връзка със съществуващ според стари карти водоизточник при с. Друган, който не се използва. Според наличната за него информация той е бил с дебит от 100 л/сек., като тази информация трябва да бъде проверена на място.Нямаме компетенции да проверим и оценим дали първите две предложения са изпълними. Това може да се каже от инженери хидролози и затова са изпратени към МОСВ по компетентност, обясни министърът.Петя Аврамова съобщи, че вчера във ВиК Перник е назначен прокурист с широки правомощия, който е препоръчан като добър експерт от кмета на Перник още при първата проведена с него среща в МРРБ. Очакваме той да бъде вписан в Агенцията по вписванията. Поискали сме да има широки правомощия, за да може да се използва неговия капацитет. Надявам се комуникацията между дружеството и общината, която беше затруднена, вече да бъде много добра и с общи усилия да намерим решение за Перник, коментира тя.В отговор на въпрос регионалният министър заяви, че до последния момент МРРБ не е било официално информирано за искането за въвеждане на воден режим. Тя посочи, че управителят на ВиК оператора е задължен да уведоми териториалните органи на властта, каквито са кметът и областният управител. С моя заповед бе създадена работна група, която да проследи експлоатацията на съоръжението от 1 януари т.г. до момента на включване на режима. Вече е изготвен доклад. Компетентните органи също ще проверят дали е имало грешки при черпене на вода от язовира и чия е отговорността, каза още Аврамова.Регионалният министър подчерта, че МРРБ няма отношение към режима на водочерпене, не притежава и не събира информация за притока, оттока и наличните количества вода в язовира. Тя се събира в Министерството на околната среда и водите, което може да ограничи ползването.Ще бъде некоректно да кажем, че режимът може да спре преди да има приток към язовира. В последните четири дни той е пет пъти по-малък от оттока. Режимът е необходим, за да може да съхраним вода за по-дълго време, каза още тя и напомни, че яз. „Студена\" е едногодишен изравнител, чиито основни притоци са от снеготопенето и дъждовете.Министърът обърна внимание, че действащият в момента режим на водоснабдяването в Перник е въведен от кмета, като от самото начало  ВиК дружеството е предложило вода да има в интервала 16.00 до 22.00 часа. Това не е прието и е въведен двуразов режим. Заради породените от него много аварии и силно амортизирана мрежа операторът отново предлага той да е с еднократно пускане и спиране в денонощие, като обхваща всички населени места в общината. Решението за това трябва да бъде взето на местно ниво.В много от градовете ВиК инфраструктурата е амортизирана, посочи Петя Аврамова. Тя информира, че с реализацията на водния проект в Габрово през миналия програмен период загубите на вода са намалени наполовина. Тя обърна внимание, че Община Перник не е кандидатствала за финансиране на такива мерки по Оперативна програма „Околна среда 2007-2013\", като негативите от многото години без рехабилитация се виждат сега. Хубаво е, че за Перник има изготвено регионално прединвестиционно проучване и ВиК Перник вече има договор по Оперативна програма „Околна среда 2014-2020\" за 106 млн. лв., чиято реализация трябва да започне през 2020 година, коментира министърът. Тези средства няма да решат изцяло проблема, но ще намалят загубите в по-поносими размери, допълни тя.Попитана кога се очаква да има Закон за водоснабдяването и канализацията, който да регулира отрасъла, министър Аврамова информира, че се предвижда през месец май следващата година да има готови текстове, които да бъдат публикувани за обществено обсъждане.  ", "date": "2019.12.13", "title": "Експерти предлагат три варианта за допълнителна вода към яз. „Студена“"}
{"url": "http://www.cross.bg/andreii-georgi-rezhisyor-1620183.html", "text": "/КРОСС/ Андрей Ковачев, евродепутатАндрей Цветков, режисьор-аниматорПроф. д.м.н. Анелия Клисарова, бивш министър на образованието и наукатаГеорги Гьоков, депутат от БСП за България в 44-ото НСДоц. д-р Георги Цанков, литературен критик и преводачНиколай Ламбрев, режисьорПетър Славов, председател на Надзорния съвет на ПроКредит БанкРосица Ганева, естрадна певицаСтефан Джамбазов, актьор и режисьор     ", "date": "2019.12.13", "title": "Рождениците на 13 декември "}
{"url": "http://www.cross.bg/mrezha-putna-asenov-1620182.html", "text": "/КРОСС/  Данните, постъпващи в Електронната система за събиране на такси за ползване на платената пътна мрежа на база време (е-винетка) и на база изминато разстояние (тол), ще могат да служат и за установяване на нерегламентиран превоз на пътници. Това обяви проф. Олег Асенов, член на Управителния съвет на Агенция „Пътна инфраструктура\", пред участниците в заключителната конференция по транспортна политика, организирана от Конфедерацията на автобусните превозвачи (КАП).Информацията за трафика по платената пътна мрежа, която постъпва в електронната система, може да се споделя с партньорските служби на АПИ като „Пътна полиция\" в МВР, Национална агенция по приходите, Изпълнителната агенция „Автомобилна администрация\" и др. „АПИ не е оправомощен орган да правоприлага в тази част, но може да предостави данни, за да се реагира\", посочи проф. Асенов.Нелицензираният транспорт е един от проблемите, които тревожат представителите на автобусния бранш, каза председателят на Управителния съвет на КАП Магдалена Милтенова.Пред участниците във форума проф. Олег Асенов представи същността и възможностите на тол системата. „Основната цел е да се промени моделът на пътното таксуване - този, който руши повече пътя, да плаща повече, както е справедливо\", каза той. Проф. Асенов посочи, че понастоящем две трети от приходите от такси за ползване на платени пътища постъпват от леките автомобили, а останалите - от пътните превозни средства с обща технически допустима максимална маса над 3,5 тона. Европейският модел предполага това съотношение да се обърне.  „Всички споделяме, че тол системата трябва да бъде въведена, но да има плавен преход от винетни към тол такси\", каза Милтенова и отбеляза, че браншът има добър диалог с Министерството на регионалното развитие и благоустройството и АПИ.Тарифата за таксите, които се събират за преминаване и ползване на републиканската пътна мрежа е в процедура за обществено обсъждане. До 16 декември 2019 г. могат да постъпват становища, коментари и предложения по проекта. В него тол таксите за автобусите са диференцирани според общата технически допустима максимална маса до и над 12 т, екологичния им клас, както и според категорията на платената пътна мрежа - автомагистрали, първи и частично втори клас пътища.Според предложените за обществено обсъждане ставки автобусите до 12 т, в зависимост от екологичния си клас, ще плащат от 4 ст. до 8 ст. на километър за ползване автомагистрали, от 3 ст. до 7 ст. за километър на първи клас пътища и от 2 ст. до 5 ст. - за километър второкласни пътища. За автобусите над 12 т цените са с една по-високи с една стотинка на километър. Първоначалният обхват на платената пътна мрежа с тол е 6 050 км от общо близо 20 000 км републиканска пътна мрежа, за която всички ползватели понастоящем плащат.Автобусните превозвачи настояват ставката за тези от тях, които обслужват редовни линии, да бъде нулева. Анализ на Световната банка, консултант по въвеждането на тол системата, показва, че отражението на тол таксите върху цените на автобусните билети би трябвало да е в рамките между 5 ст. и 96 ст. Разликите идват от дължината на маршрутите и от това каква част от тях е по платената мрежа, както и от натоварването и емисионния клас на автобуса. Билетът от София до Перник, например, би следвало да поевтинее с 2,2%, тъй като делът на таксуваната мрежа по този маршрут ще стане само 30%.Според анализа на Световната банка, с предложената тарифа държавата ще постигне 52% ефективно финансиране на пътната инфраструктура от пътни такси, посочи проф. Асенов. Крайната цел на реформата е в дългосрочен план пътната инфраструктура да може да се самоиздържа.„В хода на общественото обсъждане постъпиха становища, които ние, като съвносители, сме длъжни да анализираме, да видим аргументите „за\" и „против\", за да излезем с финално предложение. Ние също имаме нашите аргументи. Окончателният вариант на тарифата ще бъде приет с решение на Министерския съвет\", обясни проф. Асенов. „Прекаленото намаляване на таксите може да доведе до обратния ефект - при изключително ниски ставки да се обезсмисли въвеждането на тол таксите\", каза той. ", "date": "2019.12.13", "title": "Тол системата ще може да се използва за установяване на нерегламентирани пътнически превози"}
{"url": "http://www.cross.bg/pomosht-speshna-pylss-1620217.html", "text": "/КРОСС/  Тази седмица петдневно обучение преминаха екипи от центровете за спешна медицинска помощ в София, Хасково, Кърджали, Бургас, Стара Загора, Добрич, Ямбол и Смолян. To се реализира по линия на проект BG05M9OP001-3.007-0001 „Подобряване на условията за лечение на спешните състояния\" (ПУЛСС).Обученията по ПУЛСС водят доказани български лекари с различни медицински специалности и богат професионален опит. До днес, 13 декември, в рамките на проекта са обучени 322-ма души от работещите в системата на спешна помощ. Графиците са изготвени така, че до м. май 2021 г. всички близо 7000 служители да преминат обучения, в това число и новопостъпилите.Предвидени са теоретична и практическа част, като всяка група е ангажирана в рамките на 5 дни в Националния център за обучение и квалификация в системата за спешна медицинска помощ. За целите на курсовете на разположение са 28 високотехнологични манекени, като и 43 симулатора, закупени в изпълнение на проекта ПУЛСС - реализиран в рамките на предходния програмен период.Припомняме, че за изпълнител на обучението, след проведена процедура по реда на ЗОП, беше избрана Университетска болница „Пирогов\".Министерството на здравеопазването изпълнява проект BG05M9OP001-3.007-0001 „Подобряване на условията за лечение на спешните състояния\" в качеството си на конкретен бенефициент по Оперативна програма „Развитие на човешките ресурси\" 2014 - 2020. Основна цел на проекта е подобряване качеството на предоставяната спешна медицинска помощ чрез инвестиции в човешкия капитал. Общият бюджет на ПУЛСС възлиза на 7 млн. лв., които са 100 % безвъзмездна финансова помощ. ", "date": "2019.12.13", "title": "322-ма служители от Спешна помощ преминаха обучения по проекта ПУЛСС"}
{"url": "http://www.cross.bg/sega-chasa-tryd-1620189.html", "text": "/КРОСС/ в. Сега - Депутатите натовариха стаите за е-туристи с до 250 лв. данъкв. Сега - Гласуването за Цацаров разтресе БСПв. 24 часа - ЦИК си раздаде тайничко бонусив. Труд - Джендър диверсията проспана от двама зам.-министрив. Телеграф - Алкохолът менте идва с куриерв. Монитор - Според данните на агенцията за социално подпомагане: 29 000 деца с увреждания, само 1000 с лична помощв. Сега - НЗОК отново иска да ограничи лекарствата на хронично болнитев. Сега - Борисов сюрпризира НАТО с военния център във Варнав. 24 часа - Червени срещу Нинова: Не е имало общо решени! да не подкрепяме Цацаровв. 24 часа - Докато плаща първите 3 дни от болничните, бизнесът отказва да говори с властта и синдикатитев. Труд - Пневмонии убиват 800 000 души в света всяка годинав. Труд - Депутати от БСП, ВМРО и „Атака\" предупреждават: Децата в риск са уязвими от социалния законв. Телеграф - ВСС прие оставката на Цацаров като обвинител №1в. Телеграф - Единственият партньор, който ни пази, е НАТОв. Монитор - Обмисляме ла купим подводница от Норвегияв. Монитор - България дава на съд пакет „Мобилност\"в. Сега - Любомир Малоселски, старши мениджър „Продукти и услуги\" във „Виваком\":За празниците клиентите очакват допълнителни услуги на изгодна ценав. 24 часа - Георги Марков, народен представител от гражданската квота на ГЕРБ и бивш конституционен съдия:В провинцията има елити, а София се опростачи и джендъросав. Труд - Д-р Йонко Мермерски, учен, преподавател и изобретател, пред „Труд\": Много от екополитиците са вредни за опазването на природатав. Телеграф - Директорът на ПСС Емил Нешев: Искаме да спасяваме хора без разрешение от шефав. Монитор - Богомил Николов, асоциация „Активни потребители\": Изхвърляме близо 1/3 от храната, която купувамев. Сега - „И нашата бедна журналистика\"., заслужи нов медиен законв. Сега - Светът без ГЕРБ или как Добрич унизи една освирепяла партияв. 24 часа - Патриоти, по-лесно е да те извадят от парламента, отколкото държавата да отнеме дете от семейството мув. 24 часа - Истината за кредитния рейтинг на България, която Радев спести и вбеси Борисовв. Труд -  Аркади на „Дондуков\"в. Труд - „Читалищна самодейност\", чието място е в кошав. Телеграф - Хамелеонът Кутев трупа актив на гърба на Пеевскив. Монитор - На болен гръб и сто тояги са малко ", "date": "2019.12.13", "title": "Преглед на вестниците "}
{"url": "http://www.cross.bg/godini-makkartni-godina-1620188.html", "text": "/КРОСС/  Пол Маккартни сподели, че има \"таен\" авторски албум, който слуша само на Коледа със семейството си, съобщава Би Би Си.Той за пръв път говори за своя записан преди години авторски „таен\" коледен албум, посветен на семейството му, който „вади на светло\" веднъж годишно у дома.\"Преди много години се улових, че си мисля, че всъщност не харесвам всички известни коледни мелодии. След няколко години влязох в студиото си и го записах\", каза бившият Бийтълс в интервю.Сър Пол Маккартни отбелязва, че никога няма да представи на публиката своето произведение, състоящо се от инструментални композиции в традиционния коледен дух, въпреки че децата и внуците му го харесват.\"Децата ми обичат тази музика. Слушат я всяка година в продължение на много години, а сега и внуците ми растат с нея\", сподели Маккартни.По-рано тази година той издаде детска книга, вдъхновена от прякора „Grandude\", даден от един от внуците му (от англ. Grandad - „дядо\", и dude - жаргонна дума, близък до „пич\", и „готин\")Пол сподели мисли за опазването на климата, но основната тема на интервюто беше подготовката му за предстоящия рок фестивал в Гластънбъро. Големият рок музикант ще излезе на сцената на 27 юни 2020 г., седмица преди 78-ия си рожден ден.Той призна, че се притеснява малко и каза, че през първата половина на следващата година планира да изнесе десет концерта, за да може, според него, „да влезе във форма\".\"Един спортист не ходи на Олимпиада без предварителни състезания\", отбеляза той. \"Така или иначе, Гластънбъро няма да е обичайно представяне. Това е нещо специално.\" ", "date": "2019.12.13", "title": "Пол Маккартни има таен семеен коледен албум "}
{"url": "http://www.cross.bg/chasa-sofiyaot-provede-1620185.html", "text": "/КРОСС/София.От 9.00 часа ще се проведе заседание на Народното събрание.***София.От 9.00 часа в зала „Сердика\" на хотел „Балкан\" ще бъде открит Годишен форум за устойчивост на Западните Балкани с фокус върху борбата с насилствения екстремизъм. Официално обръщение към участниците ще отправят министър Младен Маринов, Н. Пр. Херо Мустафа - посланик на САЩ в София, и д-р Денис Натали - помощник-секретар в Бюрото за операции по конфликти и стабилизиране на Държавния департамент на САЩ.***София.От 9.30 часа в Специализираната болница за рехабилитация на деца с церебрална парализа „Света София\" президентът Румен Радев и Великият магистър на Суверенния военен хоспиталиерен орден на Св. Йоан от Йерусалим Родос и Малта Негово Височество фра Джакомо Дала Торе дел Темпио ди Сангуинето ще открият първия по рода си у нас високотехнологичен апарат за рехабилитация на деца с церебрална парализа.***София.От 11:30 часа в конферентната зала на Античен културно-комуникативен комплекс Сердика, площад „Независимост\" №1, (Ларгото на София) ще се проведе юбилеен научен панаир „150 години Българска академия на науките\".***София.От 10.30 часа в Народното събрание ще се проведе конференция на тема „Западните Балкани: ясна пътна карта за пътя напред\", организирана от Европейския икономически и социален комитет. На събитието че участва българският комисар за иновации, научни изследвания, култура, образование и младеж Мария Габриел.***София.От 10.00 в Парк Хотел „Москва\" министърът на образованието и науката Красимир Вълчев и заместник-министър Таня Михайлова ще участват във форум за гражданското образование и изграждането на ценностната система у младите хора, организиран от СБУ.***София.От 11.30 в конферентната зала на Античния културно-комуникативен комплекс Сердика заместник-министърът на образованието и науката Карина Ангелиева ще участва в юбилейния научен панаир по повод \"150 години Българска академия на науките\".***София.От 9.30 часа 12-и състав на Специализирания наказателен съд ще гледа делото срещу Г. Г., Д. Г., Е. С., И. Т., К. М., М. Д., М. Т., Т. С., И. Л. и К. Г., обвинени в образуване и ръководене на организирана престъпна група.***София.От 9.30 часа 9-и състав на Специализирания наказателен съд ще гледа делото срещу И. С., А. В., К. Д., М. В., Т. Т., А. Ю., Б. В., М. Ю. и Ц. С., обвинени в образуване и ръководене на организирана престъпна група.***София.От 10.00 часа 7-и състав на Специализирания наказателен съд ще гледа делото срещу Р. Х., Т. Х., Н. А., М. Х., А. Т., обвинени в образуване и ръководене на организирана престъпна група.***София.От 10.00 часа в зала Тържествена на УниБИТ на бул. „Цариградско шосе\" 119 ще се проведе вторият ден от Международната научна конференция ,,Примаковски четения - 2019 г.\" на тема ,,Политическо лидерство в многополюсния свят\".***София.От 10.00 часа в Интер Експо Център на бул. „Цариградско шосе\" 147 ще се проведе 71-вият извънреден събор на БЛС.***София.От 10.00 часа в зала 10 на ВМА ще се проведе работна среща за представяне на приоритетите по Националната стратегия за борба с наркотиците (2020 - 2024 г.).***София.От 11.00 часа в Клуб на авиацията в Терминал 1 на летище „София\" ще се състои доброволческата инициатива „Училище за авиация\".***София.От 11.00 часа в Мраморното фоайе на ет. 2 на НДК ще се състои презентация и разговор с Лор Пеше и Пиер Астие, основатели на литературната и филмова агенция Astier-Pécher (Франция). Ще се проведе и разговор между писателките Албена Стамболова и Леони Ходкевич с модератор Надежда Радулова.***София.От 11.00 часа в Дома на Европа на ул. „Г. С. Раковски\" 124 ще се състои представяне на книгата „Изграждане на либерална Европа: проектът АЛДЕ\" на Сър Греъм Уотсън, член на ЕП (1994-2014) и президент на партия АЛДЕ (2011-2015). Председателят на ДПС Мустафа Карадайъ ще участва на представянето на книгата.***София.От 11.00 часа в Литературен клуб „Перото\" ще бъде представена книгата на Петко Хинов „Българско народознание и превод\".***София.От 11.00 часа 16-и състав на Специализирания наказателен съд ще гледа делото срещу С. П., А. Д., А. А., Г. С., В. С., Р. Я., Д. Г. и Г. Е., обвинени в образуване и ръководене на организирана престъпна група.***София.От 11.00 часа 7-и състав на Специализирания наказателен съд ще гледа делото срещу Н. К., Д. П., С. С., П. С. и К. И., обвинени в образуване и ръководене на организирана престъпна група.***София.От 13.00 часа в Литературен клуб „Перото\" ще бъде представен романът на Златко Ангелов „Хотелът на спомените\".***София.От 13.30 часа 10-и състав на Специализирания наказателен съд ще гледа делото срещу В. Н., Т. Х. и С. С., обвинени в образуване и ръководене на организирана престъпна група.***София.От 17.00 часа в Литературен клуб „Перото\" ще бъде представен романът „Хана\" на Алена Морнщайнова.***София.От 18.30 часа в галерия „Кредо Бонум\" на ул. „Славянска\" 2 ще се проведе презентация на Ирис Дреслер и Ханс Д. Крист по проекта „Близки срещи. Визуални диалози\".***София.От 19.00 часа в зала 8 на НДК ще се проведе конференция на тема „Новото познание\".***София.От 20.00 часа в зала 1 на НДК ще се състои концертът „Disco Stars\".***Бургас.Oт 10.00 в Морската градина ще бъде открит специализиран детски кът, създаден със средства от благотворителната изложба на детски рисунки, отличени в Конкурса за детска рисунка \"Земята, пчелите и хората\".***Бургас.От 11.00 в Областната администрация ( голяма зала, ет. 2) ще се проведе Осма отчетна среща на Областната експертна комисия по животновъдство.***Бургас.От 16.00 часа в кабинета си кметът Димитър Николов ще проведе среща с президента на Израелското дружество по нефрология и хипертония и член на комитета на Съюза на Европейската медицинските специалисти (UEMS) - Бъбречна секция проф. д-р Талия Вайнщайн за създаване на условия за обмен на добри практики чрез изпращане на бургаски медици в Израел и прилагане на израелското ноу-хау в областта на хемодиализата чрез обучение на студенти в медицинския факултет на Университет „Проф. д-р Асен Златаров\". От 16.30 часа участниците в срещата ще отговарят на въпроси на представители на медиите.***Бургас.От 17.00 часа в Културен център „Морско казино\" ще се проведе среща с Атанас Скатов, който ще разкаже как е изкачил 4 осемхилядника за една година.***Варна.От 09.30 часа в Юнашкия салон ще започне конференция, посветена на живота и делото на Капитан Петко войвода.***Варна.От 10.00 часа в зала \"Одесос\" на х-л „Черно море\" ще се проведе шестото коледно благотворително събитие в подкрепа на деца и младежи от ЦНСТ Изгрев\" и \"Защитено жилище\" - Провадия.***Варна.От 18.00 часа в храм „Св. Атанасий\" ще се състои беседа на тема „Къде е Бог?\" с лектор Протойерей Анатоли Тодоров.***Варна.От 18.00 часа в Галерия 8 ще се състои откриване на втората самостоятелна изложба на скулптора Зиятин Нуриев.***Видин.От 14.00 часа Мая Манолова ще организира приемна в града. От 17.00 часа тя ще се срещне с обществеността на Видин. Манолова ще проведе приемна и във влака Видин - София, с който тръгва с екипа си в 7.25 часа сутринта от Централната гара в София.***Велико Търново.От 13.00 часа в Общината ще се проведе тайно гласуване за избор на спортист на годината на Велико Търново.***Велико Търново.От 15.30 часа в голямата зала на Общината ще се състои коледен концерт на клубовете на пенсионера и инвалида.***Велико Търново.От 17.30 часа в Изложбени зали „Рафаел Михайлов\" ще се състои коледен концерт на хор „Търновград\".***Велико Търново.От 19.00 часа в МДТ „Константин Кисимов\" ще бъде представена постановката „Мъжете предпочитат да излъжат\".***Видин.Около 11.00 ч. в спортна зала \"Фестивална\" заместник-кметът по устройство на територията и развитие на инфраструктурата Светослав Скорчев ще награди участниците в коледния баскетболен турнир 3х3 за ученици от VIII и IX клас.***Видин.От 12.00 ч. в Художествената галерия \"Никола Петров\" кметът на Общината д-р Цветан Ценков и общинското ръководство ще присъстват на тържеството по повод 80-ата годишнинсиоа на почетния гражданин Богомил Петров.***Видин.В 13.00 ч., на Закритата лекоатлетическа писта заместник-кметът на Община Видин по хуманитарни дейности и социална политика Борислава Борисова ще награди участниците в коледния турнир по лека атлетика.***Враца.От 17.30 часа в голямата зала на Младежкия дом ще се проведе Десетият юбилеен младежки фестивал „Рок до края на света\".***Враца.От 19.00 часа в камерната зала на Драматично-кукления театър ще се състои премиерата на спектакъла „Човекът с петте котки\" от Йон Сапдару.***Габрово.От 18.00 часа в Залата на жирафите на Дома на хумора и сатирата ще бъде представен романът „Варницата\".***Горна Оряховица.От 9.00 часа в Спортна зала „Никола Петров\" ще се състои Международен турнир по борба „Никола Петров\" по повод 146 г. от рождението на Никола Петров, под домакинството на СКБ „Локомотив\".***Горна Оряховица. с. ЯнтраОт 10.00 часа в НЧ „Пробуда-1922\" ще бъде открита изложбата „Коледна трапеза в миналото и сега\".***Горна Оряховица.От 11.00 часа в Общинската библиотека ще бъде представен романа за деца „Трите мишки\" с автор Мирела Костадинова от Националния литературен музей - София.***Горна Оряховица.От 11.30 часа в зала 102 на Община Горна Оряховица ще се състои пресконференция, на която кметът инж. Добромир Добрев ще представи ръководния екип на Общината.***Горна Оряховица.От 12.00 часа в НЧ „Пробуда-1922\" ще се състои Коледно веселие „Край огнището\" с участието на самодейни колективи.***Горна Оряховица.От 18.00 часа в Салона на НЧ „Напредък\" ще се състои Коледен концерт на вокални състави, класове и формации при Читалището с художествени ръководители Аделина Колева и Стела Дойкова.***Добрич.От 18.00 часа в фоайето на зала „Зорница\" на Народно читалище „Йордан Йовков\" ще се състои концерт на Смесен хор „Добрич\" с диригент Димитър Вангелов.***Добрич.От 18.30 часа в Младежки център - Добрич ще се състои коледен концерт „Светлина\" на Студио за поп-рок певци „Сарандев\" с ръководител Елена Карабельова.***Казанлък.От 16.30 часа ще бъдат запалени светлините на Коледната елха на площад „Севтополис\".***Пловдив.От 09.15 часа в зала 3 на Районния съд ще се гледа делото срещу трима мъже, обвинени за измама в особено големи размери.***Пловдив.От 13.35 часа в зала 11 на Районния съд ще се гледа делото срещу жена, обвинена за това, че като счетоводител е присвояване на над 408 500 лв. от две дружества.***Пловдив.От 16.30 часа в 13-та аудитория на Академията за музикално, танцово и изобразително изкуство (АМТИИ) ще се проведе среща с писателя и журналист Пламен Асенов - автор на поредицата от книги „Великите европейци\", и преподавателя в АМТИИ Александър Гьошев, автор на илюстрациите в книгата.***Поморие.Oт 16.30 часа в детска градина „Детелина\" ще се проведе коледен концерт.***Поморие.От 17.30 часа на външната сцена до Народно читалище „Просвета 1888\" ще се проведе фолклорен концерт.***Поморие/с. Каменар.От 18.00 часа в залата на читалището в село Каменар ще се проведе празничен коледен концерт с участието на певческа група „Зорница\" и състави от Народно читалище „Просвета 1888\".***Симитли.От 17.00 часа в изложбената зала на Народно Читалище „Св. Климент Охридски - 1922\" ще бъде открита Коледна изложба - базар. В 17.30 на площад „Септември\" с празничен концерт „Нашата Коледа\" по Оперативна програма „Наука и образование за интелигентен растеж\", малки и големи ще посрещнат Дядо Коледа и Снежанка и ще бъдат запалени символично светлините в града и на Коледната елха.***Смолян.От 19.00 часа в Регионален исторически музей „С.тою Шишков\" ще се състои коледен концерт на Фолклорен ансамбъл „Манол Радичев\" - с. Гела под надслов „Коледо, Коледице, къде да си - дома да си!\".***Стара Загора.От 12.30 часа в Детския отдел на библиотека „Родина\" на ул. „Българско опълчение\" 69 ще се проведе творческо ателие за изработване на украса за коледното дръвче „Пътешествие в Рождество\".***Стара Загора.От 18.00 часа в Оперния театър ще се проведе откриване на самостоятелна изложба на Димо Генов.***Стара Загора.От 19.00 часа в Оперния театър ще бъде представена операта „Африканката\" от Джакомо Майербер.***Шумен.От 10.00 часа в офиса на Областния информационен център ще бъдат представени данни за изпълнението на оперативните програми в областта към края на 2019г.***Шумен.От 14.00 часа в зала 203 на Общината ще заседава Постоянната комисия „Здравеопазване и социална политика\" към Общинския съвет.***Шумен.От 15.30 часа в зала 203 на Общината ще заседава Постоянната комисия „Бюджет и финанси\" към Общинския съвет.  ", "date": "2019.12.13", "title": "Предстоящи събития на 13 декември "}
{"url": "http://www.cross.bg/office-groovy-hora-1620186.html", "text": "/КРОСС/  В петият епизод на YouTube предаването Groovy Office се включва групата SoulBmoll, която с много професионализъм, сърце и душа, озарява сцената на офиса и я превръща в концертна зала. Сформиралата се през 2014 г. група е съвкупност от талантливи, идейни, раздаващи се и много зареждащи млади хора, а на 28 май тази година в Sofia Live Club, представят и дебютния си албум.А това са те:Момчил Косев - Китара/вокалАлександър Васев - КлавишниСветлин Стайков - БасВиктор Викторов - УдарниИван Йорданов - СаксофонМартин Бодуров - ТромпетБожана Спасова - ВокалСлавина Калканджиева - ВокалМиглена Русева - ВокалGroovy Office e предаване за алтернативна музика и вдъхновяващи професии, създадено на 27 април 2019 г в гр. Самоков от фондация SEED. Епизодите на проекта се заснемат в споделеното пространство Hub-a и до момента участват артистите DAYO, Dead Man's Hat, Оратница и I.M.P.Фондация SEED е неправителствена организация. Мисията й е да мотивира местните младежки общности в Самоков и страната към проактивно отношение за промяна на социалната среда и развитие на младежките политики и инициативи, които включват младите хора и дават възможност да се развиват във всички сфери на обществения живот. ", "date": "2019.12.13", "title": "Групата SoulBmoll свири в петия епизод на предаването Groovy Office"}
{"url": "http://www.cross.bg/zhivotut-puteshestvie-vreme-1619961.html", "text": "/КРОСС/  Животът по време на пътешествие - това е мечта в чист вид.Агата Кристи ", "date": "2019.12.13", "title": " Животът по време на пътешествие"}
{"url": "http://www.cross.bg/mars-atmosferata-sloeve-1620250.html", "text": "/КРОСС/  Периодичните „гмуркания\" на сондата на НАСА „Мейвън\" в атмосферата на Марс са позволили на учените да съставят пълната карта на движението на ветровете на Червената планета, съобщи сп. „Сайънс\".Картата не само потвърди съществуващите компютърни модели, описващи атмосферата на Марс, но и допринесе за някои неочаквани открития. Оказа се, че неравностите на повърхността на планетата създават необичайно мощни вълни в атмосферата, които достигат до горните й слоеве. Подобни колебания, орографичните вълни, съществуват и на Земята, но никога не се е предполагало, че те могат да достигнат височина от 280 км, както е на Марс.Сондата „Мейвън\" беше изстреляна през месец ноември 2013 г. за изучаване на структурата и поведението на атмосферата на Марс. Тя трябваше да установи причините за това защо почти целият марсиански въздух, а също така и водите на океаните са се изпарили в космоса. През 2014 г. сондата достигна до Червената планета и започна да осъществява поредица от „гмуркания\" в атмосферата й. По този начин бяха открити необичайни полярни сияния в горните й слоеве. ", "date": "2019.12.13", "title": "НАСА изготви пълната карта на ветровете на Марс"}
{"url": "http://www.cross.bg/evstratiii-lisiii-hristiyanite-1619969.html", "text": "/КРОСС/  Във време на страшното гонение срещу християните при Диоклетиан и Максимиан започнали смутове и вълнения в Армения и Кападокия. Царете пратили там двама сановници - Лисий и Агриколай с повеля да съдят християните колкото се може по-строго, защото в онова време всички граждански смутове се приписвали на християните. Настанало страшно гонение; безбройно множество християни били убити за вярата. Но гонението само възбуждало в тях голяма ревност. Те сами се откривали, сами се предавали на мъчителите и смятали смъртта за Името Христово най-голямо щастие.Св. Презвитер Авксентий заедно с множество християни в гр. Саталион били заловени, докарани и затворени в тъмница, за да бъдат съдени.В деня, определен за съд, един от най-знатните и богати градски сановници и военачалници - Евстратий, дошъл в тъмницата и казал на затворниците:- Моля ви за Бога, помолете се за мене, защото аз искам сега да бъда участник във вашия подвиг!Всички, като застанали на колене, заедно се помолили и след това се отправили на съд при Лисий. Заповядано било разследваните християни да пристъпят един подир друг. Изведнъж Евстратий, като издигнал глас, започнал да слави подвига на християните и да изповядва вярата си в Христа. Лисий веднага заповядал да му снемат знаците на войнското звание и да го подложат на изтезания. Евстратий с радост изтърпял най-ужасните мъчения, прославяйки Бога.Разгневеният съдия заповядал още повече да го мъчат, но Господ запазил Своя служител. След ужасните изтезания той бил здрав и невредим. Виждайки това, мнозина от народа започнали да славят Бога на християните. А един от другарите на Евстратий - Евгений, извикал гръмогласно:- Лисие, и аз съм християнин, и проклинам твоите лъжливи богове!Лисий заповядал да хванат Евгений и заедно с Евстратий да го отведат в тъмницата.На другия ден на Лисий престоял далечен път в гр. Никопол. Той заповядал подир него да водят и затворниците. Те дошли по пътя в родния град на Евстратий и Евгений. Гражданите излезли от къщите си да видят Евстратий, когото много и уважавали, но не смеели да се приближат към него, понеже се боели от гнева на началника. Но един човек на име Мардарий показал голяма ревност към вярата. Той бил небогат човек. Строял си нова къща и сам я покривал. Когато видял затворниците и между тях Евстратий, той бързо слязъл от покрива и казал на жена си:- Виждаш ли тоя знатен мъж? Той не е пожалил ни сан, ни своето богатство, а оставил всичко и станал жертва Богу. Блажен си ти, Евстратие! И в тоя живот бе ти славен, и в бъдещия ще се удостиш с неизказана радост.- Що ти пречи и на тебе да тръгнеш по същия път? - възразила жената на Мардарий, християнка.Същата мисъл била на ума и на Мардарий. Като се облякъл набързо, той застанал на колене извикал:- Владико, Боже Отче Вседържителю, Господи Иисусе Христе и Светий Душе, едно Божество и една Сила, помилуй мене грешния и опази моята вдовица и моите сираци! А аз, Владико, с голяма радост и усърдие идвам при Тебе!След това целунал децата и жената, помолил съпругата си да не скърби за него, простил се още с приятелите си и се присъединил към затворниците християни, като викал: \"И аз съм християнин!\" Отвели всички затворници в градската тъмница, а с тях и Мардарий, като известили за него на Лисий. Лисий страшно се разгневил и още там осъдил на смърт отначало презвитер Авксентий, който бил посечен с меч, а после Мардарий и Евгений. Мардарий на всички въпроси отговарял само: \"Аз съм християнин!\" Той бил обесен с главата надолу и опалван с огън. Във време на това ужасно изтезание повтарял само това: \"Господи, благодаря Ти, че ме удостои с тия блага. Приеми душата ми в мир!\" Евгений бил също жестоко убит.Но постоянно се явявали нови изповедници на Името Христово. След убиването на християните Лисий отишъл да направи преглед на войските, които се намирали в града. Между тях той забелязал един войник, на име Орест, който го поразил със своята красота, стройност и ловкост във военните упражнения. Той го извикал отпред и му заповядал да хвърля с копието в цел. Войникът взел копието и се готвел да изпълни повелята на Лисий, но при движението му паднал кръстът, който висял на гърдите му.- Какво е това? - запитал Лисий, като взел с ръка кръста. - Нима и ти си от ония, които се покланят на Разпнатия?- Аз съм раб на моя Владика и Бог - отговорил младият войник. - И кръста Му нося за отклоняване на всякакво зло.Лисий заповядал веднага да хванат войника и да го турят при другите християни. В гр. Никопол пък множество войници се явили при него като обявявали себе си за християни. Свързали и тях и ги затворили в тъмница. Но Лисий бил в голямо недоумение; той се боял да не би смъртното наказание на такова множество хора да предизвика вълнение в народа. Страхувал се той още и от проявата на Христовата сила, понеже се случвали често чудеса при разследванията и убиваето на мъчениците, които увеличавали числото на християните. Най-после той решил да отправи Евстратий и Орест при Агриколай в гр. Севастия (Армения).Агриколай бил крайно жесток към християните. Но когато видял и чул Евстратий, той се предразположил към милосърдие. Тъй мъдро и убедително му говорил Евстратий за Господа, за неизказаната благост, която подбудил Сина Божий да слезе на земята и да страда за Своите люде. Жестокият съдия скърбял и не спал цяла нощ. Желаейки да спаси Евстратий, той го молел да се поклони престорено на боговете и му обещавал дарове и почести, но Евстратий останал твърд. Той присъствал на смъртното наказание на младия войник Орест, който бил умъртвен на нагорещен одър. След това в тъмницата Евстратий бил утешен чрез посещението на севастийския епископ св. Власий, от когото приел св. Причастие. При това внезапна светлина осияла тъмницата и се чул глас от небето: \"Евстратие, ти добре се подвизава. Дойди на небесата да получиш приготвения ти венец!\"На другия ден св. мъченик радостно изслушал смъртната присъда. Колкото и да го уговарял Агриколай да спаси живота си чрез престорено отричане от вярата, Евстратий останал твърд и непоколебим, и бил осъден на изгаряне. Докато подготвяли всичко за смъртното наказание, той произнесъл молитвата, която и сега още се чете на съботната полунощница.След това, като се прекръстил и извикал: \"Господи Иисусе Христе, в ръцете Ти предавам моя дух\", св. мъченик влязъл в огнената пещ и тихо предал душата си. Св. епископ Власий взел тялото му, което останало неповредено в огъня, а също и тялото на св. Орест и на другите мъченици, и ги погребал благоговейно.Същия ден се чества паметта на св. девойка Лукия (Лучия), която прославила Бога в сицилийския град Сиракуза.В същия ден се почита паметта на новоканонизирания равноапостол преподобни Герман, роден в православна Русия, а се потрудил на Алеутските острови и Аляска, като проповядвал православието със слово и добродетелен пример. Починал блажено м 1837 година. ", "date": "2019.12.13", "title": "Св. мчци Евстратий, Авксентий, Евгений, Мардарий и Орест. Св. мчца Лукия девица"}
{"url": "http://www.cross.bg/travma-deteto-bliznakov-1620196.html", "text": "/КРОСС/  Детето, което беше блъснато от кола на НСО снощи, е в тежко, но стабилно състояние. Това съобщи д-р Славчо Близнаков, изпълнителен директор на УМБАЛ \"Св. Анна\" на извънреден брифинг тази сутрин. 14-годишното момче е с черепно-мозъчна травма, мозъчен отток, мозъчна контузия.То обаче е в съзнание, адекватно е. Има тежка лицево-челюстна травма - счупен нос и избити зъби. Детето е със счупена предмишница, гръдна и коремна травма, които са под наблюдение, тъй като може да предизвикат усложнения, обясни д-р Близнаков. По думите му, именно гръдната и коремната травма са най-притеснителни за медиците към момента.Изпълнителният директор на болницата допълни, че екипите на \"Света Анна\" са в непрекъснат контакт със специалистите от \"Пирогов\", които са лидери в детската травматология и при необходимост ще бъдат направени консултации за състоянието на детето. Сигналът за ПТП е постъпил в 19:55 ч снощи, детето е постъпило в Спешно отделение в 20:10 ч и веднага е било хоспитализирано. Направени са му всички необходими изследвания и е приведено към лечение, допълни д-р Близнаков. ", "date": "2019.12.13", "title": "Детето блъснато от кола на НСО е в стабилно състояние"}
{"url": "http://www.cross.bg/voiina-voiiski-amerikanski-1619975.html", "text": "/КРОСС/  615 г. - Започва понтификатът на папа Адеодат I.1002 г. - С благословията на крал Етелред II се извършва масово убийство на датчани, живеещи в Англия.1775 г. - Американска война за независимост: американски войски, командвани от Джордж Вашингтон, превземат Монреал.1851 г. - Започва да действа телеграфните връзки между Лондон и Париж, и между Москва и Петербург.1854 г. - На този ден стават две големи морски катастрофи: американският кораб New Era, при което загиват над 300 пътници и екипаж, и британският кораб Prince с над 500 жертви.1862 г. - Луис Карол записва в дневника си, че започва да пише за приключенията на известната си героиня Алиса.1907 г. - Във Франция е извършен пробен полет с въртолет, при което пилотът успява да се издигне на 2 метра.1912 г. - Балканската война: Българските войски влизат в Дедеагач.1913 г. - Сключен е мирен договор между Гърция и Османската империя, въз основа на който Гърция получава остров Крит и повечето острови в Егейско море.1923 г. - Започва използването на националния флаг на СССР, валиден до 25 декември 1991 г.1940 г. - В САЩ е изпитан първият джип на фирмата Willys Motor.1942 г. - Втората световна война: В хода на Морската битка при Гуадалканал американски и японски кораб влизат в ожесточен близък бой.1942 г. - Втората световна война: Британската армия овладява пристанищния град Тобрук (Източна Либия) след продължителни боеве с германско-италиански войски.1944 г. - Белгийското правителство взема решение за разоръжаване на организациите от Съпротивата.1945 г. - Генерал Шарл дьо Гол е избран за председател на Временното правителство на Франция.1953 г. - Албърт Кинг прави първите си записи в звукозаписното студио.1953 г. - Състои се премиера на известния струнен квартет на Дмитрий Шостакович.1954 г. - В Египет е извършен държавен преврат.1970 г. - Вследствие на циклон и цунами в Бангладеш загиват над 50 000 души.1971 г. - Американската космическа сонда Маринър 9 успешно навлиза в орбита около Марс и става първият космически апарат, който обикаля около друга планета.1974 г. - Палестинският лидер Ясер Арафат прави изявление пред Общо събрание на ООН, в което обявява израелския ционизъм като основна причина за конфликтите в региона.1984 г. - Във Флорида САЩ, карибския басейн и Мексико е наблюдавана окултация на звезда зад астероида 1 Церера.1985 г. - След 140-годишно затишие избухва вулкана Невадо дел Руиз (Колумбия), при което загиват над 20 000 души.1994 г. - В Швеция е проведен референдум за присъединяване на страната към Европейския съюз.2002 г. - Скупщината на Съюзна република Югославия ратифицира Дейтънското споразумение, като потвърждава, че Югославия няма териториални претенции към Босна и Херцеговина.2002 г. - Край бреговете на испанска Галиция потъва танкер със 70 хил. тона нефт, което предизвиква една от най-големите екологични катастрофи.2003 г. - В Китай започва приватизация на държавните предприятия.2004 г. - След едноседмични боеве с над 5000 бунтовници американски военни части постигат контрол в иракския град Фалуджа, но не успяват да заловят терориста Абу Мусаб ал-Заркауи.2011 г. - Италианският премиер Силвио Берлускони подава оставка, поради засилващата се обществена опозиция срещу него. ", "date": "2019.12.13", "title": "13 декември в историята"}
