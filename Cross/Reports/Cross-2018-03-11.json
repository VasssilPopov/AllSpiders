{"url": "http://www.cross.bg/deteto-intzidenta-pomosht-1569848.html", "text": "/КРОСС/ 11-годишно момче е ударено от кола в столицата. Детето било ударено от лек автомобил на кръстовището между булевардите „Петко Каравелов\" и „Аресналски\". Сигналът за инцидента е подаден малко преди 15 часа.Момчето не е с тежки наранявания, съобщи говорителят на Центъра за спешна медицинска помощ (ЦСМП) - София Катя Сунгарска.Детето е закарано в „Пирогов\", където да се проследи състоянието му. На 10-ата минута от подаването на сигнала екип на Спешна помощ е бил на мястото на инцидента.  ", "date": "2018.03.11", "title": "Кола помете дете с колело в столицата"}
{"url": "http://www.cross.bg/preliva-haiiredin-tzenova-1569849.html", "text": "/КРОСС/ Ситуацията в Хайредин постепенно се нормализира. Все пак бедственото положение остава в сила, коментира за Фокус Светлана Ценова, секретар на Община Хайредин.„Язовир „Рогозен\" 1 е пълен на 100%, но вече не прелива през преливника. В момента се извършват ремонтни дейности по него - инсталират се два сифона, които ще помогнат за по-бързото намаляване на нивото на язовира. Язовир „Бързина\" прелива с 8 куб.м./сек през преливника\", обясни Ценова.На територията на общината няма бедстващи или евакуирани хора. ", "date": "2018.03.11", "title": "Язовир Рогозен-1 е пълен на 100%, но вече не прелива"}
{"url": "http://www.cross.bg/makedoniya-borisov-bulgariya-1569844.html", "text": "/КРОСС/ Българският министър-председател няма да поднася извинение за депортирането на евреите от Вардарска Македония и Беломорска Тракия, тъй като българската държава и българският народ няма вина за онези драматични събития, пише Епицентър.бг.Утре премиерите на България и Македония Бойко Борисов и Зоран Заев откриват в Скопие мемориал и ще участват във възпоменателна церемония по повод 75-годишнината от депортирането на евреите от територията на днешна Република Македония. Двамата ще отдадат почит към паметта на онези 11 343 евреи от Македония, които през пролетта на 1943 година тръгнаха към лагерите на смъртта.Преди ден сайтът Клуб 3 пусна мълвата, че се очаква в Скопие Борисов да поднесе извинения за това, че България не е успяла да спаси тези 11 343 евреи от придадените към Третото българско царство по време на войната територии във Вардарска Македония и Егейска Тракия.\"Няма такова нещо. Не може да има извинение за нещо, за което няма вина\", заяви пред Епицентър.бг член на делегацията, която съпровожда премиера.Публикацията в Клуб 3 предизвика брожения след политиците и негативни коментари в социалните мрежи, които подчертават, че ако Борисов се извини, това би било огромна грешка, която ще има непоправими последици.Възникналото напрежение накара партията на Валери Симеонов да излезе с гневна декларация, напомняйки, че \"такова извинение и поемане на чужда вина и престъпления не е обсъждано нито на заседание на Министерския съвет, нито на Политическия съвет на коалицията ГЕРБ - ОП и не може да бъде позиция на изпълнителната власт на Република България!\"Извинението означава признание за вина, което води до компенсации. Това означава България да стане постоенен донор на Македония, което е абсурдно. За същото могат да претендират Сърбия и Гърция.И досега в някои македонски медии и исторически трактовки се прокарва обвинението, че България не е успяла да спре депортирането на тези 11 343-има души, както е спасила всичките свои 48 000 еврейски поданици. Истината е, че избитите евреи от Македония не са били български граждани - те са били германски военен трофей, поясни проф. Божидар Димитров. Българската държава не е имала възможност да окаже съпротива на депортацията от тези райони по време на хитлеристката окупация на Вардарска Македония и Егейска Тракия.Преди германското нападение над Югославия през април 1941 г., брооят на евреието във Вардарска Македония е 7762. Съгласно разпоредбите на Закона за защита на нацията те не са можели да получат българско гражданство. През март 1943 г. те са изпратени в концлагера Треблинка в окупираната от германците Полша, където са унищожени.\"Съжаляваме, скърбим за тях, но подвигът на българския народ не трябва да се омаловажава заради това. Горд съм, че съм потомък на такъв народ, който се е опълчил и е застанал с морал, смелост и твърдост за спасението на близо 50 000 свои граждани\", заяви снощи Борисов на церемония в Централната софийска синагога по повод 75-годишнината от уникалния акт на спасение на българските евреи по време на Втората световна война. Дълбок поклон към нашия народ от всички нас към тези поколения, които тогава са удържали\".Бойко Борисов е първият български министър-председател, който участва в отбелязването на годишнина от депортирането на евреите от територията на днешна Република Македония. В официалната българска делегация за церемонията са включени и представители на еврейската общност, се посочва в съобщението от \"Дондуков\" 1.  ", "date": "2018.03.11", "title": "Борисов нямало да се извинява за депоратирането на евреите от Македония"}
{"url": "http://www.cross.bg/pytin-vladimir-protzenta-1569835.html", "text": "/КРОСС/ Седмица преди президентските избори в Русия рейтингът на президента Владимир Путин е 69 процента, обяви Общоруският център за проучване на общественото мнение.Според проучването Путин може да събере до 73 процента от гласовете на вота идната неделя.В класацията следват Павел Грудинин от компартията със 7 на сто,  Владимир Жириновски с 5 процента. 2 на сто рейтинг, според това проучване, има Ксения Собчак, която е кандидат на \"Гражданска инициатива\". ", "date": "2018.03.11", "title": "Рейтингът на Владимир Путин е близо 70%"}
{"url": "http://www.cross.bg/nedeli-poveche-nedelya-1569845.html", "text": "/КРОСС/ Полски закон, забраняващ почти цялата търговия в неделя, влиза в сила, големите супермаркети и повечето търговци на дребно затвориха за първи път, откакто са въведени законите за либерални пазари през 90-те години след рухването на комунизма, съобщава \"Гардиън\".Законът е предложен от профсъюза \"Солидарност\", който счита, че служителите заслужават почивни дни в неделя и са намерили подкрепа на консервативната и про-католическата управляваща партия \"Право и справедливост\".Влиятелната католическа църква, към която принадлежат повече от 90% от поляците, приветства промяната.Новият закон в началото забранява търговията в две недели от месеца, след което до три недели през 2019 г. и накрая всички недели през 2020 г., освен седем изключения преди Великденските и Коледните празници.Опозиционни партии разглеждат промяната като атака срещу търговската свобода и предупреждават, че това ще доведе до загуба на работни места и по-специално до проблеми за студентите, които могат да работят само през почивните дни.Обединението на синдикатите All-Poland също се противопоставя, като твърди, че това ще принуди служителите да работят повече часове в петък и събота и че работата ще бъде по-трудна, защото ще има повече клиенти. В Унгария, друга бивша комунистическа страна, забраната за търговията в неделя, наложена през 2015 г., беше толкова непопулярна, че властите я отмениха следващата година.На други места в Европа обаче, включително Германия и Австрия, хората отдавна са свикнали с деня за търговска почивка и оценяват времето, което се освобождава в полза на семейството и приятелите им.Всеки, който нарушава новите правила, се наказва с глоба до 100 000 злоти, а повторните нарушители могат да бъдат осъдени и със затвор. \"Солидарност\" призова хората да докладват нарушителите на Националната инспекция по труда. ", "date": "2018.03.11", "title": "Въведоха неделната забрана за пазаруване в Полша"}
{"url": "http://www.cross.bg/front-marin-beshe-1569842.html", "text": "/КРОСС/ Марин льо Пен беше преизбрана днес с почти пълно единодушие за лидер на френския Национален фронт от 1500-те делегати на партийния конгрес в Лил, предаде АФП.49-годишната Льо Пен беше единственият кандидат за ръководния пост на крайнодясната партия и получи 100 процента „за\" от валидните бюлетини. При преброяването беше установено, че 2,87% от бюлетините са празни или невалидни.На последните президентски избори във Франция Марин льо Пен успя да достигне балотажа, където беше победена от Еманюел Макрон.Сега тя започва трети мандат като лидер на Националния фронт, чието ръководство пое през 2011 г. от баща си Жан-Мари льо Пен, основателя на партията.На конгреса в Лил днес бе решено със 79,7% гласове „за\" срещу 22,2% „против\" да бъде отнет статутът на Льо Пен-баща като почетен президент на партията.По-късно се очаква Марин льо Пен да предложи на делегатите и ново име на Националния фронт. ", "date": "2018.03.11", "title": "Марин льо Пен започва трети мандат като лидер на Националния фронт"}
{"url": "http://www.cross.bg/vitosha-avtobysi-komentiraha-1569838.html", "text": "/КРОСС/ Пътуването към Витоша продължава да е кошмар за столичани, които плащат най-високите данъци в държавата и се надяват да получат нормален транспорт до близката планина. За това сигнализират пред бтв възмутени данъкоплатци. Автобусите до Витоша отново са екстремно препълнени.Причината е, че интервалът между колите по линия 63 е около 40 минути. Пътниците, които успеят да се качат, пътуват в препълнен автобус, е немалка част се отказват и чакат следващия.Част от  редовно пътуващите  по този маршрут коментираха, че пътуването е мъчение и навалицата често отказва хората от разходки в планината. Колите по тази линия освен малки са и много стари.От Столичната община коментираха, че има допълнително автобуси по линията. Също, че се правят постоянно наблюдения и ако има повишение на потока от пътници, са готови да пуснат и резервни автобуси. ", "date": "2018.03.11", "title": "Столичани негодуват - автобусите за Витоша са претъпкани и малки"}
{"url": "http://www.cross.bg/migranti-osem-zadurzhani-1569831.html", "text": "/КРОСС/ Четирима български граждани бяха задържани в Македония за трафик на мигранти, съобщава Македонската информационна агенция.Четиримата са се опитали в събота да превозят с микробус осем нелегални мигранти от Афганистан и Шри Ланка през граничния пункт „Богородица\", но са били задържани от полицията.„При извършени допълнителни проверки на превозното средство от полицейски и митнически служители, в специално направен тайник в горната част на автомобила са отрити осем нелегални мигранти от мъжки пол, на възраст от 18 до 41 години. Петима от тях са от Шри Ланка и трима от Афганистан\", съобщиха от македонското вътрешно ведомство.Мигрантите са разкрили, че техните превозвачи са ги взели от Атина след заплащане на такса, като е трябвало да ги откарат до Италия. Четиримата мъже ще прекарат осем дни в ареста. ", "date": "2018.03.11", "title": "Арестуваха 4-ма българи в Македония за трафик на мигранти"}
{"url": "http://www.cross.bg/chast-golyama-nikoga-1569833.html", "text": "/КРОСС/ Голяма част от българите никога не са правили тест за ХИВ/СПИН, показва проучване на Изследователски център \"Тренд\". Проучването е по поръчка на организацията \"Здраве без граници\".55 процента от анкетираните заявяват, че не биха общували с ХИВ позитивен.Все още е висок делът на хората, които не знаят как могат да се заразят с ХИВ, е изводът от проучването. Данните показват, че се налага засилване на информационните кампании за болестта.  ", "date": "2018.03.11", "title": "Голяма част от българите никога не са правили тест за ХИВ/СПИН"}
{"url": "http://www.cross.bg/povecheto-rabotnitzi-pozitzii-1569830.html", "text": "/КРОСС/ Остава месец и половина преди първите летовници да пристигнат по Южното Черноморие. А хотелиерите са изправени пред трудната задача да намерят кадри с опит в туризма, които да гарантират качествено обслужване на почиващите.Глад за опитни служители има за всички позиции в хотели и ресторанти. По-опитните управители вече ще внасят кадри не само от Украйна, но и от Македония.Хотелиери разказват, че повечето кандидати се интересували единствено от размера на заплатата. Миналото лято в повечето обекти по Южното Черноморие възнагражденията скочиха с около 20%.В повечето хотели по морето са намерили начин да задържат дългогодишните си служители, като през зимата им плащат заплати или ги наемат като общи работници.Добрите готвачи са най-търсени, заплатите им стигат и до 2000 лева, камериерки могат да получат около 600 лева, администратори, спасители на басейни - до 800. Въпреки това, кандидати от България няма.Сроковете за пребиваване на чуждите работници обаче затруднява хотелиерите.Хотелиерите смятат още, че трябва да се облекчи режимът за работа на непълнолетни, както е в други европейски държави.Свободните позиции голяма част от заетите в бранша ще опитат да запълнят след проведените трудови борси в началото на април. Така обаче се очаква да се подбере неквалифициран персонал. ", "date": "2018.03.11", "title": "Хотелиери ще наемат работници от Украйна"}
{"url": "http://www.cross.bg/voda-metali-ekologichna-1569832.html", "text": "/КРОСС/ Видинската община Брегово е в бедствено положение заради високото ниво на река Тимок. Водоизточниците на града се намират край реката и вече са залети.Във водите на Тимок има стари замърсявания от тежки метали, повечето от мина в сръбския град Бор и има притеснения от екологична катастрофа. Възможно е да се замърси питейната вода, коментира пред БНР кметът на общината Милчо Лалов.\"Дано тези тежки метали да не проникнат в питейната вода, защото тогава ще стане екологична катастрофа. Аз искам превантивно органите на държавата да си свършат работата - да дойде РИОСВ-Монтана да вземат проби, да анализират и да кажат, има ли, или няма\", обясни кметът.Реката вече е до ръба на предпазната дига и в момента се разширява процеп в друга дига, за да може по-голямото количество вода да се върне обратно в реката. Двете диги са държавна собственост и се стопанисват от \"Напоителни системи\". ", "date": "2018.03.11", "title": "Видинската община Брегово е в бедствено положение"}
{"url": "http://www.cross.bg/bregovo-vodata-popov-1569834.html", "text": "/КРОСС/ „Проблемът с дигата на река Тимок до Брегово съществува от много години. Тя е държавна събственост и до този момент не са взети мерки за нейното обезопасяване\", това заяви народният представител от ПГ на „БСП за България\" Филип Попов, който е на кризисното мястото.„В момента има два основни проблема. Първият е, че дигата е подгизнала и застрашава от наводнение гражданите на Брегово. Кметът на града Милчо Лалов със собствени средства и усилията на общината, е осигурил техника, за да се пробие дигата, за да се оттече водата към р. Тимок.- Така ще спадне водното налягане. Има формиран и доброволчески отряд, който е в готовност за пълнене на чували с пясък, за да се предпази населеното място от покачващите се води. Основният - дълготраен проблем обаче е, че тези води, вероятно не са следствие само на снеготопенето, а и от изпускане на води от Сърбия\", добави той.По думите му, ако водите са минали през пречиствателната станция на „Мини бор\" в Сърбия, то те ще са наситени с тежки метали. „В момента помпените станции, които снабдяват Брегво с питейна вода, са залети. Това създава риск от екологична катастрофа в Брегово, ако същите проникнат във водата\", категоричен е Попов. Кметът е обявил бедствено положение и събира всички държавни институции. Освен това е поискал още рано тази сутрин да се вземат проби от водата. Към настоящия момент обаче не се знае, дали това е направено.  ", "date": "2018.03.11", "title": "Филип Попов: Брегово е пред екологична катастрофа"}
{"url": "http://www.cross.bg/ry-panagyurishte-masa-strelcha-1569836.html", "text": "/КРОСС/ Случаят е установен в резултат на подаден сигнал и предприети бързи действия на служители на РУ-Панагюрище и местното горско стопанствоПолицаи на РУ-Панагюрище реагирали своевременно на сигнал за неправомерно депониране на отпадни продукти и скална маса в горски площи. Съобщението за извършваната нерегламентирана дейност в горски територии, намиращи се в землището на Стрелча, било получено в полицията тази сутрин.Незабавно бил сформиран екип от полицейски служители и на местното горско стопанство. В резултат на предприетите действия, в района на рудник „Мали Кланидял\", където се извършва добив на пегматит, били засечени два камиона, в момент на изсипване на отпадъци от обработката на скалната маса. Районът бил извън контурите на мястото, където може да се извършва тази дейност съгласно концесионния договор. Според извършеното замерване с помощта на GPS-система и е установено, че отпадъците били депонирани в горска територия, намираща се в непосредствена близост и до вододайната зона на Стрелча. На мястото е извършен оглед от дежурна група при РУ-Панагюрище под ръководството на разследващ полицай.Двамата водачи на товарните автомобили са задържани за срок от 24 часа, а камионите - иззети, последвал е незабавен доклад и съгласуване на действията с дежурен прокурор от Районната прокуратура в средногорския град. Подадена е информация и към РИОСВ-Пазарджик. Работата по изясняване на всички обстоятелства около случая продължава, води се дознание за извършено престъпление по чл.236 от НК.  ", "date": "2018.03.11", "title": "Двама задържани за изхвърлени отпадъци и скална маса в гора край Стрелча"}
{"url": "http://www.cross.bg/cherven-bryag-ykrepvane-1569837.html", "text": "/КРОСС/ За укрепване на свлачището на входа за Червен бряг откъм Плевен е разработен проект за 10 милиона лева по информация на кмета на община Червен бряг инж. Данаил Вълов, съобщава БНТ. Той уточни, че решаването на този проблем е сред най-важните за община Червен бряг, защото е отлаган от години. Според инж. Вълов тези средства ще бъдат достатъчни за стабилно укрепване на свлачището.Кметът на Червен бряг е убеден, че общината ще получи подкрепата на МРРБ и МОСВ и не по-късно от април или началото на май реализацията на проекта ще започне.По идея на инж. Вълов още в предишния му кметски мандат (2007-2011 г.) е бил направен проект за укрепване на това свлачище, който е бил предвиден за изпълнение на три етапа. Тогава обаче са осигурени само около 1 милион лева, които са стигнали за изпълнение на отводняването.В новия си мандат кметът на Червен бряг е възложил преработване стария проект, така че укрепването да бъде извършено на ниво и проблемът да бъде решен окончателно. За целта е ангажиран екип от най-добрите в страната, с подкрепата на \"Геозащита\" - Плевен.  ", "date": "2018.03.11", "title": "10 милиона лева ще струва укрепването на свлачище край Плевен"}
{"url": "http://www.cross.bg/nikolaii-bate-spodelya-1569839.html", "text": "/КРОСС/ Стотици близки, колеги и приятели, си взеха последно „сбогом\" с актьора Николай Николаев, известен като Бате Николай, предава \"Дарик\". Освен като актьор той е познат и като водещ на детското предаване „Сладкарница Захарно петле\" и като клоун в цирка. А малките пациенти на \"Пирогов\" ще запомнят Бате Николай като \"професор Коко\" от \"Клиниката по смехотерапия\".За мен той беше човекът - театър, споделя музикантът Георги Кукудов, приятел на Бате Николай от студентските години. „Няма нещо от театралното изкуство, до което той да не се докосна - театър, шоу програми, цирк. За мен той е най-синтетичният български актьор. Човек с една голяма душа, която раздаде на хората и смятам, че в съзнанието на три поколения той е оставил своя паметник\", каза Кукудов.Бате Николай беше роден благородник, радваше се на всичко и аз се заразявах от добрината му, каза за него актьорът и режисьор Стефан Стайчев. „Излизаме от театъра, няма да го забравя, вижда дечица между колите и взима едно след друго да ги прегръща. И един наш колега го пита дали ги познава, а той отговори, че не е нужно да ги познава, те просто са деца\", спомни си Стайчев.Предан на театъра и на изкуството, човек с изумително чувство за хумор, така ще го запомни актрисата Мара Чапанова: „Беше любопитен към живота, затова не остаря. Най-възхитително е това, което той продължи да прави за децата в Пирогов\".Последно сбогом с Бате Николай си взе и неговият колега, но и голям приятел Павел Попандов: „Той направи това, което малцина от нас могат да направят - тежко болен да отиде в болницата при тежко болни деца, за да върне усмивката им\".Хората много го обичаха, защото целият се раздаваше за това те да са щастливи и да се усмихват, споделя актьорът Славчо Пеев. „Беше една личност, която искаше да дава усмивки на хората\", каза той. ", "date": "2018.03.11", "title": "Стотици хора си взеха последно сбогом с обичания Бате Николай"}
{"url": "http://www.cross.bg/rysiya-krim-nikoga-1569840.html", "text": "/КРОСС/ Президентът на Русия Владимир Путин обяви в интервю за предстоящия филм за него на Андрей Кондрашов, че Москва никога няма да върне Крим обратно на Украйна, съобщават руските медии.В отговор на въпрос дали има вероятност Русия да предаде Крим на Украйна някога в бъдещето, Путин отсякъл: \"За какво говорите? Такива обстоятелства не съществуват и никога няма да съществуват.\"Русия анексира Крим през 2014 г. след украинската революция на Майдана в Киев. Полуостровът стана част от Руската империя в края на XVIII век и принадлежи на Русия до 1954 г., когато съветските депутати го прехвърлиха на Украинската съветска социалистическа република, която беше част от Съветския съюз.  ", "date": "2018.03.11", "title": "Русия никога няма да върне Крим на Украйна, отсече Путин"}
{"url": "http://www.cross.bg/germanski-ybezhishte-vutreshen-1569841.html", "text": "/КРОСС/ Бъдещият германски вътрешен министър обещава повече твърдост към мигрантите и да ускори депортирането на отхвърлените търсещи убежище, след като поеме поста си следващата седмица, съобщава АП.Хорст Зийхофер, който все още е губернатор на Бавария коментира, че иска да приложи \"план за ускорени процедури за убежище и последващи депортации\". Той е част от кабинета на германския канцлер Ангела Меркел, който ще положи клетва в сряда.\"Ние искаме да останем космополитна и либерална държава, но когато става дума за сигурността на нашите граждани, ние се нуждаем от силна държава\", коментира Зийхофер. ", "date": "2018.03.11", "title": "Бъдещият германски вътрешен министър обещава повече твърдост към мигрантите"}
{"url": "http://www.cross.bg/firma-stava-krust-1569828.html", "text": "/КРОСС/ Оръжейна фирма е регистрирана и има офиси в централата на една от най-влиятелните хуманитарни организации у нас - Българския червен кръст. За парадокса и възможните последици от него става ясно в репортаж на NOVA.БЧК съжителства с оръжейната фирма от момента, в който става собственик на сградата в столичния квартал „Лозенец\".Председателят на организацията Христо Григоров обясни, че за БЧК нямало значение на каква компания отдава офиси под наем.„Нас ни интересува финансовият ресурс, който получаваме. Този финансов ресурс - казвам, го връщаме\", заяви Григоров. От организацията обаче отказаха да предоставят на NOVA договора за наем. Не казаха и за какво се използват приходите от него.На четвъртия етаж, където се намира оръжейната фирмата, няма табела. Адресът фигурира и в официалната регистрация на дружеството.В същото време от договори за наем, регистрирани в Агенцията по вписванията, става ясно, че евентуални отношения на хуманитарната организация с оръжейна фирма биха представлявали риск за имиджа и репутацията на БЧК.Правилата на Международния комитет на Червения кръст са категорични: комитетът нито търси, нито приема подкрепа от компании, произвеждащи или търгуващи с оръжие. Организацията е основоположник на международното хуманитарно право.От Международната федерация на Червения кръст, към която принадлежи и БЧК, не пожелаха да коментират казуса. ", "date": "2018.03.11", "title": "Оръжейна фирма с офиси в централата на БЧК в София"}
{"url": "http://www.cross.bg/sdelkata-dinkov-beshe-1569827.html", "text": "/КРОСС/ Подписка с искане държавата да отмени сделката за ЧЕЗ започна БСП и в Свиленград. Стартът й беше даден на 9 март със среща с народния представител Никола Динков.Той припомни на хората хронологията на скандала, започнал на 22 февруари, когато беше оповестено намерението на Надзорния съвет на чешката компания ЧЕЗ да продаде активите си в България на никому неизвестното до момента дружество \"Инерком\", собственост на Гинка Върбакова. От трите енергоразпределителни дружества, опериращи в страната, ЧЕЗ има най-голям брой абонати, а годишният оборот на компанията достига 1,8 млрд. лв.\"Тази сделка е най-големият скандал от началото на мандата на кабинета Борисов. Предприетите от управляващите действия и изказвания - по всички личи, че са ходове на отчаянието\", каза Динков. По думите му, след декларираното намерение на правителството да се включи в сделката е последвала серия от противоречиви изказвания на управляващите. От една страна - за придобиване на 34% от ЧЕЗ, а от друга - против влизането на държавата в сделката, тъй като тя има своите контролни органи в лицето на КЕВР, с които да държи цената на тока поносима за населението. \"С тези противоречини изказвания, умишлено започват да се размиват нещата, не се атакува вече бъдещата собственост на сделката\", категоричен беше Динков.\"67% от дружеството бяха приватизирани през 2004 г. по време на управлението на Симеон Сакскобургготски, а останалите 33% през 2012 г. при Бойко Борисов. 34% е блокиращата квота, съгласно договора за управление\", припомни депутатът. Тя обаче не касае всички въпроси\", обясни още той. \"Позицията на БСП е за разваляне на сделката с „Инерком\" и 100% изкупуване на ЧЕЗ,\" заяви Никола Динков като призова гражданите да подкрепят подписката.Подипската за разваляне на сделката с ЧЕЗ ще продължи и през следващите няколко дни. Всеки, който желае да я подкрепи, може да намери информация в общинския съвет на партията.  ", "date": "2018.03.11", "title": "Свиленград се включи в подписката за разваляне на сделката с ЧЕЗ"}
{"url": "http://www.cross.bg/kompaniya-leva-inerkom-1569825.html", "text": "/КРОСС/ \"Инерком\" е компания с десетгодишен опит в енергетиката и активи за 100 млн. лева. Чешката държава ни провери много внимателно. Абсурдно е да се мисли, че би продала бизнеса си на фирма фантом. Това заявяват в интервю за \"Гласове\" Милена Стоева, председател на Съвета на директорите на \"Инерком България\" ЕАД, и Веселин Захариев, финансов консултант по сделката с ЧЕЗ.\"Ние сме изключително чиста компания, която се занимава с чиста енергия.  Имаме ясен бизнес, който е много лесно проследим. \"Инерком\" е група от дружества, които произвеждат слънчева енергия, реализират проекти за повишаване на енергийната ефективност, извършват строителство, включително и на енергийна инфраструктура. Това е иновативна и много динамична компания. Целта ни е да има голямо развитие\", заявява Веселин Захариев, финансов консултант по сделката за закупуването на българските активи на ЧЕЗ.Той обяснява, че екипът на компанията подходил много сериозно, за да спечели сред тежката конкуренция. Имало  множество рундове, множество оферти, дълги преговори - както по отношение на договора и условията по него, по цената, така и по отношение на това, кой е купувачът. За ЧЕЗ били важни две неща според Захариев: - на първо място - на каква цена ще продаде активите си; -  на второ място - на кого ще ги продаде.„Те са най-голямата компания в Чехия, търгувана на борсата и със 70 процента държавно участие. Не могат да си позволят да продадат на който и да е. ЧЕЗ направи много дълги и сериозни проверки на кандидатите. Мислите ли, че щяхме да успеем, ако не бяхме издържали този тест?\", казва Захариев. По думите му за ЧЕЗ имало редица стратегически съображения, които очевидно са били важни за сключването на сделката, а \"Инерком\", като опитен екип, добре се подготвил. \"Написахме си домашното. Убедихме ги, че сме партньор, с който могат да работят, убедихме ги, че имаме финансиране, което ще помогне за затварянето на сделката, дадохме цена, която беше приемлива както за тях, така и за нас. Преговорите се водили в Прага по чешкото право и продължили повече от година. Договорът бил подписан по английското право, обяснява Милена Стоева.На въпроса дали новосъздадена компания с 50 хил. лева капитал, каквато е \"Инерком\", може да управлява толкова голям бизнес, от Инерком отговарят, че \"повечето акционерни дружества в България се регистрират с капитал от 50 хил. лева. Това е изискването по Търговския закон. Това не означава, че ние с 50 хил. лева купуваме този бизнес. Освен това ЧЕЗ не струва 2,2 милиарда, колкото са приходите на всички дружества, а цената очевидно е много по-ниска. Истината е по средата. \"Инерком\" не е малка компания за България. Говорим за дружества, които имат активи за 100 млн. лева. За нашата страна това е съвсем прилична по големина компания\", смята Захариев.„Годишният ни оборот е около 50 милиона лева и по предварителни данни за отчета за 2017 г.печалбата ни ще е около 10 млн. лева\", пояснява Милена Стоева.  ", "date": "2018.03.11", "title": "“Инерком”: Ние сме чиста компания, която се занимава с чиста енергия"}
{"url": "http://www.cross.bg/svilenski-sdelkata-bulgariya-1569826.html", "text": "/КРОСС/ С характеристиките за руския патриарх, Валери Симеонов ни вкара в международен скандал„Ние сме против порочната сделка с ЧЕЗ. Предлагаме да бъде прекратена и България да участва на пазарен принцип за изкупуване на целия дял на дружеството. Ако сега се включим в сделката с Гинка Върбакова, държавата ще я легитимира пред другите страни и чуждите банки.\" Това заяви по БНР народният представител от ПГ на „БСП за България\" Георги Свиленски. Той добави, че скандалът е сътворен от министър - председателя Бойко Борисов, който през цялото време се е правил, че не знае нищо по казуса. „Службите са на негово подчинение. Трябваше да си хвърли оставката, ако не е знаел. Държавата се продава, а докладите на службите са някъде по коридорите му. Защо ни е министър-председател, само да се среща с Върбакова в МС и да я праща от името на България да преговаря в Чехия ли\", попита още той. Свиленски добави, че с националната подписка за разваляне на сделката с ЧЕЗ, народът ще си каже тежката дума.По темата за провелия се през седмицата протест срещу сделката с ЧЕЗ, Свиленски коментира, че е некоректно да се правят спекулации, дали БСП го организира и колко автобуси са докарали хората. „Когато има протест и хората искат от страната да дойдат, с какво да го направят? С вертолети и самолети ли? Мероприятията на ГЕРБ пълнят с автобуси паркинга на Арена-Армеец. Защо се набляга как са дошли, а не защо?\", попита той. Свиленски добави, че хората са имали ясни искания към властта, а именно - сделката с ЧЕЗ да не се случи.„С характеристиките, които направи на руския патриарх, българският вицепремиер Валери Симеонов вкара страната ни в международен скандал. Това беше недопустимо. Затова ние ясно заявихме, че единственият изход от тази ситуация е оставката му\", каза Георги Свиленски. ", "date": "2018.03.11", "title": "Георги Свиленски: Защо ни е премиер, който праща Върбакова от името на България в Чехия? "}
{"url": "http://www.cross.bg/mita-trump-amerikanskite-1569829.html", "text": "/КРОСС/ Президентът на САЩ Доналд Тръмп заяви, че ще спести на Европейския съюз митата върху стоманата и алуминия, ако ЕС се откаже от бариерите, които издига пред американските стоки, предаде Франс прес.Огласените от Тръмп мита от 25 процента върху вносната стомана и от 10 процента върху вноса на алуминий се оспорват от европейските и от други търговски партньори на САЩ като Япония. Те обаче не бяха удовлетворени от вчерашните разговори в Брюксел.\"Европейският съюз, чудесни страни, които се отнасят зле със САЩ в търговията, се оплакват от митата върху стоманата и алуминия. Ако те се откажат от ужасните си пречки и мита върху американските стоки, ние ще се откажем от нашите. Ако ли не, ще въведем мита за колите и т.н. Справедливо!\", написа президентът в Туитър.Европейците изразиха вчера разочарованието си пред постоянния търговски представител на САЩ Робърт Лайтхайзър, който беше в Брюксел за отдавна планирана среща с европейския комисар за търговията Сесилия Малмстрьом и японския министър на икономиката Хирошиге Секо. ЕС, както и Япония, иска да бъде освободена от американските мита.\"Дискусията беше откровена, но не получихме яснота за процедурата за освобождаване и следващата седмица разговорите ще продължат\", съобщи Малмстрьом в акаунта си в Туитър след срещата, продължила около четири часа.", "date": "2018.03.11", "title": "Тръмп към ЕС: Ще се откажем от нашите мита, ако вие се откажете от вашите"}
{"url": "http://www.cross.bg/neizbezhnata-samootbrana-haralampiev-1569821.html", "text": "/КРОСС/ Юридическо лицемерие би била промяна в Наказателния кодекс (НК) за неизбежната самоотбрана, сега текстът е перфектен.Това коментира адвокат Хари Харалампиев по повод идеята да се подготвят промени в НК във връзка с казуса на д-р Иван Димитров, който преди дни застреля Жоро Плъха в Пловдив, което накара премиера да нареди прецизиране на законовите текстове за неизбежната самоотбрана, след като се проведоха протестни демонстрации в защита на стореното от доктора и с искане за разширяване на неизбежната самоотбрана.На въпрос как се доказват смекчаващите вината обстоятелства като уплах и смущение, той обясни, че уплахът и смущението са състояния, които пречат на нападнатия правилно да оцени обстановката и да има адекватно поведение и се установяват от експерт психолог.Адвокат Харалампиев настоя, че не трябва да се допуска правосъдие под уличен диктат. ", "date": "2018.03.11", "title": "Адвокат: Промяна в НК под уличен диктат би била юридическо лицемерие"}
{"url": "http://www.cross.bg/pargov-kaloyan-dnes-1569820.html", "text": "/КРОСС/ \"Наш дълг е да разказваме с гордост на новите поколения за онзи акт на хуманност, който българският народ извършва преди 75 години със спасяването на над 50 000 български евреи от депортация\". Това заяви лидерът на БСП - София Калоян Паргов след като разговаря с президента на Световния еврейски конгрес Роналд Лаудер. Това стана след възпоменателната церемония в Централната софийска синагога по повод един от най-светлите исторически моменти в българската история.\"Отбелязването на тази годишнина с редица събития през цялата 2018 година е знак за историческа памет, коментира още Калоян Паргов. - Тази памет е добър знак за бъдещето. Защото знаем, че забравата на историята е тежка присъда за един народ. Отказът на българите да извършат онзи варварски акт в един от най-мрачните периоди в европейската история, когато континентът е подчинен от нацисткия ботуш, е героичен акт\".Според Калоян Паргов историческата памет е изключително необходима на България днес предвид все по-настойчивите опити да бъде възродена фашистката идеология. „Свидетели сме на прояви, като провеждането на „Луковмарш, които будят тревога, добави той. - Затова е наш дълг непрекъснато да припомняме и да разказваме на новите поколения, включително и в учебниците за средно образование, за онези исторически събития. Никой няма право да си позволява да изкривява историческите факти. Не бива да отричат наличието на фашизъм и антисемитизъм в България през Втората световна война, тъй като това са доказани исторически факти. 75-годишнината, която честваме сега, е доказателство за съществуването на антифашистка съпротива.Калоян Паргов е категоричен, че опитите в последните години да бъдат изкривени историческите факти с егоистичната цел да угодят на някакви дребни политически интереси са много опасни. „Последиците от подобни действия са непредсказуеми, убеден е той. - Втората световна война е жесток пример за това. Защото преди да избухне тя е имало ясни сигнали, за които всички са били глухи и слепи. Тези сигнали ги забелязваме и днес - постепенно зараждаща се омраза, нетолерантност, ксенофобия... Затова сме длъжни да проявяваме нетърпимост към тези прояви днес. За да не допуснем същата грешка, която Европа направи преди повече от 75 години. А последиците бяха пагубни за всички\". ", "date": "2018.03.11", "title": "Калоян Паргов: Длъжни сме да говорим с гордост за спасяването на българските евреи"}
{"url": "http://www.cross.bg/godini-predizvika-mesta-1569824.html", "text": "/КРОСС/ С минута мълчание днес в Япония в 14:46 ч. местно време (07:46 българско) бе почетена паметта на загиналите в катастрофалното земетресение на 11 март 2011 г. Именно в този час точно преди седем години започна подземният трус с магнитуд 9,0, който предизвика и разрушително цунами, отнело живота на над 18 000 души, предадоха осведомителните агенции.Породената от земетресението колосална приливна вълна на практика унищожи много населени места в три североизточни префектури, а предизвика и авария в АЕЦ \"Фукушима-1\" и радиоактивно заразяване.На възпоменателна церемония в Токио с участието на представители на императорския двор и на дипломатическия корпус премиерът Шиндзо Абе каза, че стихийните бедствия са проблем на цялата международна общност.Той обеща правителството да продължи да работи за това всички пострадали от бедствието да могат да се върнат към обичайния си живот.За седемте години след катастрофата целият североизточен район на страната бе почти изцяло построен наново.Но все още към 73 хиляди човека не могат да се върнат по родните си места от съображения за сигурност. ", "date": "2018.03.11", "title": "7 години от опустошителното земетресение в Япония"}
{"url": "http://www.cross.bg/hurli-vecher-model-1569822.html", "text": "/КРОСС/ Британската актриса и модел Елизабет Хърли обяви, че семейството й е изправено пред „тежки времена\", след като нейният 21-годишен племенник Майлс бил ранен при нападение на улицата.„Той е многократно намушкан с нож в брутална атака в Лондон в четвъртък вечер\", написа Хърли в Twitter.Британските медии съобщават, че пострадалият младеж работи като модел.Полицията не съобщи имена, но потвърди, че двама 21-годишни младежи са били ранени по време на нападение в близост до лондонския „Батърси Парк\" във въпросната вечер. Смята се, че атаката е извършена от група мъже, които избягали с кола.По информация на Би Би Си състоянието на племенника на Хърли не е критично. ", "date": "2018.03.11", "title": "Намушкаха с нож племенника на Елизабет Хърли"}
{"url": "http://www.cross.bg/sdelkata-ivanov-nikakuv-1569823.html", "text": "/КРОСС/ Сделката за ЧЕЗ по никакъв начин няма да е причина за повишаване на цената на тока. Това заяви категорично в предаването „Неделя 150\" председателят на Комисията за енергийно и водно регулиране Иван Иванов и обясни:„Сключването на такава сделка, независимо кой е купувачът, по никакъв начин не влия върху цената на електроенергията. Тя се определя по ясна методика. В случая няма никакъв ценообразуващ елемент, свързан с прехвърляне на акции. /.../ В ценообразуващите елементи ние по никакъв начин няма да включим нито обслужването на кредита на привлечения капитал, нито плащането на лихвите по него. Това е работа на съответния собственик. Няма никакви основания и притеснения за повишаване на цените. Крайно време е тази истерия да бъде прекратена\".Прехвърляне на акции от ЧЕЗ към „Инерком\" не може да бъде проверявано от Комисията за енергийно и водно регулиране, преди финализирането на сделката, подчерта още Иванов. Контролът преди сключване на сделката трябва да се осъществи по параметри, които не са в правомощията на КЕРВ, категоричен бе той и обясни какви са възможностите на ръководената от него комисия:„Ние се произнасяме в два изрично разписани случая. Когато се извършва разпореждане с имущество, с което се осъществява лицензионна дейност на едно енергийно дружество. Няма подобна хипотеза, защото имуществото на лицензираните дружества ЧЕЗ „Електро\" - България и ЧЕЗ „Разпределение\" - България остава в цялост. Вторият случай, в който може да се произнесем, е когато се извършват други сделки - те са изрично изброени, 4 на брой, в чл. 92 от Наредбата, но само в случаи, когато сделката се осъществява от лицензиант, а лицензиантите са ЧЕЗ „Електро\" и ЧЕЗ „Разпределение\". При това, за да се произнесе Комисията, трябва да постъпи, съгласно процедурата, заявление от тези дружества и ние в едномесечен срок се произнасяме. Няма съмнение, че ако след финализиране на сделката в един бъдещ момент подобно заявление постъпи в КЕВР, ние ще се произнесем, за да защитим обществения интерес.Според Иванов КЕВР се включва в този скандал по две причини - или непознаване на закона, или търсене на необходимия грешник. Той е категоричен, че регулаторът си изпълнява стриктно задълженията. В подкрепа на твърдението си той посочи: \"В последните 3 години около 13 млн. лв. са санкциите, които КЕРВ е наложила на трите разпределителни дружества\".Относно промените във връзка с разширяване на правомощията на КЕВР, готвени от Обединените патриоти, Иванов коментира: Приемането само на този текст не го прави работещ. Към него трябва задължително да има текстове, които да разпишат критериите, по които ние се произнасяме, рамката на нашето произнасяне, за да не бъде то субективно. Трябва да се разпише много ясно какви са задълженията на другите служби. За да може ние да бъдем финално произнасящата се институция преди подписване на сделката, трябва да разполагаме с информация от всички служби, които могат да бъдат полезни за изясняване на ситуацията. Само в този текст - това е преяждане с власт на регулатора. Аз искам да пазя авторитета му във функциите, които са му зададени по закон\". ", "date": "2018.03.11", "title": "КЕВР: Няма да има поскъпване на тока заради сделката за ЧЕЗ"}
{"url": "http://www.cross.bg/zhertvite-grad-gyta-1569810.html", "text": "/КРОСС/ Броят на цивилните жертви в 20-дневната офанзива на сирийската армия в бунтовническия анклав Източна Гута надхвърли 1 000, съобщи Сирийският център за наблюдение на човешките права. Сред жертвите са повече от 200 деца, хиляди са ранени.Голяма част от загиналите са от град Дума, който днес бе обкръжен от силите на режима, също както и близкият град Хараста.Бунтовниците отрекоха съобщенията за успехите на армията, но държавната телевизия излъчи репортаж от завзетите територии.На 24 февруари Съветът за сигурност на ООН поиска спиране на огъня, но сирийският президент Башар Асад продължи настъплението. Крайната цел е прочистване на околностите на Дамаск от бунтовнически групировки, обвинявани, че обстрелват сирийската столица.  ", "date": "2018.03.11", "title": "Хиляда са вече жертвите на офанзивата в Източна Гута"}
{"url": "http://www.cross.bg/durzhavata-grazhdani-sdelkata-1569812.html", "text": "/КРОСС/  Над 700 граждани се подписаха в Казанлък в подписката за разваляне на сделката за ЧЕЗ България, стартирала първа в Града на розите. Жителите на Казанлък се включиха в националната  гражданска инициатива с искането  държавата да отмени сделката.„Кажете ни какво остава скрито за нас, ту има документи - ту  няма, говори се за арбитраж, за претенции срещу държавата ни,  всичко това  ще тежи на нас, българите, затова сме тук, за да кажем „стига\", с тези думи множество граждани посрещнаха зам.-председателя на ПГ „БСП за България\" Драгомир Стойнев и депутатите Донка Симеонова и Георги Гьоков на една от централните казанлъшки улици.„Тази сделка е пример на едно голямо задкулисие, явно е, че този, който вземе тази сделка, ще работи против държавата и ще свидетелства за чешката компания на големия арбитраж, който ЧЕЗ водят. Това показва, че държавата просто липсва и ние искаме народът да се събуди. Тази сделка трябва да бъде отменена и държавата отново и изцяло да си върне контрола  без да има други акционери върху електроразпределителното дружество\",  каза Стойнев. Според него все едно местната гумаджийница да купи БМВ, случаят е аналогичен - една малка фирма, без история, никой не я знае, и изведнъж купува едно от големите енергийни предприятия в страната.„Затова ние искаме да застанем заедно, да покажем че има държава, има народ, който не може повече да търпи подобни своеволия на управляващите, които зад  гърба на българските граждани, правят далавери, да се подпишем и да кажем НЕ!\", категорични са народните представители. Те благодариха на гражданите, на младите, на общинските съветници  на левицата и на социалистите  за инициативността и активността им. По думите на депутати и граждани държавата може да бъде добър стопанин, но лошото е, когато се обвързва с мафията - „Да спрем паралелната държава, като будни български граждани, които искаме да има справедливост\". „Тази подписка става мащабна в цялата страна, защото, ако днес е ЧЕЗ, утре може да са другите дружества, и това е част от държавната ни сигурност\", категорични са  депутатите.  ", "date": "2018.03.11", "title": "Над 700 казанлъчани, заедно с Драгомир Стойнев,  са  против сделката за ЧЕЗ България"}
{"url": "http://www.cross.bg/bezos-dolara-miliarda-1569813.html", "text": "/КРОСС/ Притежателят на Amazon Джеф Безос е най-богатия човек в света. С повишаване стойността на акциите на Amazon с 60 процента през последната година личното богатство на 54-годишния Безос се удвои до повече от 110 милиарда долара, предава Франс прес.Той задмина Бил Гейтс тази седмица по данните на списание Forbes, който разполага с 90 милиарда долара. „Винаги трябва да гледаш напред в бъдещето, ако не гледаш напред, бъдещето ще победи, винаги\", казва Безос.Джеф Безос има и други интереси освен компютърните технологии. „Човечеството е толкова напреднало технологично, че може да създава не само невероятни чудеса, но и проблеми с мащабите на цивилизации\".Той инвестира 42 милиона долара за построяване на 150-метров часовник, който може да работи точно десет хиляди години и се захранва с геотермална енергия.  ", "date": "2018.03.11", "title": "Безос изпревари Бил Гейтс по богатство и вече е №1 в света"}
{"url": "http://www.cross.bg/durzhavata-mirchev-chenchev-1569814.html", "text": "/КРОСС/ Жители на Скравена се включиха в подписката срещу продажбата на ЧЕЗ. С тях се срещнаха народните представители от ПГ на \"БСП за България\" Стоян Мирчев и Иван Ченчев. „Парламентарната ни група иска с подписката на „Национална гражданска инициатива държавата да отмени сделката ЧЕЗ България\", да отстоява държавата, която да се върне в услуга на гражданите\".  Това каза Иван Ченчев по време на среща с членове и симпатизанти на БСП в Скравена. „Тук не става въпрос за никаква национализация. С нужните законови мерки, държавата е необходимо да си придобие контрола, защото тук става въпрос за национална сигурност\", добави Ченчев и припомни как управляващите са спрели проекта „Белене\".\"Политически ни опоненти се опитват да внушат, че това е една частна сделка между два частни субекта. Ние не искаме Гинка да благоволи да отстъпи от нейния дял и  да влезе държавата, наясно между какви субекти влиза-някакви офшорки и Гинка\", коментира казуса народният представител Иван Ченчев.„Политиката на ГЕРБ и Бойко Борисов е омръзнала на хората и те казаха на протеста „До тук!\". Така депутатът Стоян Мирчев обобщи резултата от народното недоволство пред Министерския съвет  преди дни. „С подписката искаме да кажем, че държавата трябва да стъпи там, където й е мястото. Може би връщането на ЧЕЗ е първата крачка, защото ако държавата няма собствени източници на приходи, освен данъците, тя няма как да изгради нормална социална система, система на здравеопазването, на образованието и т.н.\", посочи Мирчев. По думите му сделката с ЧЕЗ е събудила редица притеснения. Според последните социологически проучвания- над 80 % от хората казват, че тази сделка не трябва да я има\",  посочи Мирчев. Според него позицията на БСП отговаря на позицията на  мнозинството българи. Депутатът заяви, че Унгария е национализирала електроразпределителните дружества. „Ние не искаме това, ние искаме, на чисто пазарен принцип, държавата да се върне. От самото начало на скандала Бойко Борисов от сутрин до вечер ръси лъжи. Това означава, че той е пряко обвързан с тази сделка и се чуди как да си прикрие следите\", коментира Мирчев. ", "date": "2018.03.11", "title": "Жители от Скравена се включиха в подписката срещу продажбата на ЧЕЗ"}
{"url": "http://www.cross.bg/gradove-imoti-tzenite-1569816.html", "text": "/КРОСС/ Цените на имотите в цялата страна бележат плавен ръст от 6% до 8%. Ръстът се отчита в големите градове, отбеляза той, докато в малките градове той е доста по-нисък. Заради спада на лихвите по кредитите търсенето на имоти се е увеличило, каза пред БНТ Калоян Богданов, маркетинг мениджър в агенция за недвижими имоти.Цените на наемите също вървят нагоре, подчерта той, особено на местата с аутсорсинг и IT компании. Повишаването на цените се дължи отчасти и на директните полети на нискотарифни компании до големите градове в България.Като цяло, лихвите по кредитите са на едно ниско историческо ниво. Така или иначе заплатите плавно вървят нагоре. На последно място, от години има интерес към големите градове, който води до много хора, които желаят да се установят там, коментира Богданов.Имотите във Варна са поскъпнали средно с 5% за година, показват данните на Националния статистически институт.Градът е сред петте в страната, в които се наблюдава ръст на реализираните сделки. Купувачите на имоти са предимно българи или сънародници, които живеят в чужбина и са решили да се приберат в родината си. Чужденците, предимно руснаци и англичани, също проявяват интерес към покупката на апартамент във Варна.Семействата предпочитат да закупуват жилища тип ново строителство пред панелното. Специално за Варна търсенето на нов дом е във всички райони на града.Най-голям е интересът на инвеститорите към апартаментите с една и две спални - двустайните и тристайните, коментира Добромир Ганев от Национално сдружение Недвижими имоти.Водещо при закупуването на имот е и неговата цена. За Варна разликата между центъра и крайните квартали може да бъде двойна. Цените варират от 400 евро в по-отдалечените квартали до 1500 евро в централната градска част.Заедно със скока на цените се наблюдава и появата измама с фалшиви обяви - за да осъщестят сделка, някои от брокерите посочват по-ниска цена за имота без знанието на собственика. Така обявата излиза сред първите резултати при търсене в интернет.  ", "date": "2018.03.11", "title": "Цените на имотите в страната бележат ръст от 6 до 8 процента"}
{"url": "http://www.cross.bg/kinzhal-raketa-rysiya-1569815.html", "text": "/КРОСС/ Русия изпробва успешно хиперзвуковите ракети „Кинжал\", предава ТАСС.Изтребител-прехващач МиГ-31 на Военнокосмическите сили на Русия е изпълнил учебно-боен пуск на хиперзвукова аеробалистична ракета „Кинжал\", която е попаднала в целта на полигона, съобщава Министерство на отбраната на Руската федерация.Самолетът е излетял от летище в Южния военен окръг в рамките на опитно-бойно дежурство. „Пускът е минал нормално и хиперзвуковата ракета е поразила целта на полигона\", се казва в съобщението.Комплексът „Кинжал\" е предназначен за унищожение на наземни и морски цели. Създаден е на база на самолета МиГ-31, който е снабден с високоточна хиперзвукова ракета, която гарантира нанасяне на удари по цели разположени на повече от 2 000 километра без да попада в обсега на противниковата противовъздушна отбрана.  ", "date": "2018.03.11", "title": "Русия изпробва успешно хиперзвуковите ракети „Кинжал“"}
{"url": "http://www.cross.bg/ychenitzi-grad-obychenie-1569818.html", "text": "/КРОСС/ „БДЖ-Пътнически превози\" ЕООД реализира множество инициативи за привличане на млади кадри. Една от тях е подписаното партньорско споразумение с Професионалната гимназия по механизация на селското стопанство в град Мездра за разкриване на нови паралелки. От есента ученици, завършили VII клас, ще могат да кандидатстват в железничарския град за дуална форма на обучение: „Техник по железопътна техника\", специалност „Локомотиви и вагони\" и професия „Електротехник\", специалност „Електрообзавеждане на железопътна техника\". Тийнеджърите ще могат да се възползват и от стипендиантски програми, възможности за преквалификация след дипломирането за други правоспособности и продължаващо обучение във висшите училища.През месец март HR-екипът на „БДЖ-Пътнически превози\" ЕООД ще участва в инициативата „Национални дни на кариерата: Добра кариера. Добър живот\". Форумът е най-голямото и значимо кариерно изложение в България вече 16 години. Експерти от националния железопътен превозвач ще се включат в провеждането на форума в София, Пловдив и Велико Търново. По време на събитието ще бъдат представени свободните позиции и стажантски програми в дружеството пред студенти и млади амбициозни хора, които търсят сериозна кариерна реализация.Друго събитие, в което ще се включат специалисти от дружеството през този месец, е панаирът на образованието в град Мездра. Събитието се осъществява с цел набиране на ученици в гимназиален клас и старт на приема в професионални гимназии.Чрез участието си във форуми и партньорски взаимоотношения „БДЖ-Пътнически превози\" ЕООД реализира най-новите си проекти за интегриране на образованието в бизнеса. Дружеството подкрепя професионалното обучение и образование на ученици, като по този начин се изгражда здрава основа за успешно развитие на БДЖ като бъдещ потенциален работодател. Националният железопътен превозвач поставя акцент, че е един добър избор за бъдещо професионално развитие, с нова визия и стратегически поглед, ориентиран към хората като дългосрочна инвестиция, а не като ресурс.  ", "date": "2018.03.11", "title": "БДЖ с инициативи за привличане на нови кадри "}
{"url": "http://www.cross.bg/dnes-tzentura-podkrepi-1569817.html", "text": "/КРОСС/ Над 400 подписа за отмяна на сделката с „ЧЕЗ България\" събраха русенските социалисти  в центъра на града за часове. Подписката е национална инициатива на БСП и ще продължи в цялата страна през следващите няколко дни.Да подкрепи кампанията днес беше и народният представител Пенчо Милков. Той призоваваше русенци да се включат и да участват в нещо реално, за да може интересите на близо 3 милиона българи да бъдат защитени.Пунктът пред Съдебната палата в центъра на дунавския град ще работи и днес. Подписи се събират и в населените места от областта. Който желае да подкрепи инициативата в тях, може да потърси информация в общинските съвети на социалистическата партия. ", "date": "2018.03.11", "title": "Над 400 русенци поискаха разваляне на сделката с ЧЕЗ за часове"}
{"url": "http://www.cross.bg/sdelkata-durzhavata-privatizatziyata-1569819.html", "text": "/КРОСС/ Учуден съм, че един енергиен министър се изказва против приватизацията на ЕРП-тата по принцип. Не приемам подобна оценка от енергийния министър в оставка Теменужка Петкова. Не съм участвал в приватизацията на ЕРП-тата, но тя беше една от най-добрите за времето си.Това коментира бившият вицепремиер от правителството на Симеон Сакскобургготски (2001-2005 г.) Николай Василев в ефира на Нова телевизия на въпрос дали това, което в момента се случва с ЧЕЗ, е последица от приватизацията на ЕРП-тата.Според него приватизацията може да се смята за добра за времето си поради две причини. Първата от тях е, че приходите, които се получиха от приватизацията на трите ЕРП-та, са приблизително 1,5 млрд. лева. Втората причина е, че критериите за участие бяха много високи и нямаше \"маймунски\" и офшорни компании.Василев увери, че приватизацията на ЕРП-тата няма нищо общо с националната сигурност.\"Регулацията на ЕРП-тата е по-ясна, когато е в частни ръце, защото ако държавата вземе участие в сделката и вдигне цената на тока, то всички ше излязат на протест пред Министерски съвет да искат безплатен ток\", каза още той.За мен държавата трябва да има нула процента и да не участва в сделката, отсече бившият вицепремиер.По думите му, най-лошото, което може да се случи, е ако държавата влезе в сделката за ЧЕЗ - поради две причини. Първата е, че държавата е лош стопанин, а втората е, че ако държавата може да помогне за сделката с ЧЕЗ с парите на данъкоплатците.\"Има хора в държавата, които знаят кой стои зад Гинка Върбакова, но ако не се включи пряко в сделката, тя може да пропадне\", допълни Василев.Той коментира, че има достатъчно механизми, с които може да се прекрати сделката за ЧЕЗ. Според него това може да стане с няколко обаждания от \"Дондуков\" 1 до няколко банки, както и до електроразпределителното дружество в Прага.На въпрос има ли някакъв благоприятен вариант, с който да приключи сделката, той отговори: \"Първия вариант е държавата да не се включи в сделката. Вторият вариант е самата сделка да се разпадне от само себе си. Третият вариант е с няколко обаждания в Прага и в няколко банки да не се продава голямо електроразпределително дружество на малка фирмичка\".Василев допълни още, че не е участвал в приватизацията на ЕРП-тата и не се е произнасял по нея.По думите му, в ГЕРБ има много трезвомислещи хора и те са против участието на държавата в сделката за ЧЕЗ. ", "date": "2018.03.11", "title": "Сделката за ЧЕЗ може да се прекрати с няколко обаждания от \"Дондуков\" 1"}
{"url": "http://www.cross.bg/radev-nashite-ryskiya-1569843.html", "text": "/КРОСС/ Руската държавна телевизия \"Россия 24\" излъчи интервю с президента Румен Радев в предаването \"Формула власти\", чийто водещ е известният руски журналист Михаил Гусман.Гусман е и първи зам.-генерален директор на ТАСС. Интервюто е направено на 3 март на \"Дондуков\" 2 и в него не присъства и сянка от последвалия скандал около изявлението на руския патриарх Кирил.Еврофилия не трябва да бъде равнозначно на русофобия, е ключова фраза от интервюто на президента за руския тв канал.\"Връзките между нашите народи са живи, особено в чисто човешки, емоционален, културен план и ако щете, на религиозно равнище, но в политически и икономически план нашите връзки бяха накърнени по време на прехода. Мисля, че нашите отношения трябва да се развиват и да вървят напред\", казва още президентът.Тонът в интервюто и репортажа, посветен на България и българо-руските отношения, е в пълен контраст с излъченото и огласеното от руските медии преди два дни, където се наблягаше на скандала с руския патриарх.Интервюто започва с кадри от храм паметника \"Рождество Христово\" в Шипка. Водещият подчертава благодарността на българския народ към руските освободители и показва паметници, посветени на загиналите руски войници, както и улици, кръстени на руските пълководци.Репортажът прави обзор на отношенията ни в миналото до днес, напомня, че първи българите са приели християнството, покръстени от цар Борис Първи, показва красотите на България като туристическа дестинация.По отношение на предстоящото отбелязване на 140-та годишнина от подписването на Санстефанския мирен договор президентът заявява, че договорът \"възкреси България\" в границите, за които са мечтали българските възрожденци, и добавя, че Берлинският договор и \"целият ХХ век\" са изменили границите на Балканите и сега много хора с българско самосъзнание живеят извън пределите на своята родина.\"За тези 140 г. имаше немалко опити за ревизиране на историята, включително и през последното десетилетие, но безспорен факт в тази история, най-важният за нас, е българското Освобождение, което още повече заздрави връзките между нашите два народа\", посочва още президентът.Румен Радев напомня, че България е дала на славянските народи писменост и се гордее с това свое постижение и по думите му най-силните връзки между българския и руския народ са духовните и затова \"те ще преживеят всяка политическа зима\".„По време на своята кандидат-президентска кампания аз нееднократно заявявах, че „еврофилията\" не означава русофобия. Напротив - Русия винаги е имала силни икономически, културни и духовни връзки с Европа\", подчертава Румен Радев.Гусман не крие комплиментите си към военния летец, който е станал президент на България. Радев е показан да пилотира, докато водещият изрежда неговото майсторство в небето.Гусман пита Румен Радев как така е решил от военен летец-изтребител да се хвърли в политиката, на което Радев отговаря: \"Професията на военния летец е невероятна. Авиацията е любов за цял живот. Това е уникална професия. Тя изисква пълна физическа, интелектуална и психическа концентрация. Но тези качества трябват и в политиката\". После Радев прави паралела - че докато по време на въздушен бой важи рицарският кодекс, той невинаги се спазва в политиката.Политиката не трябва да попада в ръцете на непочтени хора, казва още в интервюто българският президент.На финала Радев изпълнява молбата на водещия да отправи ключови пожелания на руски към телевизионните зрители на \"Формула власти\". Българският президент го прави и отбелязва: \"Между нашите народи има много дълбоки връзки\", като пожелава поколенията да ги запазят и развиват.\n\t\t\t\t\t ", "date": "2018.03.11", "title": "Радев: Връзките между българския и руския народ са духовни и ще преживеят всяка политическа зима"}
{"url": "http://www.cross.bg/odrin-grad-tyrtziya-1569847.html", "text": "/КРОСС/ Хиляди гърци се включиха в демонстрацията в град Орестиада, за да подкрепят арестуваните гръцки граничари в Турция. С автобуси, влакове и леки коли те пристигнаха от цяла Северна Гърция в малкия град Орестиада, близо до границата.Демонстрантите настояват за незабавно освобождаване на граничарите, които поради слаба видимост навлезли на турска територия. Те се намират в затвора в Одрин и очакват присъда за нелегално влизане в страната, пише БНР.Неправителствени организации провеждат в същото време демонстрация и в Солун.В знак на протест всички туристически агенции прекратиха еднодневните екскурзии до град Одрин до освобождаване на военнослужещите. Това засегна търговията в Одрин, където основни клиенти са гърците. Гръцките шофьори, които пътуват в Турция, в знак на солидарност, не зареждат и от бензиностанции в Одрин.Целта на демонстрациите е подкрепа към арестуваните и техните семейства, а не да се окаже натиск върху турското правосъдие, заявиха участниците.Гръцкото правителство е поискало съдействие от НАТО и Евросъюза.  ", "date": "2018.03.11", "title": "Хиляди гърци на протест в защита на граничари, арестувани в Турция"}
{"url": "http://www.cross.bg/kyba-kastro-suvet-1569846.html", "text": "/КРОСС/ Председателят на Държавния съвет и на Министерския съвет на Куба Раул Кастро даде гласа си на изборите за национална асамблея на народната власт (еднокамарния парламент), съобщи местна телевизия.Кубинският лидер е гласувал в избирателна секция в източния град Сантяго де Куба в самото начало на изборния ден в 7 ч. местно време (13 ч. българско), предаде БГНЕС. Кастро пръв пуснал бюлетина и след това поговорил с първите избиратели.86-годишният Раул Кастро е един от общо 605 кандидати за депутати в Националната асамблея. Той беше единодушно издигнат от избирателен район в провинция Сантяго де Куба. През декември 2017 Раул Кастро заяви, че вече няма да се бори за висшата държавна длъжност.Сегашните парламентарни избори, както и в минали години, преминават под лозунги в подкрепа на революцията и социалистическия курс, избран от ръководството на страната. Единствената официална политическа организация е Комунистическата партия на Куба, която по конституция е „висша ръководна сила\" на обществото и държавата.Въпреки че гласуването в Куба не е задължително, изборите традиционно преминават при много висока избирателна активност. Право на глас имат навършилите 16 години от 11,2 млн. кубинци. Освен Раул Кастро в списъка на кандидатите за депутати е първият зам.-председател на Държавния съвет и министерския съвет Мигел Диас-Канел, смятан за най-вероятен приемник на поста държавен глава. В списъците е и дъщерята на кубинския лидер Мариела Кастро.Първото заседание на новоизбрания парламент ще е на 19 април. Тогава депутатите ще изберат от своите редици 31 членове на Държавния съвет - висшия орган на изпълнителната власт, който има и законодателна инициатива в периодите, когато парламентът не е в сесия. Веднага след това Държавният съвет ще определи своя председател - държавен глава и правителствен ръководител на Куба. ", "date": "2018.03.11", "title": "Раул Кастро гласува на изборите за парламент на Куба"}
{"url": "http://www.cross.bg/nikolaii-teatur-nikolaev-1569802.html", "text": "/КРОСС/ Поклонението пред актьора Николай Николаев - бате Николай, е днес от 11 ч. в централното фоайе на Народния театър „Иван Вазов\". Актьорът почина на 6 март на 77 години след инсулт.Николай Николаев е роден през 1940 г. в Силистра. През 1947 г. семейството му се мести в София. Завършва ВИТИЗ „Кръстьо Сарафов\" в класа на проф. Кръстьо Мирски през 1965 г. Играе в Народния театър. Има много роли в киното. Изявява се и в цирка - като клоун и илюзионист.Особена популярност му носи детското тв предаване „Сладкарница „Захарно петле\", което води като бате Николай заедно с Мариана Аламанчева.В последните години се грижи за настроението на малките пациенти на „Пирогов\" като клоуна „професор Коко\" от „Клиниката по смехотерапия\".През 2015 г. е удостоен с най-високото отличие на Министерството на културата „Златен век\" за принос в изкуството.  ", "date": "2018.03.11", "title": "Поклонение пред актьора Николай Николаев в Народния театър"}
{"url": "http://www.cross.bg/restorant-dushterya-salisburi-1569803.html", "text": "/КРОСС/ Следователи са открили следи от нервнопаралитичното вещество, с което са били отровени бившият руски разузнавач Сергей Скрипал и дъщеря му. Те са открити в ресторант, където двамата се хранили миналата неделя следобед, предаде Би Би Си.Веществото било открито в италианския ресторант „Дзици\" в град Салисбъри, Южна Англия. Доколкото е известно други клиенти, които са били там по същото време, не са в опасност, твърди  Би Би Си, но не цитира източник.Бившият полковник от руското разузнаване, хвърлен в затвора през 2006 г. в Русия по обвинения, че е шпионирал за Великобритания, беше намерен в безсъзнание заедно с дъщеря си на пейка близо до търговски център в Салисбъри.Повече от 250 служители от британските антитерористични части участват в разследването на случая, каза вчера министърът на вътрешните работи Амбър Ръд след среща на кризисния комитет „Кобра\".  ", "date": "2018.03.11", "title": "Следи от нервнопаралитично вещество са открити в ресторант, посетен от Сергей Скрипал"}
{"url": "http://www.cross.bg/nivoto-spada-miziya-1569801.html", "text": "/КРОСС/ Нивото на река Скът край Мизия спада. Овладяно е положението и с преливника на язовир „Рогозен-1\".Според експертите водата от разлива, който наводни къщи и дворове, ще се оттича поне няколко дни.Местните не бързат да се успокояват, тъй като не знаят колко силни ще бъдат очакваните тези дни валежи.Остава в сила бедственото положение за три от населените места в Община Хайредин. ", "date": "2018.03.11", "title": "Нивото на река Скът в Мизия спада"}
{"url": "http://www.cross.bg/verdasko-purviya-krug-1569805.html", "text": "/КРОСС/ Григор Димитров приключи с участието си на турнира в Индиън Уелс. Той бе победен от 34-годишният испанец Фернандо Вердаско със 7:6(4), 4:6, 6:3 още в първия си мач в надпреварата на сингъл.Поставеният под номер 3 в схемата на надпреварата българин пропусна първия кръг, а препятствието във втория се оказа непреодолимо. Така Вердаско изравни баланса в мачовете помежду им на 2:2. 39-ият в световната ранглиста ще играе в следващата фаза с Тейлър Фриц, който се справи с Андрей Рубльов.Първият пробив в мача беше на сметката на българина. Той поведе с 3:1, но по-опитният Вердаско веднага върна услугата. Така се стигна до равенство и тайбрек в откриващия сет. В него бяха направени цели 5 минипробива, а испанецът се оказа по-съобразителен и се възползва от първата възможност да поведе в мача.Димитров отговори светкавично в пробив още в първия гейм на втората част. Той затвърди с втори за 3:0, а Вердаско успя да се задържи, след като върна единия за 3:2. Българинът обаче не изпусна водачеството и изравни резултата в сетовете след 6:4.Решителната трета част започна оспорвано, а двамата тенисисти подхождаха предпазливо, така че пробиви в началото липсваха. Равенството владееше до осмия гейм, когато Вердаско показа по-стабилна игра и взе подаването на Григор. След бърз следващ гейм испанецът вдигна победоносно ръце и вече мисли за третия кръг на надпреварата.Димитров, който никога не е преодолявал втори кръг в Индиън Уелс, ще се подготвя за следващия си турнир - в Маями. Надпреварата започва на 21 март. ", "date": "2018.03.11", "title": "Испански ветеран повали Григор на старта в Индиън Уелс"}
{"url": "http://www.cross.bg/pavlova-tyrtziya-evropa-1569806.html", "text": "/КРОСС/ Министърът на българското председателство на Съвета на ЕС Лиляна Павлова заяви в студиото на „Денят започва с Георги Любенов\", че към средата на Българското европредседателство оценката за него е отлична, а „вътрешнополитическите\" по думите ѝ скандали нямат външен отзвук. Тя подчерта, че отношенията на ЕС с Русия и Турция е важно да бъдат изчистени, но подчерта, че все пак положението е деликатно.Тя изрази удоволствието си от това, че България получава много високи оценки.\"Имаме компания, която прави анализ на публикациите в чуждите медии. Тенденциите са, че има тренд на нарастване на позитивните публикации\", каза министърът.Има ясно фокусирани приоритети, които се оценяват добре, допълни тя. Вторият отличен елемент е темата за Западните Балкани, която е поставена високо в дневния ред на институциите и има единогласие на институционалния триъгълник, поясни тя. В темата за сигурността и миграцията също има известно единогласие.\"Успяхме да предложим конкретни текстове как да решим проблема, включително законодателно. Приятно изненадахме нашите партньори\", коментира Павлова.Хората искат да бъдат чути и протестите са нормален демократичен процес, но е ясно, че целта на опозицията е да се добере до властта, отбеляза Павлова.Ако сме искрени, че Българското европредседателство е надпартийна тема, трябва да се радваме на добрите оценки за България, а не да злобеем, заяви Лиляна Павлова. За България е важно темата за Западните Балкани да бъде върната в дневния ред, като това е основната цел. Тя подчерта, че на страните от Западните Балкани не се дават фалшиви обещания и точни дати кога ще влязат в Европейския съюз.\"Най-вече говорим за мир и сигурността, защото мирът и сигурността на Европа минават през тези в Западните Балкани. Защото си спомняме колко лесно ситуацията там може да се взриви. Когато говорим, че искаме Европа да е сигурна и стабилна, фокусът трябва да е там, а не да се борим с последствията.\"Отношенията с Турция са стратегически важни. На 23 март има среща на лидерите на ЕС, където ще се вземе решение дали ще има среща на 26 март.\"Благодарение на доброто партньорство, което България има с Турция и добрите взаимоотношения между премиерът Борисов и президентът Ердоган, ние имаме нулев нелегален миграционен натиск по границата. Нито една друга външна граница на ЕС не може да се похвали с това\".Павлова припомни, че има още положения, които Европа трябва да уточни с Турция. Форматът на срещата е ясен и ще е по Лисабонския договор.\"Председателят на Съвета Доналд Туск, премиерът Борисов, председателят на ЕК Жан-Клод Юнкер и от своя страна - Турция в лицето на президента Ердоган\", каза тя.Тя допълни, че президентът Радев може да бъде поканен, но форматът на подобна среща е председателят на Съвета на ЕС, министър-председателят на председателстващата страна и председателят на ЕК. Според Палвола трябва да се внимава с репликите спрямо Турция, защото отношенията с нея са деликатни.Русия е важен икономически партньор на Европа, а за българите тя е в нашите сърца като страна-освободителка, така че отношенията с нея трябва да са внимателни и деликатни, уточни Лиляна Павлова. Стратегически, Европа иска да бъде глобален фактор на световната сцена, но това преминава през ясни отношения с Русия и Турция, допълни тя. Тя припомни, че юли месец санкциите срещу Русия ще се гласуват отново.\"Има ясно определени решения кои са от страна на Русия действията, които трябва да бъдат предприети в изпълнение на Минските споразумения. Европредседателството е в пълен ход, оценките са добри\", обобщи Павлова.Скандалите в страната са вътрешнополитически и нямат външен отзвук, допълни тя. Според Павлова тези скандали са опит на опозиционерите да се създаде впечатлението, че има нестабилност.  ", "date": "2018.03.11", "title": "Лиляна Павлова: Успехът на едно председателство е да върви напред"}
{"url": "http://www.cross.bg/parkomesta-leva-naem-1569807.html", "text": "/КРОСС/ 110 новоизградени паркоместа в пловдивския район \"Тракия\" предстои да бъдат отдадени за ползване под наем. Други 152 вече се използват срещу заплащане. По-голямата част от жителите на квартала искат срещу 20 лева на месец да имат гарантирано място пред блока за автомобила си съобщиха от районната администрация.През тази седмица ще се проведе тегленето на първия жребий, тъй като за едни и същи места има по няколко кандидати с еднакъв брой максимални точки. Вече са подадени над 800 молби. Изискването е да си собственик на жилището и на автомобила, както и да имаш постоянен адрес за зоната, където е изграден паркингът.Тази година ще бъдат инвестирани 250 хиляди лева в изграждането на 250 места за автомобили до парк \"Лаута\". Старите гаражи там, които са 150, ще се премахнат. Даден е срок на собствениците до 30 май да ги разчистят. От раздадените до момента паркоместа за първите два месеца на годината приходите са 6000 лева, отчитат от администрацията на района. Договорите за наем са за срок от 3 години. ", "date": "2018.03.11", "title": "В район „Тракия“ в Пловдив дават под наем над 100 нови паркоместа"}
{"url": "http://www.cross.bg/fytbolist-prof-georgi-1569738.html", "text": "/КРОСС/ Бисер Деянов - балетен артист, хореографГеорги Кишкилов - актьорГеорги Пеев - футболистдоц. Илия Баташки - хирургИрра - певицаЙордан Петков - футболистКалиник - Врачански митрополитКрасимир Луканов - журналистпроф. Здравко Митков - режисьорпроф. Спас Доневски - художник-дизайнерРумен Боев - футболистСоня Радева - фигуристка ", "date": "2018.03.11", "title": "Родени на 11 март"}
{"url": "http://www.cross.bg/kyba-narodnata-vlast-1569808.html", "text": "/КРОСС/ Куба избира 605 членове на Националното събрание на народната власт (парламента). Изборният процес се очертава без изненади, тъй като има толкова кандидати, колкото са местата в парламента, предаде Франс прес.Интересната подробност е, че сред тях ще бъде приемникът на Раул Кастро, който ще го наследи на лидерския пост. Името му ще стане известно на 19 април. Кандидатите за депутати са подбрани щателно от Кубинската комунистическа партия.Според анализатори, новият кубински президент ще е Мигел Диас-Канел, 57-годишният първи вицепрезидент.  ", "date": "2018.03.11", "title": "Куба избира 605 членове на Националното събрание на народната власт"}
{"url": "http://www.cross.bg/putya-svlachishteto-tikale-1569809.html", "text": "/КРОСС/ Огромното свлачище, което затвори пътя между Смолян и Мадан край село Тикале, налага прокарване на алтернативен път и мерки за осигуряване на електроподаването в района. Два електропровода и водопровод попадат в терена на свлачището, информира БНР.Укрепването на свлачището се осъществява отдолу нагоре чрез освобождаване на свлечени скални блокове в долната част на ската. То е активно с непрекъсната поява на нови пукнатини, чиито размери в момента са около 100 на 150 метра.В понеделник в Агенция \"Пътна инфраструктура\" ще бъде проведено съвещание с всички водещи специалисти в тази област и ще бъдат взети конкретни мерки. Най-добрите екипи за обследване и проучване ще работят, за да не се  допусне прекъсване на електрическата и ВиК комуникация до населените места.Ще бъде обсъден и вариант за изграждане на алтернативен път през селата Орешец и Влахово, тъй като геоложката структура на скалите при свлачището в района на Тикале показва, че има предпоставки проблемът да възниква периодично. В най-краткосрочен план усилията се насочват към спешно разчистване на пътя Рудозем - Смилян, за да  бъде частично облекчен трафикът в региона.  ", "date": "2018.03.11", "title": "Свлачището край с. Тикале може да наложи изграждането алтернативна отсечка на пътя Смолян - Мадан"}
{"url": "http://www.cross.bg/razmerut-na-kusmeta-1569799.html", "text": "/КРОСС/ „Размерът на късмета идва от вашето желание да действате.\" - Барбара Шер   ", "date": "2018.03.11", "title": "Размерът на късмета..."}
{"url": "http://www.cross.bg/sofroniii-septemvri-episkop-1569797.html", "text": "/КРОСС/ Православната църква прославя Светия и Животворящ Кръст господен - Кръстопоклонна неделя\".В този ден се чества паметта на Св. Софроний патриарх Йерусалимски. Българската православна църква почита и нашия роден сетител - св. Софроний епископ Врачански. Знаменитият деец на Българското възраждане е роден в Котел през 1739 г. и получил кръщелното име Стойко Владиславов. Останал кръгъл сирак на единадесет години, той израснал в недоимък и учил в местното килийно училище. Отличавал се с вродени способности и високи нравствени качества. Оженил се едва 18-годишен, а на 1 септември 1762 г. бил ръкоположен за свещеник. През 1765 г. се запознал с Паисий Хилендарски и преписал неговата „История славянобългарска\". През 1774 г. прекарал шест месеца на Света гора, а после доста се скитал немил-недраг из поробеното си отечество.През 1794 г., вече овдовял, той се замонашил в Арбанаси и два месеца бил игумен на Капиновския манастир „Св. Никола\". На 17 септември с. г. бил хиротонисан и изпратен за епископ във Враца. Прекарал десетгодишна архипастирска дейност в бурни и смутни времена, винаги ревностен и усърден сред своите пасоми. Бил изряден народен църковен пастир с високо съзнание за дълг и отговорност.Още като свещеник в Котел той се оформил като способен църковен писател - преписвач на богослужебна книжнина и на дамаскини, автор на оригинални нравоучителни произведения („Житие и страдания грешнаго Софроний\", „Кириакодромион сиреч Неделник\") и др. Починал на 13 септември 1813 г. в Букурещ. Канонизиран от Светия синод на Българската православна църква на 31 декември 1964 г. с Протокол N 23 с календарна прослава на именния му ден (денят на неговия патрон - св. Софроний Иерусалимски) - 11 март. ", "date": "2018.03.11", "title": "Кръстопоклонна неделя. Св. Софроний, епископ Врачански"}
{"url": "http://www.cross.bg/voiina-zagivat-dimitur-1569798.html", "text": "/КРОСС/ 1502 г. - Исмаил I Сефевид става шах на Персия.1542 г. - Испанският конкистадор Алваро де Вака достига град Асунсион.1669 г. - Започва най-силното 4-месечно изригване на вулкана Етна (Италия) - загиват 20 000 души.1702 г. - Излиза първият брой на английския Дейли кърънт - първият ежедневен вестник в света.1780 г. - Руската императрица Екатерина II обявява неутралитет във войната между Англия и САЩ.1801 г. - Императорът на Русия Павел I е нападнат от бивши офицери, принуден да подпише абдикация в полза на сина си Александър I и е убит.1810 г. - Наполеон се жени за австрийската ерцхерцогиня Мария-Луиза.1835 г. - В Габрово приключва строеж на часовникова кула.1864 г. - По време на голямо наводнение в Шефилд (Англия) загиват 250 души.1905 г. - Официално е открито Парижкото метро.1907 г. - В София е убит министър-председателя Димитър Петков.1907 г. - Съставено е двадесет и осмото правителство на България, начело с Димитър Станчов.1912 г. - Българското правителство на Иван Гешов взема решение за закупуване на първите два самолета за българската армия.1913 г. - По време на Балканската война започва Одринската операция, при която Втора българска армия, заедно със сръбски войскови части, след щурмуване на източния сектор, превзема Одринската крепост.1917 г. - Първата световна война: 50 000 британска и индийска войска, ръководена от ген. Стенли Мауд напада Багдад и пленява 9 000 турски войници.1935 г. - В Германия са създадени военновъздушните сили Луфтвафе.1941 г. - Втората световна война: Президентът на САЩ Франклин Рузвелт подписва договора Заем-Наем, с който осигурява американски военни доставки за съюзниците от Антихитлеристката коалиция.1963 г. - На пленум на ЦК на БКП е възприета нова политическа линия на страната по Македонския въпрос.1970 г. - Пабло Пикасо подарява 800 свои творби на музея в Барселона.1973 г. - Създаден е Институтът по психология на БАН.1985 г. - Михаил Горбачов е избран за генерален секретар на ЦК на КПСС.1990 г. - Литва решава да напусне СССР.1997 г. - Пол Маккартни получава титлата „сър\" от английската кралица Елизабет II.1999 г. - България е приета за член на Европейския център за ядрени изследвания.2003 г. - В Хага е учреден Международен криминален съд.2004 г. - След поредица от Бомбени атентати в Мадрид, Испания, загиват 192 души и около 1 500 са ранени.2011 г. - Земетресение с магнитуд 8,9 по скалата на Рихтер удря Япония край регион Тохоку.", "date": "2018.03.11", "title": "На 11 март през..."}
{"url": "http://www.cross.bg/tema-nikolaii-selo-1569804.html", "text": "/КРОСС/ Нова телевизия, „Събуди се\"Тема: \"Трябваше ли да се приватизират ЕРП-тата и трябва ли сега държава отново да влезе в тях?\"Гост:  вицепремиерът от правителството Сакскобурготски Николай  ВасилевТема: Оръжейна фирма под наем в хуманитарната организация „Червен кръст\", БългарияМиролюба Бенатова представя  - Един българин в БрюкселТема:\"Защо една от легендите на българската художествена гимнастика отиде да тренира немските гимнастички?\"Гост: Нешка Робева„Да хванеш гората\" - в поредицата на Галя Щърбева ще видите един  новозенландец  в правешко село - от нефтените платформи до родните места на Тато.Защо избра да живее в България ? Гост: Певицата  Люси Дяковска  Гост: Аз, Волев - един от емблематичните български режисьори, тази седмица е пред Мариян Станков - Мон Дьо.БТВ, „Тази събота и неделя\"Тема: До къде трябва да стигне границатана неизбежната отбрана Гости:  проф. Димитър Шишков Адв. Хари ХаралампиевТема:  Как живее началника на националната сигурност  под домашен арестГост: ген.Кирчо КировТема: Мариана Векилска, на гости на шведския посланик.Тема: Отговорността да притежаваш оръжие - разказват няколко душиТема:  Закуската на Маги ДжанавароваТема: Защо млада археоложка стана кметица на изчезващо село:Цвета Йорданова  остави големия град и се зае със задачата да възроди монтанско село КомаревоТема: Необичайна пазарна ниша - ферма под земята: Растенията се отглеждат в изцяло контролирана среда, в която се използват само семена, вода и хранителни веществаБНТ - Денят започва с Георги ЛюбеновТема: София - лидерът на Балканите.Гост:  министърът по европредседателството Лиляна ПавловаТема: Туристически задачи 2018Гост:  Мартин Захариев от Националния борд по туризъмТема: Битка за здравеГост: проф. Крум Кацаров от ВМА СофияКакво можем да направим за 8 минути и 19 секунди - разговор с Владимир ЛюцкановМладите и Икарите - по пътя на талантаЛицето на младите: Михаела МариноваДиригентът Йордан Камджалов в неделното утроСпомен за Николай Николаев - бате Николай - на живо от Народния театър  ", "date": "2018.03.11", "title": "По телевизиите в неделя"}
{"url": "http://www.cross.bg/pytin-prezidentskite-prezident-1569811.html", "text": "/КРОСС/ Руският президент Владимир Путин няма планове да променя Конституцията на Русия, за да си осигури повече от два последователни управленски мандата. Това каза руският държавен глава в интервю за американския телевизионен канал Ен Би Си.Путин е безспорен фаворит на президентските избори, които ще се състоят в края на идната седмица. Очакваната победа над останалите седем кандидати ще му осигури поста в Кремъл до 2024 година.В интервюто руският лидер бе питан неколкократно намесвала ли се е Москва в президентските избори в САЩ, за да помогне за победата на настоящия американски президент Доналд Тръмп. Путин отрече обвинените наскоро 13 руснаци да са работили по поръчка на руската държава, но отхвърли възможността да ги екстрадира. Той изрази готовност за преговори с Вашингтон по въпросите за киберсигурността, ракетното въоръжение и борбата срещу тероризма. ", "date": "2018.03.11", "title": "Путин отрече да планира промени в Конституцията, които да му осигурят трети мандат"}
{"url": "http://www.cross.bg/chasa-sofiyaot-predstavi-1569800.html", "text": "/КРОСС/ ***София.От 10.00 часа в зала „Вихрен\" на Интер Експо Център ще се проведе редовното Общо събрание на Тръст „Синя България\".***София.От 10.30 часа в Дома на киното Вим Вендерс ще представи лично филма „КАТЕДРАЛИ на КУЛТУРАТА 3D\".***София.От 11.00 часа на ул. „Христо Белчев\" 3 (Ahub) Сдружение „Здраве без граници\" ще представи социологическо проучване на тема „Тенденции, нагласи към ХИВ и проблемите на хората, живеещи с ХИВ\".***София.От 19.00 часа в зала „България\" ще се състои вторият концерт от цикъла „Годишните времена\" на трикратно номинирания за Оскар композитор Филип Глас в изпълнение на цигуларя Димитър Буров, камерен ансамбъл „Софийски солисти\" и солисти на Софийската филхармония. Диригент - Пламен Джуров.***Варна.От 11.00 до 19.00 часа в Гранд мол - Варна ще бъдат раздавани брошури и рекламни материали по повод инициативата на студентите по дентална медицина в града, която е под надслов: Погрижи се за венците си!\".***Враца.От 17.00 часа във Възнесенската църква храм - паметник „Св. Софроний, епископ Врачански\" всенощно бдение ще оглави Негово високопреосвещенство Врачанският митрополит Григорий.***Добрич.От 16.00 часа, в Огледалната зала „Нели Божкова\" ще се проведе концерт със свободен вход по повод 75-годишнината от спасяването на българските евреи от холокоста.***Карлово./Иганово.От 10.30 часа с водосвет за здраве и благополучие ще бъдат открити конните надбягвания в местността „Орехите\" край карловското село Иганово. В 10.45 часа присъстващите се станат свидетели на ритуала „Захранване на животните\". Същинското състезание с коне ще стартира в 11.00 часа с конни кушии и теглене на товар.***Пловдив.От 09.00 часа в храм „Св. Марина\" Знеполският епископ Арсений ще оглави св. Василиева литургия в Трета Неделя на Великия пост - Кръстопоклонна.***Пловдив.От 11.00 часа пред Паметника на благодарността ще бъдат отбелязани 75 години от спасяването на българските евреи от депортация в нацистките лагери.***Сливен.От 11.00 часа, Държавен куклен театър - Сливен ще представи на своята публика спектакъла „Кой доведе пролетта\". ", "date": "2018.03.11", "title": "Предстоящи събития на 11 март 2018"}
