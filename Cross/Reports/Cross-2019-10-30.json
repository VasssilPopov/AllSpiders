{"url": "http://www.cross.bg/siriya-tyrtziya-operatziya-1616837.html", "text": "/КРОСС/ \"Турция си запазва правото да предприеме нова операция срещу сирийските кюрдски Сили за защита на народа, ако те не се изтеглят на 30 км от сирийската граница\", заяви президентът на Турция Реджеп Ердоган. Той допълни, че руско-турските патрули в Североизточна Сирия започват в петък.Съгласно постигнатото в Сочи на 22 октомври споразумение между Анкара и Москва се очакваше съвместните патрули в Сирия да започнат в дълбочина от 10 км от зоната с ширина 30 км по протежение на турско-сирийската граница, от която кюрдските въоръжени формирования се изтеглиха.150-часовият срок за изтегляне на кюрдските милиции изтече вчера в 17 часа българско време.\"Ще продължим патрулирането на седем километра южно от границата ни. Ако се наложи ще разширим територията на зоната за сигурност\", добави държавният глава. Той е категоричен, че въоръжените групи не са напуснали зоната, въпреки уверенията на Москва. По думите му „в скоро време“ Турция ще започне „нова борба“ с тероризма, но не уточни какво има предвид. Според турски медии може да става дума за искането на Турция да бъде предаден сирийският кюрдски командир Мазлум Кобани.Ердоган заяви, че съдбата на терористите, изтеглили се отвъд зоната за сигурност с ширина 30 км, ще бъде същата като на другите. Той съобщи, че по турски данни при операцията са били „неутрализирани около 900 терористи“. Според него град Кобани също трябва да бъде поставен под турски контрол.При турската операция в Северна Сирия са били овладени около 4200 кв. км, съобщи Ердоган. Той отново заклейми подкрепата на европейски страни за кюрдските въоръжени формирования в Сирия, които Анкара смята за терористи заради връзките им с нелегалната ПКК. По думите му те правят грешка, която ще осъзнаят, когато по улиците им започнат да избухват бомби.Според него „терористичната змия“, която тези страни хранят, ще се обърне и ще ги ухапе.Конгресът прие с голямо мнозинство и предложението, което призовава президента на страната Доналд Тръмп да наложи санкции на Анкара заради военната ѝ операция в Северна Сирия.В отговор Турция заяви, че възнамерява да върне най-малко два милиона бежанци в Северна Сирия, където Анкара проведе трансграничната операция \"Извор на мира\".Това каза министърът на външните работи на Турция Мевлют Чавушоглу на съвместна пресконференция с руския външен министър Сергей Лавров и иранския Мохамад Джавад Зариф, предаде ТАСС.\"Имаме за цел връщането на бежанците и това връщане трябва да бъде безопасно и да се осъществява в съответствие с нормите на международното право, а също в координация със структурите на ООН\", уточни той. Смятаме, че на териториите, които сега са освободени от терористи, могат да се върнат два милиона бежанци, каза Чавушоглу.", "date": "2019.10.30", "title": "Ердоган отново постави ултиматум, плаши с нова операция в Сирия"}
{"url": "http://www.cross.bg/vidin-vruzka-putya-1616836.html", "text": "/КРОСС/ Министърът на регионалното развитие и благоустройството Петя Аврамова инспектира днес старта на работата в участъка от Видин до п. в. „Макреш“ край гр. Димово, който е част от проекта за модернизация на пътя Видин – Ботевград.В строителството на близо 30-километровата отсечка от Видин до п. в. „Макреш“ ще се инвестират 357,6 млн. лв. Изпълнителят – дружеството „СЕВЕРОЗАПАД ЛОТ 1“ ДЗЗД, трябва да завърши планираните дейности в срок от 30 месеца. Строителният надзор на стойност близо 3,6 млн. лв. ще се изпълнява от ДЗЗД „БОНОНИЯ КОНСУЛТ“ 2020, а авторският – от ДЗЗД „ВИА ПЛАН-БУРДА“.Трасето на пътя ще следва съществуващия обходен път на Видин, който ще бъде реконструиран и разширен – ще бъде с две ленти за движение в посока, зелена ивица и банкети. След това ще преминава по нов терен. Новият участък ще бъде с магистрален габарит – с две ленти за движение в посока, аварийна лента, разделителна ивица, водещи ивици и банкети.Връзката със съществуващите пътища и населените места в региона ще се осъществява чрез пътни възли. Ще бъдат изградени подлези, надлези, 2 моста над реките Делийска и Войнишка, 3 виадукта, селскостопански подлези и надлези, площадка за отдих с електричество, водоснабдяване и пречиствателно съоръжение. Предвидена е реконструкция на електропроводи, водопроводна и канализационна мрежа, телефонни и оптични кабели и ландшафтно оформяне.Отсечката Видин – п.в. „Макреш“ е първата от трасето Видин – Ружинци с обща дължина 54,3 км, по която стартира реално изпълнение. За другите два участъка – от п. в. „Макреш“ до с. Бела и от него до с. Ружинци, текат обществените поръчки за строителство и строителен надзор.Министърът провери и изграждането на пътя от Ботевград до Мездра в участъка от Мездра до с. Люти дол, който е 13,4 км. Стойността на договора с изпълнителя ДЗЗД МБ ЛОТ 2-2019 е близо 267 млн. лв.Бъдещото скоростно трасе ще има две самостоятелни платна c по две ленти за движение и средна разделителна ивица. На съществуващите три моста по трасето ще бъде построено по още едно платно. Ще се изградят и два нови.За връзка с гр. Мездра ще има пътен възел. На 500 м от него ще има отклонение за градския стадион. Още два пътни възела – „Дърманци“ и „Ребърково“, ще осигуряват връзка с околните села в региона.Планиран е ремонт на двата съществуващи надлеза за преминаване над ж. п. линията – този, който се намира на около 100 м преди бъдещата пътната връзка за Мездра, и другият – в района на пътната връзка.Пътят ще обхожда с. Люти дол по нов терен, в който е предвидено изграждането на два тунела  – с дължина 490 м и 340 м.Започна поетапното изпълнение и на Лот 1 от пътя Мездра – Ботевград. В изграждането на участъка с дължина 19,3 км ще се инвестират близо 160 млн. лв. Той започва на 2 км след с. Люти дол и е до съществуващия четирилентов участък при Ботевград. Изпълнител на строителството е Обединение „ГЕОПЪТ ЛОТ 1“.Трасето ще следва съществуващия път, който ще бъде разширен до новия габарит, а настоящото трасе ще бъде основно ремонтирано и реконструирано, където е необходимо. По нов терен бъдещият скоростен път ще се развива в участъците, обхождащи селата Новачене и Скравена.При пътния възел „Люти дол“ ще бъде изградена и нова връзка между бъдещото трасе и съществуващия път за обслужване на селата Люти дол и Типченица. Ще бъдат построени още три пътни възела - „Скравена“, „Ботевград“ и в близост до с. Новачене, който ще бъде на две нива.Съществуващите мостове над реките Малата река и Новаченска ще бъдат рехабилитирани и разширени. Ще бъдат построени и 3 нови съоръжения – над реките Малата река, Рударка и Бебреш. Ще има и площадки за отдих.", "date": "2019.10.30", "title": "Министър Аврамова провери строителството в участъци от пътя Видин - Ботевград (Снимки)"}
{"url": "http://www.cross.bg/milano-slaveiikov-pencho-1616838.html", "text": "/КРОСС/ При много голям интерес в Милано бе открит паметник-пейка на Пенчо Славейков. Това направиха посланикът ни в Рим Тодор Стоянов и генералният ни консул в Милано Таня Димитрова.На събитието присъстваха представители на общините на Милано и на София, бивши италиански министри и представители на културата.Паметникът, дело на скулптура Адриан Новаков се намира в китна градинка в самия център на Милано, през която ежедневно минават много хора. Тя е само на няколко метра от Главната градска библиотека „Формани“, където в присъствието на много гости бе представена личността на Пенчо Славейков.Посланик Тодор Стоянов приветства присъстващите, уточнявайки, че случилото се изтъква добрите взаимоотношения между двете страни, а директорът на Дирекция \"Култура\" към софийската община Биляна Генова определи Славейков за европейски интелектуалец, чието творчество е мост, освен че свързва завинаги България и Италия.Професор Емил Димитров от БАН представи живота и творчеството на Славейков.", "date": "2019.10.30", "title": "Паметник на Пенчо Славейков бе открит в Милано"}
{"url": "http://www.cross.bg/raiiona-horata-ilinden-1616843.html", "text": "/КРОСС/ Не са един или два, но има такива, които изискват спешно решаване. Това са повишаването на сигурността и спокойствието на гражданите, както и подобряването на пътната инфраструктура, чистотата и общото благоустройство на района.По отношение на повишаването на сигурността на гражданите съм набелязал няколко неща, по които имам намерението да действам веднага след като и ако бъда избран за кмет на „Илинден“. Те включват изграждането на система за видеонаблюдение, подобряване състоянието на уличното осветление, както и по-строго съблюдаване на прилагането на Наредба 1 за опазване на обществения ред, с активното съдействие на представителите на МВР.Що се отнася до подобряването на пътната инфраструктура, чистота и общото благоустройство на района, първата предпоставка за пълноценното им и трайно подобрение е разходването на средствата да бъде рационално, прагматично и с планиране за целия мандат. А не на парче, кампанийно и предизборно. Имам намерение сериозно да завиша контрола от страна на районната администрация и компетентните органи по изпълнението на тези дейности, както количествено, така и качествено. Също така, възнамерявам да направя необходимите постъпки за въвеждане на еднопосочно движение по някои вътрешноквартални улици, с цел по-лесното придвижване и разкриване на повече паркоместа. Има и други конкретни мерки, които съм набелязал и са залегнали в платформата ми.Единственото общо между нас е, че и двамата сме Водолеи. За разлика от конкурента ми, аз съм роден, израснал, живял и продължавам да живея и работя в „Илинден”. Познавам проблемите и тревогите на жителите на района от първо лице, защото те са и мои проблеми. Те пряко се отразяват на качеството на живот на хората от района. Факт е, че БСП издигна кандидатурата ми, но зад мен стои подкрепата на още четири леви и патриотични партии и движения. И най-важното – подкрепен съм от моите съкварталци и от хората, развиващи малък и среден бизнес в „Илинден“. Именно животът и работата ми през годините в моя район, ме научиха да се вслушвам в думите и съветите на всичките ми съкварталци, без оглед на партийна или някаква друга принадлежност. Да се ръководя в действията си от интересите на хората.„Илинден“ е районът на моя живот. Район с история, с ценни спомени за значими българи и техни постижения. Той е зелен, голям, с много деца. Място, където живеят обикновени хора, с обикновено ежедневие, но с необикновен заряд. Но той е и район, който бавно, но сигурно се превръща в място, от което хората искат да избягат, заради несигурност, безхаберие и лошо управление!Малко са нещата, които моите съкварталци не знаят за мен, предвид факта, че животът ми минава сред тях и заедно с тях. Но, може би, има нещо, което само близките ми приятели знаят, а мисля, че е важно. То е, че трудно забравям. Трудно забравям споделените истории, трудно забравям, когато някой е поискал помощта ми или ми е оказал такава. Трудно забравям дадени обещания и поетите ангажименти. Ето защо, ако понякога Ви изглеждам разсеян, знайте, че то е само привидно.Част от хората в „Илинден” действително са мои приятели. Но за тези, които все още не ме познават лично, ще кажа: „Аз съм един от Вас и ще остана един от Вас. Когато ме изберете за свой кмет – заедно ще направим „Илинден” по-добро и сигурно място за нас, за нашите деца и родители. Разчитам на Вас на 3 ноември“.", "date": "2019.10.30", "title": "Георги Томов: Ще направим „Илинден” по-добро и сигурно място"}
{"url": "http://www.cross.bg/ppez-cveta-letishte-1616840.html", "text": "/КРОСС/ Hoвoтo лeтищe нa Πeĸин и нaй-cĸъпoтo в иcтopиятa нa cвeтa бe oфициaлнo oтĸpитo oт пpeзидeнтa Cи Дзинпин минaлия мeceц. Изгpaждaнeтo oтнe 5 гoдини и нaд 63 милиapдa дoлapa.To e нaй-гoлямoтo лeтищe в cвeтa (700 000 ĸв. м) и имeтo мy e Dахіng Іntеrnаtіоnаl Аіrроrt.Haмиpa ce в Πeĸин и e oтвopeнo вeчe oт няĸoлĸo ceдмици, нo нe ca мнoгo xopaтa, ycпeли дa влязaт в мacивния ĸoмплeĸc, пpoeĸтиpaн oт Зaxa Xaдид.Πpeз yиĸeндa oбaчe лeтищeтo пocpeщнa пъpвитe cи мeждyнapoдни пoлeти, пишe издaниeтo Тrаvеl + Lеіѕurе. Ha 27 oĸтoмвpи тo изпpaти пъpвия cи пoлeт извън Kитaй - нa Сhіnа Аіrwауѕ дo Бaнĸoĸ, ĸoйтo e излeтял в 7:50 ч. мecтнo вpeмe.Cлeд тoвa Вrіtіѕh Аіrwауѕ oт Лoндoн ĸaцa oĸoлo 90 мин. пo-ĸъcнo, пpeвpъщaйĸи гo в пъpвия мeждyнapoдeн вxoдящ пoлeт.Bъзмoжнo e oбaчe дa минe извecтнo вpeмe пpeди диpeĸтнитe пoлeти oт CAЩ дa ĸaцaт нa Веіјіng Dахіng.Дpyги мeждyнapoдни пpeвoзвaчи, ĸoитo щe зaпoчнaт дa oбcлyжвaт пpeз cлeдвaщитe дни, вĸлючвaт Rоуаl Вrunеі Аіrlіnеѕ, Ніmаlауа Аіrlіnеѕ, Lоt Роlіѕh и Fіnnаіr, cпopeд Вuѕіnеѕѕ Тrаvеlеr, ĸaтo ce oчaĸвaт и дpyги пpeз 2020 г.Oт oтĸpивaнeтo cи пpeз ceптeмвpи, лeтищeтo ce пpoчy c тexнoлoгичнитe cи пocтижeния cвъpзaни c бъpзинaтa нa oбcлyжвaнeтo и cигypнocттa.Πътницитe минaвaт пpeз eлeĸтpoнни пopтaли зa cигypнocт, a ĸaчвaнeтo нa бopдa cтaвa изцялo бeзxapтиeнo.Бaгaжът мoжe дa бъдe cлeдeн в peaлнo вpeмe oт чeĸиpaнeтo дo ĸaчвaнeтo нa caмoлeтa и имa плaнoвe poбoти дa пapĸиpaт aвтoмoбoлитe.Лeтищeтo e нapeчeнo \"мopcĸa звeздa\" (thе ѕtаrfіѕh) зapaди пpилиĸaтa cи cъc cъздaниeтo.Дизaйнът нa cгpaдaтa гapaнтиpa, чe paзcтoяниeтo oт пpoвepĸитe зa cигypнocт дo нaй-oтдaлeчeнитe гeйтoвe oтнeмa нe пoвeчe oт 8 мин.Πлaнoвeтe ca тo дa пocpeщa 45 милиoнa пътници гoдишнo дo 2022 г. и 72 милиoнa дo 2025 г.Ocвeн тoвa, дo нeгo ce нaмиpa и нaй-гoлeмият xoтeл в Kитaй, ĸoйтo oтдaвa cтaи пoд нaeм пoчacoвo.\n\t\t\t\t\t ", "date": "2019.10.30", "title": "Haй-гoлямoтo лeтищe в cвeтa вeчe изпълнявa мeждyнapoдни пoлeти (Видео)"}
{"url": "http://www.cross.bg/kirilov-vurhovniya-aiihhorn-1616844.html", "text": "/КРОСС/ Министърът на правосъдието Данаил Кирилов се срещна днес с посланика на Федерална република Германия Н.Пр.  Кристоф Айххорн.Посланикът поздрави правителството за постигнатите от страната ни резултати, отбелязани в последния мониторингов доклад на Европейската комисия. „Намираме се във фаза, в която е важно по-нататъшната дискусия да се води по-хладнокръвно. Нужно е да се убедят българските граждани, че законите, написани на хартия, могат да доведат до резултати\", отбеляза Н.Пр. Айххорн.По думите  му сега е от значение как България ще осъществи прехода от досегашния режим към бъдещите нови правила по отношение на отговорността на главния прокурор.Министър Кирилов припомни, че преди близо месец е подписал пред посланиците на държавите-членки на ЕС писмо до Европейската комисия за демокрация чрез право (Венeцианската комисия), в което иска становище и препоръки по законопроекта за изменение и допълнение на Наказателно-процесуалния кодекс (НПК) във връзка с въвеждане на ефективен механизъм за разследване срещу главния прокурор и председателите на Върховния административен съд и Върховния касационен съд.Той заяви още, че във връзка с изготвянето на становището на комисията се очаква посещението на нейни експерти на 7 и 8 ноември т.г., които ще имат срещи и с представители на парламентарно представените партии, Висшия съдебен съвет, прокуратурата и Върховния административен съд.„Ще осигурим максимална прозрачност на целия текущ процес и ще изпълним максимално точно и добросъвестно бъдещото становище на комисията\", увери Кирилов.В заключение Н.Пр. Айххорн изрази увереност, че основната цел на всички държави-членки в настоящия момент е върху съхраняването на сплотеността на европейското семейство и на процеса по изграждане на общото им бъдеще. ", "date": "2019.10.30", "title": "Министър Кирилов се срещна с посланика на Германия Н.Пр. Кристоф Айххорн  "}
{"url": "http://www.cross.bg/raiion-serdika-sofiya-1616846.html", "text": "/КРОСС/  Проблеми има навсякъде. За \"Сердика\" бих започнал от състоянието на уличната мрежа с прилежащите й тротоари. Този проблем го има на много места в София, също и в нашия район. На места няма дори осветителни тела. На второ е липсата на довеждащ транспорт до основните линии на градския транспорт и метрото. В това число влиза и липсата на транспортна връзка със Северната тангента. Ако това се промени, със сигурност ще има положителен ефект върху живота и удобството на гражданите в „Сердика\". Живеем в 21 век, но в кварталите \"Бенковски\", \"Орландовци\" и \"Малашевци\" липсва канализация. Това е огромен проблем. Отново става дума за София на две скорости - не е справедливо да се забравят някои райони и части на Столична община, независимо къде се намират те. Като последен проблем, но не и по важност бих посочил лошото състояние на училищните сгради, дворовете и зелената система. Това са неща, които тревожат хората от района.Решенията ги има, трябва просто да се започне отнякъде. Необходимо е да се направи моментна снимка на състоянието на уличната мрежа и с обосновано предложение до кмета на София и до Столичния общински съвет да се поиска планиране на финансови средства от общинския бюджет. Тази процедура трябва да се приложи и за останалите проблеми на кварталите, които са отговорност на Столична община.Ние сме различен типаж. Наблюдавайки „свършеното\" за три мандата от досегашния кмет, мисля, че се отличавам със своята инициативност, желанието си да подобря състоянието на района и по този начин да допринеса за създаване на нормална градска среда. С чист въздух и сигурност за нас и нашите близки. С упоритост ще отстоявам исканията на жителите на \"Сердика\" за по-добър и качествен живот в един от най-хубавите географски разположени райони на столицата.Като на повечето софиянци и аз имам проблеми с движението пеша. Затрудненията идват от некачественото състояние на тротоарите. Друг основен проблем, който срещам е трудното намиране на паркомясто след приключване на работния ден.Грижата за живота и здравето на жителите на кварталите изисква да се изведе тежкия транспорт от улиците на района. Искам да се осъществи пътната връзка със Северната тангента. Искам ул. „Първа българска армия\" да се ремонтира генерално, за да не се срамуват войниците и офицерите, сражавали се под знамето на Първа българска армия, от сегашното състояние на улицата, която носи това име.\"Сердика\" е прекрасно разположен район в близост до сърцето на столицата. С добри и работливи хора, силно обичащи децата си. Но в същото време сме забравени, като район и жители от Столична община и районна администрация.Като район на европейска столица си представям, че ще имаме удобна градска среда, бърз градски транспорт с нормални интервали, красиви зелени площи с кътчета за игра на децата, много усмихнати хора и чист въздух. Размечтах се!Обичам да съм сред природата. Това ми е любимо занимание. Включва кратки излети с пикници в Искърското дефиле, риболов, а през зимата ловни излети в Стара планина. Но след края на кампанията, като бъда избран за кмет, знам че личното ми време ще се ограничи. Ще трябва да намаля някои от тези мои любими занимания, за да имам време да си върша работата.Най-хубавият ми спомен от район \"Сердика\" е абитуриентският ден на сина ми в 14-то СУ „Проф. д-р Асен Златаров\". Организацията беше прекрасна. Много искам софиянци и гостите на столицата да свързват район \"Сердика\" с хубави моменти и положителни емоции. Ето защо Централна гара и предгаровия площад трябва да изглеждат подобаващо, защото от тях гостите на града добиват първите си впечатления от София.Инициативен, действен, отговорен. Силно влюбен и отдаден на работата, с която съм се захванал. Щом съм убеден, че една кауза е правилна, заставам до хората и се боря заедно с тях. Без притеснение, че може ще загубя общинска или държавна длъжност.Заедно можем да променим района си, така че да се чувстваме сигурни, да се гордеем с това, че живеем в „Сердика\" и да сме усмихнати! Благодаря за подкрепата на всички, които искат да променим модела на управление на София и на район \"Сердика\". Призовавам ги на 3-те ноември да излязат и да гласуват. ", "date": "2019.10.30", "title": "Янко Янков: Ще отстоявам исканията за по-добър и качествен живот в “Сердика”"}
{"url": "http://www.cross.bg/taekyondo-binev-sport-1616829.html", "text": "/КРОСС/ Президентът на Българската федерация по таекуондо Слави Бинев официално вече е член на Борда на директорите на Световната таекуондо централа – KUKKIWON. Официалното гласуване и церемонията по встъпването длъжност на  президентът и директорите на световното таекуондо се проведе днес в южнокорейската столица Сеул.„За мен е огромна чест да бъда днес сред Вас, в сърцето на таекунодо, защото за мен таекуондо е не само спорт, но и бойно изкуство – начин на живот. Вярвам, че ще допринеса за развитието и разпространението на завета, които нашият спорт носи, както и качествата, който той изгражда в бъдещите спортисти и личности„ това зави Слави Бинев днес пред членовете на световната централа в Южна Корея.Избирането на Слави Бинев на този пост е признание както за България, така и цяла Европа. Той е единственият европеец в управляващия орган на световната федерация и се оказа представител на единия от само двата континента със свои делегати  - Европа и Америка.Над 8 часа и под строг контрол продължи заседаването и гласуването в „сърцето“ на таекуондо – KUKKIWON, като 4 пъти бе гласувано избирането на председател на борда на световната централа, но 1 глас така и не достигна за официализиране на избора му .За избора на нов Председател предстои да бъде насрочено ново събрание, на което България и Европа вече имат своя официален представител и формален посланик на корейския спорт, култура и традиции в лицето на Слави Бинев.Въпреки, че е единственият, сред 21 членове на Борда на Директорите без корейски корени, президента на Българската таекуондо федерация се е доказал многократно в развитието на олимпийския спорт, както на европейско, така и на световно ниво.  Освен Член на световния борд на директорите Бинев е и президент на European Union /EU/ Taekwondo и вицепрезидент на Taekwondo Europe. Задълженията и отговорностите, които тези длъжности му носят за развитието и популяризирането на бойния спорт са тежки и амбициозни, но доказано от него и възможни.Това е второто признание за България , което световната таекуондо централа оказва в рамките само на месец, след удостояването на премиера Бойко Борисов с най-високата степен в таекуондо – 9 дан по време на официалната му визита в Корея.", "date": "2019.10.30", "title": "Слави Бинев е член на Борда на директорите на Световната таекуондо централа (Снимки)"}
{"url": "http://www.cross.bg/mesi-pryak-svoboden-1616828.html", "text": "/КРОСС/ Барселона срази убедително Валядолид с 5:1 в двубой от 11-и кръг на Ла Лига. Герой за каталунците бе Лионел Меси, отличил се с два гола и две асистенции в двубоя. С трите точки Барса излезе на първо място в класирането. Тимът има 22, две повече от Гранада. С 20 точки е и третият Атлетико Мадрид, който снощи направи 1:1 с Алавес.Клеман Лангле откри резултата още във втората минута, но Кико възстанови равенството в 15-ата. После започна шоуто на аржентинеца.В 29-ата минута Артуро Видал се разписа след подаване на Меси за 2:1.Пет минути по-късно и самият аржентинец бе точен от пряк свободен удар. Това бе 50-и гол от пряк свободен удар в кариерата му.44 от тях са отбелязани за каталунците, шест – за националния тим. Меси бе точен и четвърт час пред края, а две минути по-късно подаде на Луис Суарес за крайното 5:1.„От краката му идваше магия. Можеш само да аплодираш и да се наслаждаваш“, заяви Мичел от Валядолид.С двете си попадения Меси изпревари Кристиано Роналдо по голове, отбелязани на клубно ниво. Аржентинецът вече има 608 попадения, реализирани в 695 мача. Роналдо е с 606 гола в 813 двубоя.", "date": "2019.10.30", "title": "Барселона срази убедително Валядолид с 5:1 в двубой от 11-и кръг на Ла Лига"}
{"url": "http://www.cross.bg/rutze-piana-kontzert-1616830.html", "text": "/КРОСС/ Концерт без прецедент ще зарадва почитателите на класическата музика у нас тази есен. \"Концерт на 8 рояла\" е едно от закриващите събития в програмата на \"Пловдив 2019\", което ще обедини четирите български града, кандидати за европейска столица на културата. За първи път ще бъде реализиран проект с подобен мащаб в България.8 рояла, 16 пианисти, 32 ръце ще изнесат 4 концерта в Пловдив, София, Велико Търново и Варна. Пианистите идват от осем различни държави: Германия, Италия, Русия, Канада, Корея, Япония, Словакия, разбира се България и дори Филипините! С реверанс към почитателите на класиката, диригентът и музикантите са подготвили вълнуващо емоционално пътуване с композициите на Карл Орф, Джоакино Росини, Карл Черни, Рихард Вагнер, Дариу̀с Мийо̀, Джордж Гершуин и други.Създател на проекта \"Концерт на 8 Рояла\" е българският пианист и педагог проф. Томислав Байнов, който заедно с още шестима свои колеги основава Клавирен ансамбъл \"Байнов\" през 1989 г. Център за изявите на състава е Южна Германия, но много скоро популярността му става и международна. Особено атрактивни са телевизионните им изяви. Репертоарът им обхваща както специално написани творби за четири и повече ръце, така и аранжименти на някои от най-популярните класически пиеси.Клавирен ансамбъл \"Байнов\" е записал няколко силно запомнящи се програми: \"Шест ръце на едно пиано\", \"Повече от 8 пиана\", \"Пиана и перкусия\", \"На живо в Люцерн\", \"Карл Черни: Концертни квартети\". Специалитет на ансамбъла са изпълнения на творби на шест ръце, но на един роял, или 11 или 12 ръце на две пиана, пиеси за повече от 8 пиана, дори до невероятния оркестър от 25 пиана.Диригентът на концертите е Григор Паликаров - изтъкнат диригент в Софийската Опера и Classic FM symphony Orchestra, композитор, пианист, преподавател и член на MENSA. Носител е на множество национални и международни награди, дирижирал е по целия свят.Четирите концерта от турнето ще се състоят през есента на 2019-та, както следва:\"Убедени сме, че \"Концерт на 8 рояла\" е събитие с голяма културна значимост, което ще предизвика сериозен отзвук в медиите, почитателите на класическата музика и цялата ни културната общественост\", споделят организаторите на събитията \"Класик Стейдж Ентъртейнмънт\".Билетите са вече в продажба в мрежата на , както и на касата пред Общината.", "date": "2019.10.30", "title": "Концерт \"На 8 рояла\" с 16 пианисти и 32 ръце"}
{"url": "http://www.cross.bg/godina-goranov-mlrd-1616831.html", "text": "/КРОСС/ За следващата година кабинетът залага на ръст на икономиката с 3,4%. Прогнозният Брутен вътрешен продукт се очаква да достигне 126,7 млрд. лева, през 2021 г. – 134,9 млрд., 2022 г. – 143,3 лв. Това отчете финансовият министър Владислав Горанов по време на заседание на Националния съвет за тристранно сътрудничество.За сравнение с нивата през тази година около 4,4 на сто. отчете още Горанов.Финансовият министър напомни, че за следващата година е заложено увеличение на 10% разходите за персонал. По отношение на данъчната политика, запазват се данъчните ставки през целия мандат на кабинета. Ще продължат и данъчните облекчения за земеделските стопани.За 2020 година през бюджета ще към общините ще бъдат трансферирани над 4,2 млрд. лв. или с 460 млн.лева повече спрямо тази година., обобщи в заключение Горанов.", "date": "2019.10.30", "title": "Бюджет 2020: Държавата залага ръст на БВП и повече пари за общините (Снимки)"}
{"url": "http://www.cross.bg/taskova-tzveta-katastrofata-1616833.html", "text": "/КРОСС/ 4 години затвор е присъдата, която Софийският окръжен съд определи за 30-годишната Цвета Таскова.Цвета Таскова е обвинена за тежката катастрофа на магистрала „Тракия“ преди година и половина, при която автобус се преобърна край аутобана.Процесът се гледаше по съкратената съдебна процедура. При катастрофата миналата пролет загинаха шестима души. Освен жертвите, в катастрофата имаше и десетки ранени.Тогава 29-годишната Цвета Таскова изгубила контрол над автомобила си. Тръгнала първо наляво към мантинелата, след това рязко завила надясно към автобуса. После още веднъж опитала да коригира посоката, след което ударила рейса в предна лява гума. При сблъсъка едната гума на колата й се заклещила в предния калник на автобуса. Така той се наклонил настрани и се обърнал.Технически неизправности на двете превозни средства не бяха открити. Произшествието провокира и дебат относно мярката за задължително ползване на колани от пътниците в автобусите.Таскова ще плати и кръвнина на семействата на загиналите и пострадалите при катастрофата.", "date": "2019.10.30", "title": "4 години затвор за шофьорката, обърнала автобус на „Тракия“, Цвета Таскова ще плати и кръвнина"}
{"url": "http://www.cross.bg/yanyari-direktor-posta-1616832.html", "text": "/КРОСС/ Новият генерален директор на БНР ще бъде избран през януари 2020 г., реши Съветът за електронни медии на заседанието си днес, на което обяви конкурс за поста. Това съобщи 24 часа.Кандидатите ще подават документи до 5 декември, а изслушванията им ще бъдат на 20 и 21 януари.Дотогава БНР ще се управлява от Антон Митов, който временно заема поста на генералния директор, след като на 17 октомври СЕМ прекрати предсрочно мандата на Светослав Костов.Причината за крайната мярка на съвета е безпрецедентното спиране на програма „Хоризонт“ за 5 часа на 13 септември.Веднага след свалянето му от поста Костов обяви, че ще обжалва решението в съда.Той бе избран за генерален директор на 28 юни и пое управлението на радиото на 2 юли.", "date": "2019.10.30", "title": "БНР ще има нов директор през януари 2020"}
{"url": "http://www.cross.bg/gaga-leiidi-roklya-1616834.html", "text": "/КРОСС/ Камериерка от хотел в Лос Анджелис продава на търг рокля на Лейди Гага, след като певицата я забравила по време на свой престой.Става дума за роклята, с която Лейди Гага се появи на червения килим на „Златния глобус“ миналата година. Началната цена на тоалета е 8000 долара, съобщава „Пейдж Сикс”. По думите на камериерката Сара Корея певицата е забравила ценния тоалет след церемонията по награждаването. Към облеклото Корея е прикачила писмо с подробностите. Камериерката обяснява, че първо предала дизайнерската рокля на бюрото за забравени вещи в хотела, където стояла няколко месеца. Тъй като никой не я потърсил, служителите на бюрото, следвайки правилата, я предали на този, който го е донесъл, тоест на камериерката. Тогава тя решила да продаде тоалета на търг. Роклята се счита за фаворит на американския търг Nate D. Sanders. Обикновено знаменитостите наемат дизайнерски тоалети и бижута, за да излязат на червения килим. Но не е изключено модната къща да е подарила на Лейди Гага лилавата рокля с дълъг шлейф, с която тя получи „Златен глобус“ за филма „Роди се звезда“.", "date": "2019.10.30", "title": "Камериерка продава рокля на Лейди Гага, забравена в хотел"}
{"url": "http://www.cross.bg/voiinitzi-prostrelyana-izraelski-1616835.html", "text": "/КРОСС/ Израелската полиция съобщи, че палестинка е била простреляна от полицаи при опит да нападне с нож войници пред свято място в град Хеброн на Западния бряг, предаде Асошиейтед прес.Жената нападнала войниците пред мястото, наричано от евреите Гробницата на патриарсите, а от мюсюлманите - Джамията на Ибрахим.Тя е получила първа помощ от израелски медици и е приета в болница в критично състояние.", "date": "2019.10.30", "title": "Палестинка беше простреляна, след като нападна с нож израелски войници"}
{"url": "http://www.cross.bg/glasyvat-raiiona-problemi-1616842.html", "text": "/КРОСС/ Владимир Петров е кандидатът на „БСП за България“ за кмет на район „Връбница“, който в неделя ще се бори на балотаж. С номер 56 в бюлетината. Той е магистър по „Финанси и счетоводство“. Работи като началник на районен инспекторат към Столичния инспекторат. Семеен е. На 35 години. - Какво Ви отличава от другия кандидат? - Знам как и мога да реша нерешените проблеми на район „Връбница“, а те са много. Имам хъс. Имам желание. Имам достатъчно опит – от 11 години работя в Столичен инспекторат и съм наясно как функционират и си взаимодействат общинските структури. - Хората във Вашия район често протестират. Например в “Обеля” 2 имаше протести по повод застрояването на междублоково пространство. - Трябва да се работи за промяната на подробните устройствени планове - да се направят частични изменения. Междублоковите пространства трябва да бъдат отредени за озеленяване, а не за жилищно строителство. Или като алтернатива - да се работи за отчуждаването на тези терени, така че и самите собственици да не бъдат ощетени. В тези междублокови пространства трябва да бъдат изградени стрийтфитнеси, футболни игрища, волейболни игрища и т.н. За да има къде да спортуват нашите деца, а и по-големите. - А какво мислите за крайградските части на района? - Това са места с много проблеми. Например – хората, които живеят след гарата във Волуяк, са принудени до септичната яма да копаят кладенец. Не е нормално през 21 век да няма не само канализация, но да няма и водопровод. При това в рамките на Столична община. А напоследък хората имат проблеми и с тока, явно мрежата не издържа. Те живеят в мизерни условия, а това е недупостимо – все пак са столичани. А това може да се промени, ако районната администрация е по-активна и си е на мястото. Ако я е грижа за всички жители на „Връбница“. - Доволен ли сте от резултата на изборите в неделя? - Притеснително е, че има основание да се смята, че има пазаруване на гласове на местата, където живеят малцинствени групи. Например в кв. “Модерно предградие“. В изборния ден се забелязваше голямо струпване на хора, които буквално ги водеха до секциите. Това се вижда и от протоколите на секциите в квартала. Тези действия се отразиха на изборния резултат. - На тези, които имат желание да гласуват по съвест – искате ли да им кажете нещо? - Призовавам ги да излязат и да гласуват. Не трябва да позволяваме, чрез финансови стимули по време на избори, да се определя бъдещето на района. Има хора, които смятат, че и да гласуват – нищо няма да се промени. Уверявам ги, че това не е така. С техните гласове може да се случи промяната. Ако си останат вкъщи, след това няма да имат основание да се сърдят, че нищо добро не се случва в района, около техния блок, на тяхната улица. ", "date": "2019.10.30", "title": "Владимир Петров: Знам как и мога да реша проблемите на „Връбница“"}
{"url": "http://www.cross.bg/avtomat-kalashnikov-ministerstvoto-1616839.html", "text": "/КРОСС/ Руското министерство на образованието е издало методически препоръки към училищата в цялата страна да въведат уроци за автомат \"Калашников\", като източник на национална гордост, което да вдъхнови децата по-късно да постъпят на служба в руската армия, предаде ДПА.Уроците ще включат \"духовно и морално възпитание\" за използване на това оръжие за защита на родината, съобщи в изявление министерството.Инициативата съвпада със 100-годишнината от рождението на създателя на легендарния автомат Михаил Калашников на 10 ноември. Изобретеният от него през 40-те години на миналия век автомат е едно от най-разпространените оръжия в света.Руското министерство на образованието подчерта, че всяка година близо четвърт милион души по света загиват от куршумите на това леко стрелково оръжие, което е повече от убитите при артилерийски обстрел, бомбардировки и ракетни удари.Един от лидерите на руската опозиция, Дмитрий Гудков, разкритикува инициативата в изявление, като каза, че духовността на може да бъде смесвана с убийства.Това, което министерството представя за \"наша идентичност и духовност\", е да убиваме колкото се може повече хора\", аргументира се Гудков.", "date": "2019.10.30", "title": "Въвеждат уроци за автомат \"Калашников\" в руските училища"}
{"url": "http://www.cross.bg/rust-zaiikova-dosta-1616841.html", "text": "/КРОСС/ \"Новият бюджет на страната е едно добре фризирано дежа вю от предишните бюджети. В него няма нищо ново\", коментира икономистът Мика Зайкова в интервю за БГНЕС. По думите й в предложената от правителството бюджетна рамка няма нищо, което да напомня, че идва рецесия, че световната икономика се намира в доста неприятно положение. На фона на тези сигнали, бюджетът ни звучи доста оптимистично, смята Зайкова.Тя не е съгласна с твърденията, че се очаква ръст на икономиката с 3.4% при положение, че Световната банка преди седмица свали ръста до 3.1%. Дори Кристалина Георгиева, която дава най-оптимистичният ръст и ЕК са написали ръст от 3.3% с мъка. Така, че едва ли България ще достигне през 2019 ръст от 3.4%, подчерта Зайкова. И добави, че като се прочетат внимателно заложените параметри ще се види, че българският бизнес не е в състояние да даде приходи на държавата, които да гарантират нещо различно.От своя страна Икономистът Любомир Дацов смята, че макрорамката и икономическите показатели са леко оптимистични. Основната ми забележка е, че правителството не води антициклична политика, а помпа разходите. Определено според мен го правят целенасочено. Определено се опитват да стимулират определен брой политики, казва той.Според Дацов и в самите приходи на бюджета има доста резерви. В структурно отношение има известно разминаване между развитието на приходите и самата макрорамка.\"Най-голямата въпросителна е това, което се случва с капиталовите разходи. Според мен би трябвало да бъдат малко по-високи от гледна точка на това, че към момента е безобразно ниско усвояването на еврофондовете, повтарят сценария от предишния финансов период, когато в последния момент направихме всичко. Само че този път усвояването и нивото е с няколко процента отдолу\", коментира бившият заместник-министър на финансите.", "date": "2019.10.30", "title": "Мика Зайкова: Бюджет 2020 е добре фризирано дежа вю"}
{"url": "http://www.cross.bg/radev-naykata-rymen-1616826.html", "text": "/КРОСС/ \"Високоотговорната дейност на българските учени е основата, върху която се гради конкурентноспособна и успешна икономика\", заяви държавният глава Румен Радев в словото си на тържественото събрание, посветено на 75 години от създаването на Съюза на учените в България. По думите на президента образованието и науката са здравата основа, на която следва да се развива бъдещото поколение българи, което трябва да гради демократично и просветено общество в модерна и просперираща държава.Президентът подчерта, че образованието и науката трябва да се утвърждават като стратегически национален приоритет и не само като целево финансиране, а като модерна визия за икономически и културен възход на нацията. „Наша обща мисия е да се борим за равномерно разпределение на образователния и научния потенциал, образователната и научна инфраструктура и изследователски програми в общото европейско пространство. Защото без това ние не можем да постигнем социално-икономическо сближаване с напредналите европейски държави“, каза държавният глава.Държавният глава Румен Радев отбеляза значимостта на Съюза на учените в България за утвърждаване на високите стандарти и морал в науката. Вече седем десетилетия организацията е желан и уважаван партньор на БАН, на университетите, на водещи европейски и световни научни институции. „Успяхте да разкриете клонове и секции навсякъде в страната, които организират значими събития и разпалват искрата на науката сред младите хора и работят всеотдайно за вашата родолюбива кауза“, посочи президентът Румен Радев.Президентът поздрави учените за всеотдайната и отговорна работа в служба на обществото и за развиване и укрепване на академичния капацитет на страната. „Съюзът продължава своята активна дейност в динамична политическа и икономическа обстановка. Въпреки не дотам необходимата и желана от вас подкрепа на държавата, вие продължавате да привличате нови членове и да откликвате на обществения интерес, защото имате кауза - знанието да бъде в полза на цялото ни общество“, отбеляза Румен Радев.Държавният глава Румен Радев връчи на председателя на Съюза на учените в България проф. Диана Петкова почетен знак на президента за цялостен принос на Съюза за развитието на науката и образованието в България.", "date": "2019.10.30", "title": "Радев: Образованието и науката трябва да се развиват като стратегически национален приоритет (Снимки)"}
{"url": "http://www.cross.bg/suyuz-rysiya-severna-1616827.html", "text": "/КРОСС/ Воденият от Русия Евразийски икономически съюз кани Албания и Северна Македония да се присъединят.Поканата идва от Владимир Чизов, постоянен представител на Русия в ЕС, по време на Форум на Евразийския съюз във Верона, Италия, пише \"Газета експрес\".\"Албания и Северна Македония ще бъдат по-добре разбирани в ЕАЕУ, а не в ЕС\", обяснява руският дипломат.\"Убеден съм, че страните, които са кандидатки за членство в ЕС и наскоро получиха отказ от Брюксел, могат да се възползват от Евразийския съюз\", допълва Чизов.Поканата на Русия за страните от Западните Балкани да се присъединят към ръководения от Русия Евразийски икономически съюз е дни след като ЕС реши да не започва преговори за присъединяване с Албания и Северна Македония. ", "date": "2019.10.30", "title": "Русия кани Албания и Северна Македония в Евразийския съюз"}
{"url": "http://www.cross.bg/transplantatziya-bolnitza-drob-1616820.html", "text": "/КРОСС/ Още през 2003 г. в УМБАЛ \"Св. Екатерина\"-София са извършени първите трансплантации на сърце-бял дроб и отделно само на бял дроб от изцяло български екип, с ръководител проф. Чирков. Това съобщиха от болницата във връзка с тиражирана тези дни в медиите информация, че в болница \"Лозенец\" е извършена първата трансплантация на бял дроб в България.Медиите тиражираха информация, подадена от Министерството на здравеопазването.На 27 октомври то съобщи, че \"първата белодробна трансплантация\" е била извършена от екип на Университетска болница \"Лозенец\", ръководен от д-р Игор Тодораке от университетската болница в Хановер и проф. д-р Любомир Спасов.Трансплантацията започнала към 22.30 на 26 октомври и приключила към 4.30 часа на следващия ден. Допълва се, че \"през цялото време министър Ананиев е получавал информация за хода на трансплантацията\".Рецепиент на тази трансплантация стана 70-годишен мъж с крайна степен на белодробна недостатъчност поради белодробна фиброза. В момента пациентът се намира в реанимация.Допълнителна информация ще бъде предоставена от УБ \"Лозенец\", се казва в съобщението. Такава все още се чака.Екипът на проф. Александър Чирков в болница \"Св. Екатерина\" направи на 21 август 2003 г. уникална за страната трансплантация едновременно на бял дроб и сърце.Пациентката е 26-годишно момиче с вродена сърдечна аномалия. Доколко знам, такава операция не е правена в Югоизточна Европа и Италия, каза Чирков. Трима хирурзи са му асистирали - д-р Баев, д-р Николов и д-р Илиев. Дали операцията със сигурност е успешна ще може да се каже след 6-7 дни, смятат от \"Св. Екатерина\".Органите бяха взети от починало при катастрофа край ловешкото село Микре момче на 17 г., от София. Той е получил черепно-мозъчна травма и е изпаднал в мозъчна смърт в сряда по обед. Близките му, които разрешиха вземането на органите му, пожелаха да останат анонимни.Болниците \"Лозенец\" и \"Света Екатерина\" са лицензирани за извършване на белодробни трансплантации. Това каза пред журналисти заместник-министърът на здравеопазването Бойко Пенков, който участва в конференция \"Заедно за повече здраве\".В отговор на въпрос дали в страната ни има достатъчно подготвен екип, за да следи следтрансплантационния период на пациента, на който преди дни беше трансплантиран бял дроб, д-р Пенков каза, че засега гаранцията е в създаването на международния екип, извършил белодробната трансплантация в болница \"Лозенец\".Проф. Спасов, директор на лечебното заведение, е преминал всякакви квалификации, свързани с белодробна трансплантация, има хора, които в Хановер го правят ежедневно, но не мога да кажа дали немските лекари ще останат в България, допълни д-р Пенков.Присъствието на екипа от Германия не е случайно, те са били извикани специално в болницата, за да съдействат.Всички детайли по присъствието на чуждестранните лекари и състоянието на реципиента, трябва да се отнасят към лечебното заведение, подчерта д-р Пенков.Нашата задача беше, когато има донорска ситуация, да поемем контрола върху събитието и да бъдат оползотворени максиално дарените от хората органи, добави още той. Борим се да увеличим даряването на органи, защото само тогава ще има трансплантации. Следтрансплантационният процес ще бъде проследен в болница \"Лозенец\", каза още д-р Пенков.В отговор на въпрос кой ще плати хонорара на лекарите от Хановер д-р Пенков каза: \"Не мога да кажа, такова условие на нас не ни е поставяно. Ние, като министерство, имаме пари в бюджета, плащаме до лев всеки разход, направен при всяка една трансплантация, каквато и да е тя в държавата\". ", "date": "2019.10.30", "title": " УМБАЛ „Св. Екатерина“-София опроверга МЗ за първата трансплантация на бял дроб"}
{"url": "http://www.cross.bg/slyzhiteli-byrgas-oblastnata-1616819.html", "text": "/КРОСС/ Съдът отстрани от длъжност двама служители по безопасност на храните в Бургас, нови двама са обвинени за участие в групата за подкупи.Апелативният специализиран наказателент съд отстрани от длъжност главните инспектори в Областната дирекция по безопасност на храните в Бургас Денка Н. и Димо Г.Те са сред петимата служители, привлечени към наказателна отговорност от Специализираната прокуратура на 28 август 2019 г. за участие в организирана престъпна група за подкупи и длъжностни престъпления на територията на област Бургас.Като ръководител на групата бе обвинен директорът на Областната дирекция.Петимата служители бяха задържани на 27 август 2019 г. в Бургас, Несебър и Поморие при съвместни действия по разследването на Специализираната прокуратура и ГДБОП.Според събраните доказателства, от началото на 2016 г., в качеството си на държавни служители и с цел получаване на подкупи, участниците системно извършвали фиктивни проверки на търговски обекти в Бургаска област, както и спирали реални проверки, извършвани от други служители в Областната дирекция.Неизвършени и прекратени проверки в търговски обекти бяха установени в Бургас, кк Слънчев бряг, Приморско, Созопол и Китен.В определени случаи директорът на ОДБХ-Бургас лично спирал текущи проверки, въздействайки на свои подчинени на място.Установено е също, че участниците в групата получавали между 400 и 900 лева от собственици на търговски обекти в Бургаско за изготвянето от посочен от тях човек на задължителната за всеки обект „Система за самоконтрол“.В хода на разследването бяха събрани нови доказателства за участие престъпната група на още двама служители в Областната дирекция – Етери З. И Деян С.В средата на октомври Специализираната прокуратура повдигна обвинения на двамата за участие в групата и им определи мерки за неотклонение гаранции в пари.Отстраняването от длъжност на двамата служители в Областната дирекция по безопасност на храните в Бургас Денка Н. и Димо Г. не подлежи на обжалване.", "date": "2019.10.30", "title": "Двама служители на бургаската БАБХ са отстранени от длъжност"}
{"url": "http://www.cross.bg/pirati-proekta-informatziya-1616823.html", "text": "/КРОСС/ Филмовото студио Disney подновява франчайзинга на „Карибски пирати\" - засега за новия проект се знае малко, но това, което все пак имаме като информация, е окуражаващо. Авторът на „Чернобил\" Крейг Мазин и сценаристът на първите части на „Карибски пирати\" Тед Елиът се включват в работата по проекта.По информация на The ​​Hollywood Reporter, в момента се обсъжда участието в проекта на продуцента Джери Брукхаймър. А според Джони Деп и неговия „звезден” герой Джак Спароу, все още няма новина. Източниците на THR обаче не изключват завръщането на Деп към ролята, което не може да не зарадва милионите фенове на актьора по целия свят.", "date": "2019.10.30", "title": "Създателят на „Чернобил\" рестартира „Карибски пирати\""}
{"url": "http://www.cross.bg/siderov-volen-dymata-1616824.html", "text": "/КРОСС/ Лидерът на Атака Волен Сидеров е ядосан на парламента, че не му дали думата при напускане на законодателния орган.Българският парламент не даде думата на депутат, който напуска по собствена воля, обяви той на брифинг в парламента. Това е безпрецедентен случай, отсече атакистът. Обикновено депутатите, които напускат, липсват от зала, какъвто бил случаят с Лиляна Павлова.Жалки и много безпомощни са опитите на ръководството на парламента да не ми даде думата, изтъкна Волен Сидеров. Ангел Джамбазки нямал чест, измамил избирателите според него. Той бил човек, който лъже, мами и манипулира хората. Аз постъпвам точно обратно, уверен е националистътТози парламент започва да прилича все повече на антибългарски, коментира Сидеров и поясни, че визира покупката на американските изтребители. Поведението на България било васално.ВМРО били инструментът на поръчката за изтребителя. Други са поръчителите, каза той. ГЕРБ били съучастник в тази сделка.Българският парламент започва да се плъзга по наклонената плоскост, заподозря Волен Сидеров. Той очаква законодателният орган да гласува разполагането на ракетни установки у нас срещу Русия. Затова лидерът на \"Атака\" се радва, че физически няма да присъства в НС при този акт. Това вече е национално предателство, категоричен бе лидерът на националистите.Волен Сидеров ще стане общински съветник, за да разкрие далаверите в СОС.Обещавам интересни сюжети в СОС, обеща Сидеров. Той ще си търси правата в съда заради това, че са го спрели да влезе в \"Арена Армеец\". Дела ще заведе срещу Младен Маринов, срещу Красимир Каракачанов и председателства на ОИК. Това е поредната полицейщина срещу мен, изтъкна лидерът на Атака. Волен Сидеров не отговори на въпроса дали остава коалиционен партньор на ГЕРБ .По-късно председателят на ПГ на ГЕРБ Даниела Дариткова се извини в кулоарите на парламента на Волен Сидеров. Стана недоразумение, посочи тя.Ръководството на законодателния орган забелязало, че лидерът на \"Атака\" иска думата, но в същото време имало процедура по гласуване и нямало как тя да бъде прекъсната. Не беше разбрано, че той иска думата своевременно, изтъкна още Дариткова. Искрено съжалявам за случката,допълни тя. По мнението й Волен Сидеров имал трибуна, където да изкаже мнението си.", "date": "2019.10.30", "title": "Сидеров гневен - парламентът не му дал думата при напускане"}
{"url": "http://www.cross.bg/azot-rabotnitzi-namalyavane-1616825.html", "text": "/КРОСС/ Стотици километри задръстване на холандски магистрали поради протест на строителни работници с камиони, багери и кранове, информира \"Ройтерс\".Протестът е срещу действия за намаляване на замърсяването с азот, които могат да засегнат работни места.От транспортните власти ANWB обявиха, че задръстването е 380-километра и започва от Хага. Полицията отбеляза, че централно място на протеста в Хага е затворено за големи автомобили, но все още се транспортират работници до мястото на демонстрацията.Строителните работници и фермерите в Холандия са недоволни от съдебно решение от май, според което страната отделя твърде много азот, което е в нарушение на европейските закони.Днешната демонстрация е петата от септември.Селското стопанство и строителният сектор отделят най-много азот, но много хора смятат, че несправедливо са обвинявани за проблем, причиняван от цялото холандско общество.Политици предложиха някои от 18 000 строителни проекта в страната да бъдат отложени или в бъдеще ще бъдат въведени по-стриктни правила, докато на животновъдите може да се предложат субсидии за намаляване на бизнеса или за ограничаване на емисиите.", "date": "2019.10.30", "title": "380-километрово задръстване в Холандия заради протест на строители (Снимки)"}
{"url": "http://www.cross.bg/chiprovtzi-dobrovoltzi-zasegnati-1616793.html", "text": "/КРОСС/ През цялата нощ пожарникари, военни, горски служители и доброволци са останали нащрек заради пожара над Чипровци. Те следят огънят да не се разрасне в труднодостъпния терен в Стара планина, съобщават БНТ и Нова телевизия.В късните часове на вторник пламъците са били локализирани - не се разпростираха, но все още има огнища. Пожарът е обхванал площ от над 15 км само от българска страна, но гори и от сръбска.Балканът над Чипровци пламна в неделя и се превърна в най-голямата стихия на Балканите към момента. 40 000 декара са засегнати от огъня - на българска и сръбска територия. У нас горят предимно високи храсти и треви в труднодостъпни райони. Вчера обаче огънят засегна и гората. В момента ситуацията в Сърбия е по-тежка, защото там горят предимно гори, а у нас са засегнати основно високи храсти и сухи треви.В центъра на Чипровци се очаква да започнат да се събират доброволци за потушаването на огъня. Те ще получат инструкции, а след това ще се отправят към планината. Вероятно и днес в потушаването на огъня ще се включат и хеликоптери.Надеждите на местните хора са със застудяването да дойдат и по-проливни дъждове, които да помогнат в борбата с огнената стихия.Мнението на хората в Чипровци, което те споделят и в социалните мрежи, е, че по всяка вероятност пожарът е запален умишлено.", "date": "2019.10.30", "title": "Цяла нощ пожарникари, горски и доброволци овладяваха пожара над Чипровци"}
{"url": "http://www.cross.bg/irlandiya-severna-trafik-1616787.html", "text": "/КРОСС/ Британската полиция, разследваща смъртта на 39 души в камион, заяви днес, че смята да разпита двама братя от Северна Ирландия по подозрение за убийство и трафик на хора.Това са 40-годишният Ронан Хюз и 34-годишният му брат Кристофър от Армаг.Осем жени и 31 мъже бяха открити в сряда в хладилен камион, влязъл във Великобритания с ферибот от Белгия. Няколко виетнамски семейства се страхуват, че близките им са сред загиналите.\"Намирането и разговорите с братята Хюз са от решаващо значение за нашето разследване\", каза главният детектив Стюарт Хопър.„Вярваме, че са в Северна Ирландия, но също имат връзки с Ирландската Република“, добави той.Шофьорът на камиона, 25-годишният Морис Робинсън от Северна Ирландия, е обвинен в 39 случая на убийство, конспирация за трафик, за подпомагане на незаконна имиграция и пране на пари.Той се появи в съда в Есекс чрез видеовръзка в понеделник и беше оставен в ареста, за да се яви на 25 ноември в Олд Бейли в централния наказателен съд в Англия.Други трима арестувани във връзка с разследването - 38-годишен мъж, 38-годишна жена и 46-годишен мъж - са пуснати под гаранция до ноември.", "date": "2019.10.30", "title": "Разследват двама братя от Северна Ирландия за камиона-ковчег"}
{"url": "http://www.cross.bg/sofiya-sreda-rashev-1616812.html", "text": "/КРОСС/ Натрупването не е от днес, а поетапно от последните две седмици. Основната причина е запрашаването по улиците и липсата на дъжд и вятър, обясни пред БГНЕС експертът по управление на околната среда Боян Рашев.„Аз не си спомням последно кога валя дъжд в София, което замърсява въздуха. Допълнително застудяването от тези дни, сутрин и вечер хората запалиха печки. Като прибавим и засиления автомобилен трафик и коли без катализатори, факторите се натрупват. Качеството на въздуха рязко ще се оправи с нахлуването на студения фронт\", обясни Рашев.През тази седмица мръсен въздух с прахови частици над допустимите норми беше отчетен от Изпълнителната агенция по околна среда, освен в София, в още 9 града. снимка: ", "date": "2019.10.30", "title": "Почти цяла София осъмна със замърсен въздух"}
{"url": "http://www.cross.bg/takov-grazhdanite-suvetnik-1616813.html", "text": "/КРОСС/ Софиянци имат избор, могат на 3 ноември да поискат промяната, да поискат алтернативата. А тя е реална, защото има 22 балотажа, включително и за кмет на София. Това каза общинският съветник от БСП Иван Таков в Сутрешния блок на БНТ.Той посочи, че на 27 октомври се видя, че София и софиянци имат алтернатива - дали това е Мая Манолова, дали е БСП, дали е Демократична България, Борис Бонев и те посегнаха към нея.„Най-голямата партия, за съжаление, отново е партията на негласуващите и тя няма представителство в СОС, категоричен бе Таков - Активността от около 43-44% е по-ниска и от предишните избори. Което е предпоставка за задълбочен анализ, защото това вече се повтаря от избори на избори\".Общинският съветник от БСП изтъкна, че ГЕРБ са царе в изборния процес и отчасти в неговата манипулация.В отговор на въпрос „Как щяла да управлява Мая Манолова общината без собствена листа?\", той припомни, че и Борисов, като кмет, две години нямаше нито един общински съветник.„Мая Манолова е нашият кандидат, ние я подкрепяме и то категорично. Защото тя е необходимата промяна. Ще я подкрепяме за всички решения, които са залегнали в нашата програма през 4-годишния мандат\", заяви Иван Таков и допълни: „Тя има подписано споразумение с нас, както и с други партии за коренна промяна на управлението на столицата, което трябва да следва и да спазва. Много голяма част от тези приоритети са залегнали и в програмата на ДБ. Има много допирни точки\".Относно прозрачността на работата на Столична община, Таков каза, че от години съветниците но БСП призовават за две неща - гражданите да могат да присъстват на заседанията на СОС и питанията към кмета, които са механизма на опозицията за контрол върху него, да бъдат в началото на сесията на общинския съвет.„В страницата на СОС фигурират отговорите на нашите питания, но не и самите питания. Много пъти сме призовавали, гражданите да имат право да видят какво са питали техните общински съветници, защото те са дошли от тях -  гражданите на София. Много често отговорът е крайно незадоволителен, но това остава скрито от гражданите\", обясни общинският съветник от левицата.Той каза, че представителите на БСП са в общинския съвет, за да са в помощ на гражданите и градът да се развива по най-добрия начин. „Разбира се, когато решенията не са добри за града, а напротив, пречат на развитието на града, ние сме били опозиция в най-добрия смисъл на думата\", заяви Иван Таков. ", "date": "2019.10.30", "title": "Иван Таков: Софиянци имат избор, могат на 3 ноември да поискат промяната "}
{"url": "http://www.cross.bg/siriya-espur-iztochna-1616788.html", "text": "/КРОСС/ Военни части САЩ се разполагат за охраняване на петролни полета в Източна Сирия след смъртта на лидера на \"Ислямска държава\" Абу Бакр ал Багдади, съобщи военният министър Марк Еспър, цитиран от медиите.Частите ще продължат маневрите си, за да гарантират, че терористичната групировка \"ИД\" няма да получи достъп до тях, макар да се смята, че тя е разбита в Сирия.Министър Еспър и началникът на Съвета на началник щабовете на въоръжените сили на САЩ Марк Мили обявиха и другата цел на американското военно присъствие в Източна Сирия - Дамаск и Москва да не получат достъп до петролните полета. От първостепенно значение обаче било да не се позволи достъпът на \"ИД\" до находищата. \"Не искаме те да се активизират отново. Получават голяма част от приходите си от това (петролните полета)\", добави Мили. Еспър добави, че руските и сирийските сили не са опитали да попречат на действията на американските части. Министърът даде да се разбере, че за Пентагона е важно достъп до петрола да имат и Сирийските демократични сили (SDF), досегашният коалиционен партньор на САЩ в борбата срещу \"ИД\".Гръбнакът им са бойните отряди на сирийските кюрди.По думите му това е необходимо, \"за да се охраняват затворите (с джихадистки бойци - бел. ред.), да въоръжават войските си, за да ни помогнат в мисията за победа над \"ИД\", каза Еспър.Преди дни той обяви, че САЩ изпращат и механизирани подкрепления в Източна Сирия, за да бранят пeтролните находища от евентуални нападения на \"ИД\". Подкрепленията ще включват танкове и БТР-и \"Брадли\". \"Това, което прави в момента Вашингтон - да завземе и да постави под въоръжен контрол петролните полета в Източна Сирия, е чисто и просто израз на международен бандитизъм\", заяви преди дни руското министерство на отбраната в комюнике.А говорителят му Игор Конашенков се конкретизира, че САЩ извършват контрабанда на сирийския нефт към други страни, караваните с цистерни от нефт се охраняват от частни военни компании и спецкомандоси. По думите му печалбите от над $30 млн. месечно отиват в касите на частните военни компании и спецслужбите на САЩ чрез брокерски компании.Тръмп не крие пристрастията си към сирийския нефт и на пресконференция в понеделник потвърди това. Но според британския в. \"Гардиън\" меракът му САЩ да искат да си осигурят дял в приходите на Сирия от петрола е потенциално военно престъпление.", "date": "2019.10.30", "title": "САЩ не пускат Сирия до нейния петрол"}
{"url": "http://www.cross.bg/parkirani-avtomobil-blizost-1616815.html", "text": "/КРОСС/ Минути след полунощ в полицията е получен сигнал за горящи автомобили, паркирани в ж.к. „Хиподрума\". На място незабавно са изпратени екипи на полиция и пожарна, огънят е погасен. Няма данни за пострадали хора, нанесени са само материални щети.При пожара напълно са изгорели три от колите, а други четири, паркирани в близост, са частично обгорели. Няколко часа по-късно, около 4.30 часа, е съобщено и за запален автомобил в ж.к. „Гевгелийски\".От огъня е опожарен автомобил, засегнати са още три, паркирани в непосредствена близост.Образувани са досъдебни производства. Извършени са огледи на място, предприети са процесуално-следствени действия за установяване на всички факти и обстоятелства около инцидентите и издирване на извършителите. снимка: ", "date": "2019.10.30", "title": "Запалиха няколко автомобила в София"}
{"url": "http://www.cross.bg/dzhonsun-izbori-brekzit-1616799.html", "text": "/КРОСС/ За пръв път от почти сто години Великобритания ще проведе парламентарни избори през декември. Депутатите в Уестминстър гласуваха тази вечер предсрочните избори да бъдат на 12 декември, удовлетворявайки желанието на премиера Борис Джонсън на четвъртия му опит да прокара това решение през парламента.Те гласуваха с 438 гласа \"за\" и 20 \"против\" за избори в навечерието на Коледа, които се очаква да бъдат най-непредвидимите от десетилетия, отбелязва в. \"Гардиън\". Сега решението трябва да мине и през Камарата на лордовете, където не се очаква да срещне съпротива.Парламентът ще бъде разпуснат идната сряда за кампания, която ще продължи пет седмици и ще се фокусира върху Брекзит, след като премиерът Джонсън не успя да изпълни обещанието си страната да напусне ЕС на 31 октомври със или без сделка. Изходът бе отложен за 31 януари с опция да се осъществи и по-рано, ако все пак сделката за него получи одобрението на парламента.Торите ще агитират предимно в полза на сделката, която премиерът уговори с ЕС-27 в последния момент, а лейбъристите обещават втори референдум. Партията за Брекзит ще се позиционира още по-вдясно от Джонсън, призовавайки за Брекзит без сделка, докато либералдемократите ще продължат да защитават идеята, че Великобритания трябва да остане в ЕС.Социологическите проучвания дават на консерваторите около 10 пункта преднина пред лейбъристите - но бившият премиер Тереза Мей имаше дори по-голямо преимущество преди вота през 2017 г., който в крайна сметка ѝ коства мнозинството в парламента.Лявата партия на Джеръми Корбин е разделена по въпроса дали трябва да се проведат първо избори или втори референдум; но кабинетът в сянка реши да подкрепи изборите, след като парламентът гарантира, че няма да се стигне до Брекзит без сделка и отлагането му бе одобрено и от ЕС.\"Този вот е възможност, която идва веднъж на поколение\", заяви Корбин след гласуването.\"Няма как изборът да бъде по-очевиден: лейбъристко правителство ще е на ваша страна, а консерваторите на Борис Джонсън, които смятат, че са родени, за да властват, ще се грижат само за привилигированите.\" Корбин обеща още невиждано амбициозна и радикална кампания.", "date": "2019.10.30", "title": "За пръв път от близо век Великобритания ще проведе избори през декември"}
{"url": "http://www.cross.bg/keramika-arheologicheski-sledi-1616814.html", "text": "/КРОСС/ Екип под ръководството на проф. д-р Иван Христов и д-р Маргарита Попова от НИМ проведоха 6-та експедиция в пределите на едноименния ранновизантийски град просъществувал от средата на V до началото на VII век. И през тази година разкопките край град Черноморец се финансират от Министерство на културата и Националния исторически музей.Археолозите са проучили четири нови жилищни сгради в южния сектор на града. Намерени са редки монети и керамични съдове от Късната античност.Изненадата за екипа тази година е откритият пласт с материали от Архаичната епоха - VII - VI в. Пр. Хр. Под подовото ниво на една от богатите византийски къщи са намерени десетки фрагменти от рисувани керамични съдове, дело на първите гръцки заселници в тази част на Черноморието. Сред редките находки са и бронзови стрели-монети, предхождащи първите гръцки монети на Аполония Понтика, както и гръцка бронзова стрела от VII в. пр. Хр. Бронзовите стрели-монети са вид домонетна форма. Преди да започне сеченето на монети, разменни средства в Аполония и близката околност са били бронзовите стрели. Наличието им на полуострова са предпоставка да се търси храм на някое от гръцките божества - например Аполон, защото те са били оставяни и като дарове при олтара на боговете. Специалистите по антична керамика напомят, че вносна източногръцка керамика е регистрирана и в археологически обекти извън градското ядро на Аполония Понтика (днешен Созопол), където по правило тя е най-разнообразно представена. Находки от този тип са открити при подводни археологически разкопки южно от полиса в устието на р. Ропотамо и на н. Урдовиза (днешен Китен), Атия. Източногръцка керамика е открита и в района на Бургаския залив при разкопки в местността Костадин чешма, близо до с. Дебелт, обл. Бургас. Почти липсват данни за разпространение на йонийска керамика от VII-VI в. пр. Хр. в другите елински полиси по Българското Черноморие. Това обстоятелство е свързано както със състоянието на проучванията, така и с по-късната дата на основаването им. От Месамбрия (днешен Несебър) са публикувани два фрагмента, единият декориран в стил „късна дива коза\" и устие на купа, открита при разкопки в градска среда. Керамика от този период е регистрирана и в другата голяма милетска колония - Одесос (днешна Варна), разположена в северната част на Българското Черноморско крайбрежие. Разпространението на вносна източногръцка керамика, в археологически обекти от вътрешността на Тракия е изключително рядко.Този тип керамика е засвидетелстван в райони, разположени в непосредствена близост до Черноморското крайбрежие и по поречието на големите реки, свързващи Тракия с Егея (Карнобат, Ямбол, Стара Загора, Копривлен). Откритията на екипа на проф. Иван Христов хвърлят светлина върху най-древната история на един многопластов археологически обект, върху който са открити следи и от Класическата и Елинистическата епоха. Най-късните следи за обитаване на полуостров Хрисосотира са от XIII-XIV век, когато района e под контрола както на Византия, така и на българското царство. ", "date": "2019.10.30", "title": "Археолози от НИМ откриха следи от първите гръцки заселници по западното черноморие"}
{"url": "http://www.cross.bg/turgovishte-chast-planina-1616817.html", "text": "/КРОСС/ В непристъпни части на Стара планина, както и край сръбските градове Търговище, Вране, Прокупле и Босилеград още бушуват пожари, превантивно са евакуирани трима души, съобщи сръбската държавна телевизия РТС.Руско-сръбският хуманитарен център в Ниш се е включил в борбата с пожарите в горите в Стара планина и в югоизточна Сърбия.Центърът е готов да координира и да съдейства за използване на авиацията на руското министерство на извънредните ситуации в съответствие с утвърдената процедура на правителствата на Русия и Сърбия, се казва в съобщение на центъра, цитирано от телевизията.Пожарът е в непристъпен за автотранспорт район, до който пожарникарите стигат пеша за два часа. Гъстият дим затруднява използването на хеликоптери.В планинската част на община Босилеград, както и в част от община Търговище, където огънят обхвана около 500 хектара ниска растителност и дървета, е в сила извънредно положение. Превантивно евакуирани са трима души, по-възрастни самотно живеещи хора.В околностите на Вране огънят е обхнанал 13 квадратни кимолетра. На помощ на местните пожарникари, както и в Търговище, на помощ са се притекли колеги от други градове, както и хеликоптери на сръбското вътрешно министерство.Потушен е пожарът край Прокупле, където горя ниска растителност и част от гората. Овладян е и пожарът в района на Лесковац и Бойник, където горяха храсти и ниска растителност.", "date": "2019.10.30", "title": "Въведоха извънредно положение в Сърбия заради пожара, който бушува и в Стара планина"}
{"url": "http://www.cross.bg/pavlova-lilyana-siderov-1616805.html", "text": "/КРОСС/ Парламентът прие оставките на двама депутати - Лиляна Павлова и на Волен Сидеров. Герберката поема нов пост.От своя страна лидерът на \"Атака\" си подаде оставката по време на предизборната кампания. Той настоя това да направи и опонента му от ВМРО Ангел Джамбазки, който е евродепутат.Припомняме, на 21 октомври Волен Сидеров обяви, че напуска парламента заради участието си в кметската надпревара за София. На 24 септември стана ясно, че Сидеров влиза в битката за кметския стол в София.На 5 юни пък Лиляна Павлова беше предложена за заместник-председател (вицепрезидент) и член на Управителния комитет на Европейската инвестиционна банка (ЕИБ).", "date": "2019.10.30", "title": "НС освободи Сидеров и Лиляна Павлова от депутатския пост"}
{"url": "http://www.cross.bg/purviya-izlyazoha-pochivka-1616808.html", "text": "/КРОСС/ Депутатите пак излязоха в почивка. Те си гласуваха почивка между първия и втория тур на местните избори.Парламентът няма да работи на 31 октомври и 1 ноември.Припомняме, това е поредната предизборна ваканция на депутатите, след като през септември отново без дебати те приеха да почиват от 16 до 25 октомври заради първия тур на местния вот.", "date": "2019.10.30", "title": "Депутатите пак излязоха в почивка"}
{"url": "http://www.cross.bg/misiya-samolet-sili-1616797.html", "text": "/КРОСС/ След рекордна двугодишна мисия тайнственият \"космически самолет\" на американските военновъздушни сили се завърна на земята, предаде \"Асошиейтед прес\".Машината X-37B е кацнала в космическия център Кенеди в щата Флорида в неделя сутринта, съобщиха военновъздушните сили.Те не съобщават какво е правил самолетът, докато е обикалял около земята, след като беше изстрелян през 2017 г. с помощта на ракета на компанията Спейс Екс. Самолетът е бил на мисия в продължение на 780 дни, което е нов рекорд за продължителност на мисията на тестово превозно космическо средство за многократна употреба.Тайнственият \"космически самолет\" изглежда като космическа совалка, но е с една четвърт по-малък от совалките.Американски официални представители казаха, че последната му мисия е изпълнила успешно поставените цели.На борда на самолета е имало материали за експерименти на Изследователската лаборатория на военновъздушните сили.Това е пети подобен полет на такова превозно средство. Шести полет е планиран за следващата година, като изстрелването ще бъде отново от Кейп Канаверал. Захранваният от слънчевата енергия самолет е управляван дистанционно и е без екипаж.", "date": "2019.10.30", "title": "Тайнственият космически самолет на американските ВВС се завърна от мисия след 780 дни"}
{"url": "http://www.cross.bg/liza-dzheiims-informatziyata-1616809.html", "text": "/КРОСС/ Холивудският актьор Джеймс Макавой се е оженил за своята любима Лиза Либерати след две години връзка. Оказва се, че тайната сватбена церемония се е състояла през септември тази година. Медиите съобщават, че информацията за сватбата е споделена от близкия приятел на актьора - режисьора Джейми Лойд.Самият актьор не потвърди информацията, но той и Лиза наскоро бяха забелязани във Филаделфия. И двамата са били с брачни халки.Джеймс и Лиза се запознават на снимачната площадка на филма „Сплит”, в който актьорът играе главната роля - човек с много лица.Лиза също участва в създаването на лентата - тя е асистент на режисьора М. Найт Шаямалан. По това време Джеймс се развежда с Ан-Мари Дъф, с която е бил в съпружески отношения 11 години. Сега те заедно възпитават деветгодишния им син Брендън.Два месеца след официалното приключване на развода, Джеймс и Лиза публикуваха няколко съвместни снимки в Instagram, като по този начин потвърдиха слуховете за връзката си.", "date": "2019.10.30", "title": "Джеймс Макавой се е оженил тайно?"}
{"url": "http://www.cross.bg/vsichki-heloyin-dinozavur-1616810.html", "text": " /КРОСС/ Интерактивен динозавър, дълъг 4 метра, хорър шоу с гигантски сапунени балони, безплатен грим, фен среща и музикална програма с любими тийн звезди и, разбира се, Градски Хелоуин парад с конкурси, много награди и подаръци за всички участници - това очаква малките и големите посетители във Varna Mall на 31 октомври.По традиция в последния октомврийски ден търговският център отново ще събере в централното фоайе вампири и зомбита, феи и принцеси, приказни и филмови герои. От 18:00 часа всички те ще дефилират в карнавално шествие под ръководството на любими актьори от Кукления театър във Варна. Парадът е за всички фенове на Хелоуин, без ограничение на възрастта и персонажите, в които са се превъплътили.Тази година организаторите са подготвили за празника специална изненада - томбола с награда „Семейна екскурзия до замъка на Дракула - Бран в Румъния\". В нея могат да се включат всички посетители, като участието им не е обвързано с покупка!Както винаги, програмата в деня на самия празник ще бъде атрактивна и зрелищна.„Избягал\" от Джурасик парк 4-метров интерактивен динозавър ще се присъедини към парада със своето шоу. Сапунени балони във всякаква форма, размер и разцветки ще полетят в магически хорър танц сред гостите на тържеството. Двама от най-популярните сред тийнейджърите влогъри - Nicolе DB & Vaseto, ще се срещнат с феновете си и ще отправят към тях музикален поздрав.Търговските обекти в центъра са подготвили за участниците в Градския Хелоуин парад с много изненади и награди. Те ще бъдат раздадени в конкурсите за най-страховит костюм, най-добре изработен фенер от тиква, най-млад участник и много други категории. А за всички участници в парада ще има вкусни лакомства - топла шоколадова напитка и кексчета „Боровец\" от „Ден и Нощ\".Непосредствено преди парада - от 16:00 до 18:00 часа, от Професионалната гимназия по текстил и моден дизайн ще гримират безплатно всички кандидати да се включат в карнавалния маскарад. ", "date": "2019.10.30", "title": "4-метров интерактивен динозавър за Хелоуин във Varna Mall"}
{"url": "http://www.cross.bg/tyrtziya-folksvagen-gurtziya-1616806.html", "text": "/КРОСС/ И Гърция проявява интерес заводът на германския автомобилен гигант \"Фолксваген\" да бъде построен на нейна територия. Това обяви гръцкият икономически министър Антонис Георгиадис, цитиран от \"Ханделсблат\", съобщава БНТ.Припомняме, че в началото на октомври \"Фолксваген\" замрази плановете си да изгради завод край турския град Измир заради военната операция \"Извор на мир\" на Турция в Сирия.България беше основният конкурент на Турция в битката за новата инвестиция в размер на над 1 млрд. евро на германската компания, но в крайна сметка \"Фолксваген\" избраха югоизточната ни съседка.Според експерти новосъздалата се ситуация след инвазията на Турция в Северна Сирия връща отново в играта балканските държави. Освен България и Гърция в състезанието се намесват също и Сърбия и Румъния.Миналата седмица \"Дойче веле\" съобщи, че германският концерн засега не търси друга площадка за завода извън Турция.", "date": "2019.10.30", "title": "Гърция също пожела завода на \"Фолксваген\""}
{"url": "http://www.cross.bg/reugeot-fat-shryler-1616794.html", "text": "/КРОСС/ Koмпaниитe Fіаt Сhrуѕlеr и coбcтвeниĸa нa Реugеоt - РЅА, вoдят пpeгoвopи зa eвeнтyaлнoтo cи oбeдинeниe cъc cдeлĸa, ĸoятo щe cъздaдe aвтoмoбилeн пpoизвoдитeл зa 50 милиapдa дoлapa. Toвa твъpдят зaпoзнaти пpeд Rеutеrѕ.Hoвинaтa пъpвo бeшe пoтвъpдeнa oт Тhе Wаll Ѕtrееt Јоurnаl. B cpядa пpeдcтoи cpeщa нa нaдзopния cъвeт нa РЅА нa ĸoятo мoжe дa бъдe oбcъдeнo пoтeнциaлнoтo cпopaзyмeниe, ĸaзвaт oщe изтoчницитe.Aĸo ce oбeдинят, двeтe ĸoмпaнии щe ycпeят дa ce cпpaвят c финaнcoвитe и yпpaвлeнcĸитe пpeчĸи пpeд тяx. Oт дpyгa cтpaнa oбaчe нoвaтa гpyпa щe бъдe изпpaвeнa пpeд cepиoзни пpeдизвиĸaтeлcтвa. Ha пъpвo мяcтo тoвa e cвъpзaнo cъc зaбaвянeтo нa тъpceнeтo в глoбaлeн мaщaб.Зaeднo c тoвa изпълнитeлният диpeĸтop нa Реugеоt пpeдpeчe пpeди вpeмe \"дeceтилeтиe нa xaoc\" зa aвтoмoбилнитe пpoизвoдитeли пo пътя нa зaмeнянeтo нa тpaдициoннитe c eлeĸтpичecĸи aвтoмoбили.Инвecтитopитe cпeĸyлиpaт oт няĸoлĸo гoдини зa тoвa, чe Fіаt Сhrуѕlеr тъpcи пapтньop зa пoдoбнa cдeлĸa, a ocнoвeн двигaтeл зa тaзи идeя e глaвният изпълнитeлeн диpeĸтop нa дpyжecтвoтo Cepджo Mapчиoнe.Πpeз 2015 гoдинa тoй oпитa дa пpивлeчe интepeca нa Gеnеrаl Моtоrѕ зa пoдoбнa cдeлĸa. Πo-ĸъcнo cъщoтo пpeдлoжeниe бeшe oтпpaвeнo нa фpeнcĸия пpoизвoдитeл Rеnаult, нo в ĸpaйнa cмeтĸa cдeлĸaтa пpoпaднa.Cдeлĸaтa мeждy Fіаt Сhrуѕlеr и Реugеоt щe им пoзвoли дa oбeдинят тexнoлoгиитe cи в aвтoмoбилocтpoeнeтo, нaмaлявaйĸи ĸaпитaлoвитe paзxoди и ocвoбoждaвaйĸи ĸaпитaл зa инвecтиции в нoви eлeĸтpичecĸи мoдeли, ĸoeтo щe им e нeoбxoдимo, зa дa ce ĸoнĸypиpaт нa пaзapитe в Eвpoпa и Kитaй.  ", "date": "2019.10.30", "title": "Fіаt и Реugеоt пpeгoвapят зa cъздaвaнeтo нa oбeдинeнa ĸoмпaния зa $50 милиapдa"}
{"url": "http://www.cross.bg/vlastta-zashtoto-aktivnost-1616811.html", "text": " /КРОСС/ Първият тур на изборите за местна власт премина. Партийните отчети за \"безапелационни\" победи ще правим след втория, а и не им е тук мястото. Искам да поставя на вашето внимание няколко изключително остри въпроса, които касаят всички партии, парламентарни групи и България - пороците в изборния процес, които изкривяват реалния вот на българския народ. Видяхме ги и на тези избори.Първо - ужасяващо купуване на гласове под зоркия поглед на МВР, българските институции и властта. Докато МВР арестуваше, задържаше или изземваше баници на кандидати на БСП, защото черпят с тях за Димитровден, и МВР смята това за купуване на гласове, под техния зорък поглед истинските купувачи на гласове, които са престъпници, защото това е престъпление, спокойно раздаваха до 300 лева за глас. Докато МВР и властта разпитваха кандидат за кмет на БСП дали е бил роми, за да гласуват за него, ромските махали под строй гласуваха за властта. В една секция от 420 души, 383 - 91% гласуваха за властта. В друга от 424 гласоподаватели, 344 или 82% за властта. В един район от 2600, за властта има 2000 ромски гласа. Властта беше употребена, за да плаши хората и всява страх. Чухме откровения на български граждани да казват  - „страх ни е от всичко- че ще ни запалят къщата, ще ми запалят колата, ще ми спрат топлия обяд от социалната кухня, ще ме изгонят от работа\". Властта използваше страховете и бедността на хората, които признаваха, че са взели 20 лв., защото са гладни и искат да ядат. На следващо място, цялата общинска и държавна администрация, под страх и по списък, гласува за властта, защото ще си загуби работата, ако не го направи. Развихрихте и ужасяваща компроматна война срещу опонентите - жлъч, омраза и насъскване на българския народ едни срещу други на принципа „разделяй и владей\". Управляващите опорочиха тези избори. По предварителни данни има 400 000 невалидни бюлетини. Затова още на първия ден след изборите отново ще поставим въпроса за машинното гласуване. Премахнахте го, за да фалшифицирате изборите. 400 000 гласа не са отчетени по волята на управляващите, защото няма машинно гласуване, защото така е по-лесно да купуват и изкривяват вота.Още един удар по всички ни - избирателната активност отново е ниска.  Колеги, за пореден път призоваваме, замислете се върху това. Това е шамар за всички ни, за всички партии и цялата политическа система. Ако не променим това, хората ще изгонят всички ни и няма да правят разлика между управляващи и опозиция. Ниската избирателна активност е изключително важен въпрос, защото показва апатия и недоверие, че гласът на хората може да реши нещо. Те смятат, че всичко е нагласено и тези 400 000 невалидни бюлетини и купуването на гласове наливат вода в мелницата, че от тях не зависи нищо.Всички трябва да променим поведението си така, че избирателната активност да бъде по-висока. Призовавам всеки свободен българин, който иска това да се промени, да гласува. Злоупотребите на властта в избирателния процес могат да бъдат преодолени само с висока избирателна активност. Затова, уважаеми българи, не стойте по домовете си. Как ще живеете утре- зависи от това какво правите днес. Излезте и гласувайте за себе си и за промяната. ", "date": "2019.10.30", "title": "Корнелия Нинова: Как ще живеем утре - зависи от това какво правим днес"}
{"url": "http://www.cross.bg/venetzyela-mogerini-miliona-1616807.html", "text": "/КРОСС/ \"Ако се бяхме намесили по-рано, щяхме да спасим животи и да спестим пари\", заяви днес върховният представител на ЕС по външната политика и сигурността Федерика Могерини по повод събитията във Венецуела. Тя направи този коментар в края на двудневна международна конференция в Брюксел, посветена на венецуелската криза.Могерини отбеляза, че макар срещата да не е имала за цел събирането на средства, днес са били осигурени 120 милиона евро в подкрепа на венецуелските бежанци.Средствата ще постъпят от 120-те делегации от ЕС и Латинска Америка, участвали в днешната среща. Могерини допълни, че в последните дни ЕС е отделил 30 милиона евро за същата цел и така общата европейска помощ досега достига 320 милиона евро.\"Готови сме да дадем още\", посочи Могерини.По нейните думи истинското решение във Венецуела ще бъде постигнато, когато в страната се възцарят мир и демокрация. Според Могерини международната общност има дълг да помогне на хората от Венецуела. Кризата във Венецуела трябва отново да оглави международния дневен ред, заяви тя.Генералният директор на Агенцията на ООН за миграцията Антонио Виторино коментира, че международната общност има политическо и морално задължение да помогне на венецуелците.\"Искахме да привлечем вниманието на света към страданието на 2,5 милиона венецуелски бежанци\", поясни той.Виторино призова съседните на Венецуела държави да издават на бежанците временни документи с местно приложение.", "date": "2019.10.30", "title": "Конференция в Брюксел събра 120 млн. евро за бежанците от Венецуела"}
{"url": "http://www.cross.bg/pargov-promyana-statykvoto-1616801.html", "text": "/КРОСС/ \"Битката продължава. Не сме спрели. Имаме балотажи в 10 района в София. В един от тези райони водим с малко на първи тур. Имаме много работа да свършим, за да успеем да наваксаме. Не е лесно. Битката на втори тур ще бъде между статуквото и желанието за промяна\", коментира лидерът на БСП-София Калоян Паргов в \"България сутрин\".По думите му големият проблем в столицата е ниската активност. \"Кандидат на промяната беше не само Мая Манолова, имаше и други. Сумарно те имат повече от кандидата на статуквото. Сега е моментът да се види дали наистина всички сме искали промяна поотделно, надхвърляйки своите теснопартийни виждания, за да можем да направим този исторически компромис в полза на интересите на столичани\", изтъкна председателят на БСП-София пред Bulgaria ON AIR.Паргов коментира и резултата на независимия кандидат Борис Бонев.\"Много се радвам на тези млади хора и искам да ги поздравя за този успех. Наблюдавам тяхната работа няколко години. Те работят усилено, имат добра експертиза, дигитализират я, което привлече много млади хора\", каза той.По думите му политиката е въпрос на компромиси и на възможности и всичко би било възможно, стига да има диалог и желание да се работи. ", "date": "2019.10.30", "title": "Паргов: Битката на втори тур ще бъде между статуквото и желанието за промяна"}
{"url": "http://www.cross.bg/obshtinite-smet-chavdarova-1616789.html", "text": "/КРОСС/ Догодина се очертава увеличение на такса смет. Това стана ясно от думите на Гинка Чавдарова, бивш изпълнителен директор на Националното сдружение на общините в България. Причината - почти двойното увеличение на отчисленията за депониране на отпадъците - от 57 на 95 лв. на тон. Удръжката се актуализира на 3 години с наредба на МОСВ.Последната промяна е от 2017 г. Досега увеличението бе плавно - с по 5-10 лв. на година, но през 2020 г. е предвиден рязък скок до достигане на минимума в ЕС. Как това ще се отрази върху таксата, която плащат битовите потребители, предстои да разберем, но е възможно тя да скочи дори двойно. Чавдарова обаче обясни, че сдружението на общините се опитва да договори по- плавен преход.Според чл. 71а от закона отчисленията се правят задължително, когато отпадъкът се депонира. Целта е средствата да се ползват в бъдеще за закриване и следексплоатационни грижи за депата. Повечето общини все още депонират отпадъците, въпреки че има и такива със спечелени проекти по Оперативна програма \"Околна среда\", които имат модерни съоръжения за третиране и рециклиране и няма да плащат отчисленията. Законодателството предвижда мерки за прилагане на принципа \"замърсителят плаща\" от 2015 г., но властите няколко поредни години отлагат влизането в сила на тези мерки. Общините сами трябва да изберат между три варианта за изчисляване на такса смет, основани на принципа \"замърсителят плаща\" - на база брой живеещи на адрес, на вместимост на съдовете или на генерирани отпадъци.Сега плащането на такса смет става по данъчна оценка. Все още е слабо ползвано междуобщинското сътрудничество и обединяване на общ регионален принцип за решаване на по-големи проблеми. Съвместните услуги и общите проекти са ефективният и европейският модел за развитие, е мнението на Чавдарова.\"Трудните елементи в общинските бюджети за следващата година ще бъдат в няколко направления\", коментира тя парите на общините.\"Това са решаващият етап на приключване на европейските проекти, които са многобройни в общините, надпреварата с времето по тяхната работа, осигуряването на необходимото финансиране за проектите\".Бившият изпълнителен директор на НСОРБ подчерта значението на малкия и средния бизнес в малките общини.\"Малкият и средният бизнес дават надежда на общините за икономическо развитие. Поради това се нуждаем от реалистична национална програма, която да дава ниша на общините да се развиват и надграждат\", посочи Чавдарова, която се надява, че обществото ще акумулира ресурс, за да подпомага финансово общините в по-затруднено положение.", "date": "2019.10.30", "title": "Задава се увеличение на такса смет догодина"}
{"url": "http://www.cross.bg/klimata-tynberg-nagrada-1616785.html", "text": "/КРОСС/ Шведската активистка по въпросите на климата Грета Тунберг вчера отказа да приеме награда за опазване на околната среда, като заяви, че климатичното движение не се нуждае от награди, а от това хората с власт да започнат да „слушат науката“.Младата активистка за климата, която обедини милиони в своето движение „Петъци за бъдещето“, бе отличена на церемония в Стокхолм, проведена от Северния съвет – регионален орган за междупарламентарно сътрудничество.Тунберг беше номинирана за своите усилия и от Швеция, и от Норвегия и спечели годишната награда на организацията.Неин представител обяви, че Тунберг няма да приеме наградата или сумата от 46 800 евро), предаде АФП.Тя се обърна към обществеността по повод решението в публикация в Инстаграм от САЩ.„Движението за климата не се нуждае от повече награди“, написа тя.„Това, от което се нуждаем, е нашите политици и хората с власт да започнат да слушат най-добра налична наука“.Макар и да благодари на Северния съвет за „огромната чест“, тя също така критикува скандинавските страни, че не отговарят на тяхната „голяма репутация“ по въпросите на климата.", "date": "2019.10.30", "title": "Грета Тунберг отказа екологична награда от 46 000 евро"}
{"url": "http://www.cross.bg/selata-politziyata-zadurzhani-1616790.html", "text": "/КРОСС/ Има задържани за палежите и погромите в Черноочене, съобщава bTV.Заподозрените за вандалския акт са в полицията от снощи.По предварителна информация те са близки на активисти на ГЕРБ. Единият от задържаните е син на кандидата за кмет от ГЕРБ Ниязи Раиф.От полицията засега не излизат с коментар по случая.Припомняме, погромът в кърджалийското село беше извършен в нощта на 28 срещу 29 октомври.Стотици автомобилни гуми бяха разхвърляни, като част от тях бяха запалени.Стъклата на автогарата и на кметствата в селата Житница, Минзухар и Дядовско бяха изпотрошени.Сериозни щети бяха нанесени и на четирите автобуса, които извозват децата от селата в училищата и детските градини.Техните гуми бяха нарязани, поради което вчера не се състояха учебни занятия.", "date": "2019.10.30", "title": "Има задържани за погрома в Черноочене (Снимки)"}
{"url": "http://www.cross.bg/sofiya-podkrepa-manolova-1616791.html", "text": "/КРОСС/ \"За мен е важен резултата, който ще се получи на втория тур на изборите в София на 3 ноември. Необходим ми е дори да е само един глас повече от гласовете на госпожа Фандъкова, за да преборим заедно с гражданите модела, който ни управлява вече 14 години – източването на публичен ресурс, приятелските кръгове, мръсния въздух, бетона пред домовете ни, задръстванията и така нататък\", каза в сутрешния блок на БТВ „Тази сутрин” Мая Манолова, независим кандидат за кмет на София. \"Аз партийни централи не обикалям и с пазарлъци не се занимавам – разчитам на гражданите, които смятат, че 14 години управление с кражби, лъжи и натиск, стигат, да подкрепят мен като граждански кандидат, да подкрепят в мое лице промяната срещу статуковото и модела, който ни управлява\", каза още тя. \"Аз смятам, че всичко е на масата, всичко е ясно – има две страни на барикадата, демокрацията и диктатурата и всеки ще направи своя избор\", каза кандидатът за столичен кмет.\"Аз разбирам, че може би една голяма част от избирателите в София не ме харесват персонално, но е по-важно какво харесват, дали харесват начина, по който ни управляват или ще дадат шанс на София и на България. Всъщност изборите в София са ключови, те ще дадат знак за цялата страна – за това дали сме узрели да се преборим с модела на управление\", каза още Манолова.\"Очаквам подкрепа от гражданите, а не от политическите централа, заяви още тя. Аз заявих още в рамките на самата кампания, че ако не стигна до балотаж, ще подкрепя някой от кандидатите на промяната- казах ясно, че бих гласувала за архитект Игнатов или за Борис Бонев, ако не стигна до балотаж. Това е резултат на моята последователна политика, а аз си държа на думата – като съм казала го правя и не влизам в никакъв пазарлък, не очаквам нищо насреща\", заяви Мая Манолова.\"Смятам, че кандидатите на промяната имат нужда от подкрепа и съм готова да им дам цялата си подкрепа – вчера призовах и хората, които са гласували за мен на 27-ми и които ще гласуват за мен на 3 ноември, да гласуват за промяната – за някой от кандидатите на промяната, за всеки един, който стои срещу кандидат на ГЕРБ\", допълни кандидатът за кмет.", "date": "2019.10.30", "title": "Мая Манолова:  Очаквам подкрепа от гражданите, а не от политическите централи"}
{"url": "http://www.cross.bg/kostov-generalen-chasa-1616792.html", "text": "/КРОСС/ Съветът за електронни медии обявява днес на заседание от 11 часа процедура за избор на генерален директор на Българското национално радио, предаде БНР.На 17 октомври членовете на СЕМ прекратиха мандата на Светослав Костов и избраха за временно изпълняващ длъжността Антон Митов - досегашният ръководител на дирекция \"Архиви\".Митов може да остане на поста в продължение на 3 месеца, през които тече конкурсът за генерален директор.Основният мотив за прекратяването на мандата на Костов беше безпрецедентното спиране на ефира на програма \"Хоризонт\" за 5 часа на 13 септември.Костов обяви, че ще обжалва решението на СЕМ в съда.Тогава Костов заподозря, че СЕМ не иска реформите, които той заложил в програмата си за управление на радиото. За три месеца той спестил над 1 милион лева на БНР. По думите му върху него е упражняван натиск и то от страна на медийния регулатор.Не става въпрос за моите интереси, а защита на хората, които искат реформа в радиото, изтъкна Светослав Костов. Регулаторът се криел зад флага за борбата за свобода на словото.", "date": "2019.10.30", "title": "СЕМ избира нов генерален директор на БНР"}
{"url": "http://www.cross.bg/pytin-yngariya-takashi-1616796.html", "text": "/КРОСС/ Руският президент Владимир Путин ще посети Будапеща днес и ще се срещне с унгарския премиер Виктор Орбан.Двамата лидери, които споделят общо пренебрежение към западните либерални ценности, поддържат и засилват своите специални отношения през годините, дори когато ЕС наложи санкции срещу Москва заради анексирането на Крим от Русия.„След избухването на конфликта в Източна Украйна през 2014 г., Путин посети много пъти Будапеща”, казва пред Euronews експертът Дорка Такаши от „Политически капитал“.\"Всяка година има среща между Путин и Орбан, а през 2017 те се срещнаха два пъти- това е доста и е показателно, че Унгария е някак свръхпредставена, имайки предвид нейната регионална или европейска роля\", коментира Такаши.„Има много повече срещи между двамата (Путин и Орбан), отколкото би било разумно, като се има предвид икономическата тежест на Унгария“, добави анализаторът.Връзките на Путин с европейските лидери отслабнаха след анексирането на Крим преди пет години и много срещи на високо ниво бяха отменени.'' [С посещението си в Будапеща] Путин може да демонстрира на руската общественост, че Русия не се възприема по един и същи начин във всички държави членки на ЕС и може да покаже, че въпреки кризата от 2014 г., той все още е добре дошъл в ЕС\", продължава Такаши.В рамките на ЕС Унгария е един от най-силните защитници за отказ от санкции, наложени от блока срещу Москва.Но специалните отношения са полезни и за унгарския премиер и положението му на световната сцена.„За Виктор Орбан тези срещи са много полезни, за да покажат ролята на Унгария като мост между ЕС и Изтока, а именно с Русия“, добавя Такаши.Русия също има влияние що се отнася до доставките на газ и ядрената енергетика.Според съобщения в унгарските медии се очаква срещата да бъде фокусирана върху договора за доставка на газ, който трябва да потече през 2021 г.Унгария разчита на Русия за по-голямата част от своя газ - зависимост, която вероятно ще се увеличи, когато руската държавна газова компания „Газпром” завърши тръбопровода \"Турски поток\", който минава под Черно море до Турция, с разклонение, което планира да обслужва Унгария.В момента руският газ достига до Турция по тръбопроводи, които преминават през Украйна. Договорът с Украйна приключва в края на 2019 г. и не е ясно дали преговорите за подновяването му ще успеят.Другата точка, която вероятно ще бъде на дневен ред, е договор за модернизиране на единствената унгарска атомна електроцентрала - проект до голяма степен финансиран с руска кредитна линия.", "date": "2019.10.30", "title": "Владимир Путин ще посети Будапеща днес и ще се срещне с Виктор Орбан"}
{"url": "http://www.cross.bg/godina-petzeciya-ppez-1616795.html", "text": "/КРОСС/ Зaбaвянeтo нa cвeтoвния pacтeж и cвивaнeтo нa глoбaлнaтa тъpгoвия в peзyлтaт нa тъpгoвcĸитe ĸoнфлиĸти и нaй-вeчe нa тoзи мeждy CAЩ и Kитaй, въpнaxa тeмaтa зa нaближaвaщa peцecия нa днeвeн peд. Oпacнocттa oт тaĸaвa нaдвиcнa нaд eдни oт гoлeмитe иĸoнoмиĸи, вĸлючитeлнo и нa няĸoи oт вoдeщитe тaĸивa в Eвpoпa.Oт Fоrbеѕ paзглeждaт тaзи тeмa c aĸцeнт въpxy cтpaнитe, зa ĸoитo pиcĸът oт нaвлизaнe в peцecия e нaй-cepиoзeн. Cpeд тяx ca и двa oт нaй-гoлeмитe тъpгoвcĸи пapтньopи зa Бългapия.Πo-пpoдължитeлeн cпaд нa иĸoнoмичecĸaтa aĸтивнocт в тeзи cтpaни би мoглo дa дoвeдe дo нeгaтивeн eфeĸт и въpxy бългapcĸaтa иĸoнoмиĸa. Πpичинa зa тoвa би билo cвивaнeтo нa пpoизвoдcтвoтo в тeзи дъpжaви, ĸoeтo oт cвoя cтpaнa щe дoвeдe дo oгpaничaвaнe нa внoca тaм нa пъpвo мяcтo нa cypoвини и мeждинни cтoĸи, a cлeд тoвa и нa ĸpaйни cтoĸи.Oт Fоrbеѕ пocoчвaт, чe гepмaнcĸaтa иĸoнoмиĸa e eднa cpeд eвpoпeйcĸитe, зa ĸoитo pиcĸът oт влизaнe в пpoдължитeлнa peцecия пpeз cлeдвaщaтa гoдинa e нaй-гoлям. Ocнoвнa пpичинa зa тoвa би бил пpoдължaвaщият cпaд в пpoизвoдcтвeния ceĸтop в cтpaнaтa, тpъгнaл oт cлaбoтo пpeдcтaвянe нa aвтoмoбилнaтa индycтpия пpeз тaзи гoдинa. Πpeз минaлaтa ceдмицa oфициaлнaтa cтaтиcтиĸa пoĸaзa cвивaнe нa БBΠ зa втopo пopeднo тpимeceчиe, ĸoeтo oзнaчaвa, чe cтpaнaтa вeчe e в пъpвaтa cи тexничecĸa peцecия oт шecт гoдини нacaм.Eфeĸтът oт cвивaнe нa иĸoнoмиĸaтa в Гepмaния мoжe дa дaдe oтpaжeниe и въpxy бългapcĸия изнoc, ĸaтo cтpaнaтa e нaй-гoлeмият ни тъpгoвcĸи пapтньop щo ce oтнacя дo oбeмa нa eĸcпopтa ни. Cпopeд дaннитe нa Haциoнaлния cтaтиcтичecĸи инcтитyт (HCИ) изнocът нa Бългapия зa гepмaнcĸия пaзap зa пepиoдa янyapи-юли 2019 гoдинa възлизa нa 4,851 милиoнa лeвa.Чeтвъpтaтa нaй-гoлямa иĸoнoмиĸa в Eвpoпa бeшe в тexничecĸa peцecия пpeз втopaтa пoлoвинa нa 2018 гoдинa. Bъпpeĸи чe излeзe oт нeя cтpaнaтa вce oщe нe ce e cпpaвилa c ниcĸaтa cи пpoизвoдитeлнocт, виcoĸaтa бeзpaбoтицa, oгpoмния дълг и пoлитичecĸитe cътpeceния.Meждyвpeмeннo Итaлия e втopият нaй-вaжeн тъpгoвcĸи пapтньop нa Бългapия щo ce oтнacя дo изнoca. Зa пъpвитe ceдeм мeceцa нa тaзи гoдинa eĸcпopтът нa cтpaнaтa ни зa итaлиaнcĸия пaзap възлизa нa 2,867 милиapдa лeвa или c близo 200 милиoнa лeвa пoвeчe oт тoзи зa тpeтият нaй-гoлям eĸcпopтeн пaзap - Pyмъния.Hecигypнocттa oĸoлo излизaнeтo нa Oбeдинeнoтo ĸpaлcтвo oт Eвpoпeйcĸия cъюз (EC) пpoдължaвa дa пpитecнявa индycтpиятa нa Ocтpoвa. B peзyлтaт нa тoвa пpeз втopoтo тpимeceчиe нa 2019 гoдинa бpитaнcĸaтa иĸoнoмиĸa oтчeтe пъpви cпaд oт 2012 гoдинa нacaм. Cпopeд Fоrbеѕ Бpeĸзит бeз cдeлĸa щe дoвeдe дo влизaнeтo ѝ в peцecия.Pacтeжът нa aзиaтcĸия гигaнт пpoдължaвa дa ce cвивa в peзyлтaт нa тъpгoвcĸaтa вoйнa. Bъпpeĸи чe изглeждa дaлeч oт peцecиятa ĸъм тoзи мoмeнт oт Meждyнapoдния вaлyтeн фoнд (MBФ) пpoгнoзиpaт, чe cтpaнaтa щe имa pъcт нa БBΠ oт eдвa 5,8% пpeз 2020 гoдинa. Toвa e дocтa пoд peзyлтaтът oт 6,6% зa 2018 гoдинa и oчaĸвaнитe 6,1% зa 2019 гoдинa.Πeттe пopeдни мeceцa нa пpoтecти в Xoнĸoнг ycпяxa дa \"изпpaтят\" иĸoнoмиĸaтa в тexничecĸa peцecия. Baжнитe зa нeя индycтpии, ĸaтo тypизмa и тъpгoвиятa, ca ocoбeнo зaceгнaти oт paзмиpицитe.Oт Fоrbеѕ пocoчвaт oщe няĸoлĸo иĸoнoмиĸи, ĸoитo ce нaмиpaт в зaтpyднeнo пoлoжeниe и зa ĸoитo cъщo имa възмoжнocт дa oтчeтaт cпaд нa БBΠ пpeз cлeдвaщaтa гoдинa. Toвa ca Typция, Apжeнтинa, Иpaн, Meĸcиĸo и Бpaзилия. Paзвитиeтo нa пъpвaтa oт тяx e oт знaчeниe и зa Бългapия, ĸaтo южнaтa ни cъceдĸa e нaй-гoлeмият ни тъpгoвcĸи пapтньop извън EC c изнoc зa пъpвитe ceдeм мeceцa нa гoдинaтa в paзмep нa 2,424 милиapдa лeвa. ", "date": "2019.10.30", "title": "Pиcĸ oт peцecия зacтpaшaвa 3 oт нaй-гoлeмитe тъpгoвcĸи пapтньopи нa Бългapия"}
{"url": "http://www.cross.bg/obshtina-kolev-stolichna-1616822.html", "text": "/КРОСС/ Столична община трябва да се фокусира върху приоритизирането на инфраструктурата за велосипеди и да работи върху прилагането на правилата на движение в рамките на града. Макар и това да е отговорност на МВР, има немалко неща, които Столична община може да свърши. Това каза инж. Цветан Колев, общинско предприятие \"Софпроект - ОГП\", в предаването \"Бизнес старт\" с водещ Христо Николов.Инц. Цветан Колев отбеляза, че вече се инсталират камери по бус лентите на основните булеварди, за да се следи за нарушения на пътя.Колев обясни, че се работи за интеграцията на камерите на Столична община и МВР в обща система, която да служи на двете структури.\"Има много специалисти, които през годините са давали много съвети как да се изградят правилно велоалеите. Но техните съвети не са били взимани под внимание. В момента няма свързаност при велоалеите\", заяви Цветан Близнаков, съосновател на колоездачен клуб “Велосити\".Според него е нужно е да се изградят качествени велоалеи, които да са свързани. Колев говори и за ролята на тротинетките на пътя.По думите му информационните кампании биха допринесли за подобряване на ситуацията, за да стане ясно на всички участници в движението къде е мястото на велосипеда.", "date": "2019.10.30", "title": "Как да оцелеем в градската джунгла с велосипед и тротинетка?"}
{"url": "http://www.cross.bg/delhi-zhenite-kedzhrival-1616800.html", "text": "/КРОСС/ Ню Делхи въведе безплатно пътуване с автобус за жени. Главният министър на индийската столица нарече това \"историческа стъпка\" за безопасност и заетост на жените.  ", "date": "2019.10.30", "title": "Жените в Делхи с безплатен транспорт"}
{"url": "http://www.cross.bg/poveche-tzifrovite-novini-1616803.html", "text": "/КРОСС/ \"Фейсбук\" (Facebook), \"Гугъл\" (Google) и \"Туитър\" (Twitter) трябва да направят повече за справяне с фалшивите новини или в противен случай ще се окажат изправени пред предприемане на регулаторни действия, съобщи във вторник Европейската комисия, предаде Ройтерс.Заплахата от страна на ЕК идва около година, след като трите американски технологични гиганти заедно с компании като \"Морзила\" (Mozilla), \"Майкрософт\" (Microsoft) и още седем европейски представителите подписаха доброволен кодекс за борба с фалшивите новини.Сега обаче Европейската комисия изготвя регламенти, известни като \"Закон за цифровите услуги\". По този начин ще се  определят правила за отговорност и безопасност на цифровите платформи, услуги и продукти - ход, който вече предизвика страхове в технологичната индустрия за доста сериозна външна намеса.Последният месечен доклад на компаниите показа голямо разминаване между тях и предостави малко подробности относно въздействието на мерките, предприети от тях, посочиха в съвместно изявление еврокомисарят по правосъдието Вера Йоурова, шефът на ЕС по сигурността Джулиан Кинг и комисарят по цифровите технологии на ЕС Мария Габриел.\"Продължава мащабната автоматизирана пропаганда и дезинформация и има още работа, която трябва да се свърши във всички области на договорения кодекс. Не можем да приемем това като новото нормално”, казаха те.Висшите европейски представители също така призоваха компаниите да си сътрудничат с повече независими органи. Независим консултант, нает от Комисията, пък ще публикува оценката си в началото на следващата година, последвана от собствено проучване на ЕК.", "date": "2019.10.30", "title": "ЕК призова \"Фейсбук\", \"Гугъл\" и \"Туитър\" да направят повече за борбата с фалшивите новини в ЕС"}
{"url": "http://www.cross.bg/imota-akademiyata-sobstvenik-1616802.html", "text": "/КРОСС/ Българската академия на науките окончателно спечели дело за имот, оценен на 43 615 553 лв. Той е в комплекса на БАН на 4-ти километър, при спирката след хотел \"Плиска\". В момента върху него, пред Института по молекулярна биология, е издигната солидна сграда на \"Алфа банк\".Доказването, че БАН е собственик на имота, мина през протяжни съдебни битки на всички съдебни инстанции, адвокат на академията е известната юристка Ирен Савова, описва сайтът DeFakto.bgТеренът от над 2800 кв.м попада в научния комплекс на БАН, преди застрояването на него имаше зелена площ и пътека.Целият парцел на 4-ти километър е предоставен на БАН през 1952 г. с министерска заповед, има акт за държавна собственост от 1969 г., през 1983 г. е сключен протокол между председателя на БАН акад. Ангел Балевски, министъра на просветата проф. Александър Фол и председателя на Държавния комитет за наука и технически прогрес Начо Папазов, че на БАН се предоставя теренът за стопанисване.Със Закона за БАН от 1991 г. на нея й се предоставя стопанисваното имущество, с имотите се разпорежда Общото събрание само в интерес на академията, а отчуждаване може да стане само с решение на парламента. За въпросния имот БАН има констативен нотариален акт от 2003 г. Срещу БАН обаче е използван друг закон - за реституцията, от 1992 г.Той е приет след закона за БАН, по който академията вече е собственик на имота. Въпреки това парцелът е бил възстановен на много наследници, които през 2001 г. го продават на \"Пи Еф Пи\" ООД. Фирмата получава от главния архитект на София разрешение за строеж, а през 2006 г. препродава имота на \"Чардаш Трейдинг\" ЕООД, който започва строежа.Фактическата власт върху терена е установена през октомври 2007 г., когато започва изсичането на дърветата там и подготовката за строежа. БАН завежда делото през 2011 г. СГС през 2015 г. отхвърля иска като недоказан. Втората инстанция - Софийският апелативен съд, се произнася обратно - че БАН е собственик на терена, и осъжда \"Чардаш Трейнинг\" да й предаде владението на имота, като академията трябва да плати над 43 млн. лв. \"за подобренията\".ВКС потвърждава решението за собствеността, а връща размера на \"подобренията\" за ново гледане в апелативния съд. През 2017 г. нов състав на Софийския апелативен съд коригира сумата за подобренията на 38 238 211 лв. (стойността на сградата). ВКС потвърждава това. След окончателното спечелване на делото БАН е отправила покана за инвестиционни предложения за имота, тъй като вече е собственик и на терена, и на сградата.", "date": "2019.10.30", "title": "БАН си върна имот за 43,6 млн. лв."}
{"url": "http://www.cross.bg/magistrala-proekt-ishev-1616821.html", "text": "/КРОСС/ Тунелът под Шипка е обсъждан и са взети решения за него още от по-миналия век – 1894 г., и дори Иван Вазов като министър съдейства за това. Тогава това е трябвало да е железопътен тунел, сега ще е автомобилен, а железопътният ще бъде на друго място, каза инж. Ясен Ишев, председател на УС на Научно-техническия съюз по транспорт, в предването \"Бизнес старт\" с водещ Христо Николов.Гостът посочи, че финансиране на този проект ще се търси в следващия програмен период от 2021 до 2027 г. Инж. Ишев обясни, че това ще е скъп проект, тъй като той намалява с 500 метра денивелацията за изкачване и спускане в сравнение със сега.\"Това е проект за първокласен път с трета лента за изпреварване на по-бавни камиони. Заради теренните условия ще бъдат и пет по-малки тунела, вместо един голям\", каза той.Решението за изграждане на магистрала Черно море е от 1972 г. и има няколко идейни проекта, и са обсъдени 4 варианта за трасето й.\"Разширеният проект трябва да даде точна представа за геологията по трасето на магистралата. Парцеларните планове ще дадат възможност за по-бързи отчуждения\", заяви Ишев.Според него магистрала Черно море ще реши проблема на Варна с влизането през Аспарухов мост – ще има нов мост над Варненското езеро, вероятно при Белослав, който ще отведе тежкотоварния трафик извън града и към нова връзка с магистрала Хемус.\"Освен концесия, може да се търси финансиране от ЕС и за тази магистрала. Тя може да е продължение на Коридор номер 8, който е от Адриатика до Черно море, а също е и част от бъдещия Черноморски автомагистрален пръстен\", каза гостът.В заключение инж. Ясен Ишев посочи, че без помощ от държавата, пътническите превози на БДЖ няма да успеят да излязат от състоянието в което се намират, а те в момента не са в добро състояние. Наблюдава се и отлив от железниците към автобусните превози.", "date": "2019.10.30", "title": "Експерт: Ще се търси финансиране за тунела под Шипка в периода 2021 - 2027 г."}
{"url": "http://www.cross.bg/kardam-detza-kudeto-1616818.html", "text": "/КРОСС/ Склоняване към самоубийство - това е работната версия на разследващите за трагедията в село Кардам, където 9-годишно момче почина, а двете му сестрички бяха приети в тежко състояние в болница. Прокуратурата води разследване за отравяне, съобщи NOVA.Вчера вечерта с прокурорско разпореждане другите три деца на шестчленното семейство са настанени в болницата в Добрич. Те са там за изследвания и ще са под наблюдение 48 часа.Трите деца са в добро здраве, увериха от болничното заведение. След като бъдат изписани, социалните служби ще имат думата къде ще бъдат настанени те.Разпоредена е проверка на БАБХ в училището, където са учели децата. Запечатани са хранителните обекти в Кардам.", "date": "2019.10.30", "title": "Първа версия за трагедията в Кардам: Разследват склоняване към самоубийство"}
{"url": "http://www.cross.bg/rodeni-na-oktomvri-1616777.html", "text": "/КРОСС/ , актриса;, бивш футболист;, бивш футболист и треньор;, Мис България Вселена 2003;, бизнесмен;, рок музикант и композитор;, депутат в 44-ото НС;, актьор;, журналист и публицист;, бизнесмен, съсобственик на ПИБ, президент на Федерацията по ски, член на Изпълкома на БОК; ", "date": "2019.10.30", "title": "Родени на 30 октомври"}
{"url": "http://www.cross.bg/byuletini-vota-pleven-1616816.html", "text": " /КРОСС/ Чувалите с бюлетини трябва да бъдат отворени. 300 000 невалидни гласа са пренаписване на вота на хората в България. ЦИК трябва да даде оценка на това как работи изборното ни законодателство. То нарушава тайната на вота, когато хората биват питани - за какво ще гласуват за да получат бюлетина, а също така допуска хиляди гласове да бъдат зачерквани, когато някой има нужда от това, за да манипулира вота. Това заяви в по време на пресконференция в Плевен лидерът на АБВ Румен Петков. „Настоявам с нарочен акт на Народното събрание да се отиде към отварянето на бюлетините.На всички чували и за  всички СИК. Аз, например, не вярвам, че обявеният резултат в София, за общински съветници, е действителният. Убеден съм, че той е манипулиран, а не просто не вярвам. Да се отворят бюлетините и да се направят съответните промени, които да ни гарантират автентичността на вота\", посочи той.„Не може, например, в София, Варна или Пловдив, за различните кандидати да са три бюлетини в една кутия. В Плевен са две бюлетини в една кутия. В селата в община София са четири бюлетини, а в плевенските села са три. Това означава само едно. Този, който е заложил тези правила за вота, е създал предпоставки, тарикатите със съответния инструментариум да могат да си драскат спокойно върху бюлетините и да ги правят невалидни. Вярно е, че има сгрешени бюлетини, че има и така наречения „неграмотен вот\", но това не може да обясни повече от 300 000 невалидни бюлетини\", допълни Петков.От АБВ попитаха ЦИК и защо комисията не е разгледала сигнали за явни нарушения на изборното законодателство, какъвто е случаят в Плевен, където по време на кампанията и в нарушения на закона, определена политическа сила разлепяше агитационни материали във военни поделения.Партията отчете и резултатите си в община Плевен, където след вота в неделя, при  различните формати на подкрепа има излъчени 12 общински съветници и четирима кметове, спечелили още на първи тур. В редица населени места подкрепени от партията кандидати за кметове, ще се борят на балотаж.В заключение председателят на Алтернатива за българско възраждане заяви, че политическата сила категорично подкрепя Георг Спартански за кмет на Плевен. Според Петков, той е постигнал много за развитието на града, въпреки пречките, които често среща от страна на управляващите в държавата. ", "date": "2019.10.30", "title": "Румен Петков: Настоявам за отварянето на чувалите с бюлетини"}
{"url": "http://www.cross.bg/chasa-provede-zala-1616776.html", "text": "/КРОСС/ От 09.00 часа в Зона 21, ул. „Христо Белчев\" 3, партер, Националният център по обществено здраве и анализи (НЦОЗА), организира диалог по проект: „RECOVER-E: Мащабно приложение на психичноздравни грижи, базирани в общността, за хора с тежки психични заболявания в Европа\".От 11.00 часа в голямата зала на Столична община държавният глава Румен Радев ще участва в тържественото събрание, посветено на 75 години от създаването на Съюза на учените в България.От 14.00 часа в Гранитна зала на Министерския съвет ще се проведе заседание на Националния съвет за тристранно сътрудничество.В 10.30 часа в ПГ „Цар Иван Асен II\" (Цветните) ще се проведе изнесен урок по родолюбие на тема „Станимашки будители\".В 10.30 часа в зала № 305, ет. 3 в сградата на Община Асеновград ще бъде дадена заключителна пресконференция за приключване на дейностите по проекта за рехабилитация на ВиК мрежа с изграждане на ПСОВ и отчитане на постигнатите резултати.В 12.00 часа на Пречиствателната станция за отпадъчни води ще се състои официалната церемония „рязане на лента\" на проект „Проект за рехабилитация на водоснабдителната и канализационната мрежа с изграждане на ПСОВ за гр. Асеновград, България\".От 10.00 часа в зала „Георги Баев\" на КЦ\"Морско казино\" ще се проведе първото заседание на Общински съвет Бургас- мандат 2019-2023 г.От 10.30 часа в пресклуба на БТА ще се състои пресконференция на Бюрото по труда, Инспекцията по труда и Дирекцията за социално подпомагане.От 17.30 часа в Регионална бибилотека „Михалаки Георгиев\" временно изпълняващият длъжността кмет на Община Видин инж. Цветан Асенов ще бъде гост на откриването на документална изложба „Всичко, което съм сторил, сторих го за Отечеството\". Експозицията е по повод Деня на будителите.От 11.00 часа в Бизнес-залата в Общината, ще се проведе информационна среща по проекта за патронажна грижа за възрастни хора.От 10.30 часа в сградата на Общината ще се проведе среща във връзка с проекта \"Остани чист, кажи НЕ на корупцията\".От 9.00 часа в хотел „Империал\", Аграрен университет - Пловдив организира регионална работна среща на тема „Възможности и ограничения за използване на пречистени отпадъчни води в селското стопанство \".От 10.00 часа ще дадат пресконференция ПП АБВ - националният лидер на АБВ Румен Петков и областният лидер Цветан Антов.От 9.00 часа в храм „Св. Теодор Тирон\" ще бъде отслужена заупокойна света литургия в памет на митрополит Методий Кусев.  ", "date": "2019.10.30", "title": "Предстоящи събития в страната за 30 октомври"}
{"url": "http://www.cross.bg/manolova-bilyana-ivancheva-1616779.html", "text": "/КРОСС/ Официална позиция Десислава Иванчева и Биляна Петрова относно подкрепата си за Мая Манолова:Ние, Десислава Иванчева и Биляна Петрова заявяваме своята подкрепа за г-жа Мая Манолова на втория тур на изборите за кмет на София. Това беше трудно решение, но ние смятаме, че липсата на позиция е равно на безотговорност. Ние сме убедени, че моделът на управление в София трябва да се промени и ние заставаме зад кандидатите на промяната, кандидатите изправящи се срещу ГЕРБ, които се ангажират да работят за запазване на зелените площи и междублоковите пространства в столицата. Ние очакваме от г-жа Манолова, че ще сложи край на порочните практики за облагодетелстване на определени кръгове и ще работи за интересите на жителите на София.На база споделеното ни разбиране, че застрояването на паркове, междублокови пространства и детски площадки трябва да бъде прекратено, очакваме ангажимент за конкретни действия от страна на г-жа Манолова за:1.  Преместване на строежите от междублокови пространства в Младост и другите квартали в София;2.  Стриктно следене за спазване на минималния изискуем процент озеленяване при ново строителство;3.  Проверка на реституциите и продажбите на общински имоти. Борба с имотните измами;4.  Прекратяване продажбата на общински терени, за да има къде да се изграждат училища, детски градини и да се местят инвеститори.Ние ще следим за изпълнението на поетите ангажименти и ще бъдем гражданската съвест за промяната. Ще ви информираме периодично какво е направено. И ако не изпълни поетите ангажименти - ще продължим да правим това, което можем - ще осветляваме порочните практики и ще поведем протестите, отново.", "date": "2019.10.30", "title": "Десислава Иванчева и Биляна Петрова заявяват подкрепата си за Мая Манолова"}
{"url": "http://www.cross.bg/sega-chasa-telegraf-1616778.html", "text": "/КРОСС/  - В някои райони \"Не подкрепям никого\" стана трета \"политическа сила\"; - Букурещ въвежда \"кислородна\" винетка от 3.20 евро; - Снимаха 591 707 с бясна скорост - да подготвят парите!; - Най-важни резултат от изборите.Коя партия печели най-много общински съветници?; - За сиренето и демокрацията; - Кукли правят децата стерилни; - Ало измамниците най-агресивни по Коледа; - В големите градове ГЕРБ губи 20-30% от местата за съветници; - Холдинг БДЖ ще бъде ликвидиран до края на януари; - Христо Иванов и генерал Атанасов посъветвани да отстъпят на нови с хъс и харизма; - Пари за пълно саниране и нова апаратура обеща премиерът на „Пирогов\"; - Отличиха Борисов с „факла на свободата\"; - ГЕРБ И ВМРО правят мнозинство в София; - Борисов със специална награда факла на свободата; - ГЕРБ с мнозинство в 23 областни съвета, ДПС - в 2; - Ученици станаха обшинари, кмет рекордьор спечели 10-и мандат; - Оцениха здравеопазването ни с тройка; - Комисар Звезделин Колев, началник на отдел ,Пътна полиция\" в Главна дирекция „Национална полиция\":За 10 месеца 146 души са мъртви заради несъобразена скорост - тя е основният бич; - Борис Бонев, независим съветник в СОС, ексклузивно пред „Труд\": Поколението на прехода беше излъгано; - Люлин Стаменов, фотограф и гъбар:Пантерката се яде по сватби за развеселяване; - Проф. Никола Александров, токсиколог: Българинът е критичен към качеството на храните, дори повече от необходимото; - Мачът във Варна този път излезе от сценарий; - Драмата на т.нар. градска десница е в разгара си; - Кой спечели и кой загуби на първи тур; - Кремъл и предателите; - Не децата, търговците трябва да се превъзпитат; - Помощ от приятел; ", "date": "2019.10.30", "title": "Преглед на печата за 30 октомври"}
{"url": "http://www.cross.bg/suvet-byudzheta-vuznagrazhdeniyata-1616780.html", "text": "/КРОСС/ Националният съвет за тристранно сътрудничество ще проведе заседание в сряда в Гранитна зала на Министерския съвет.В рамките на дневния ред на заседанието ще бъдат обсъдени Проект на Закона за държавния бюджет на Република България за 2020 г. и проект на Актуализирана средносрочна бюджетна прогноза за периода 2020-2022 г. като мотиви към него, внесени от министъра на финансите.Тристранният съвет ще разгледа също така Проект на Закон за бюджета на държавното обществено осигуряване за 2020 г., внесен от управителя на Националния осигурителен институт, както и Проект на Закон за бюджета на Националната здравноосигурителна каса за 2020 г., внесен от управителя на НЗОК.С по половин милиард повече ще глътнат сферите „Образование“ и „Здравеопазване“.Увеличават се и парите за отбрана. За сравнение, Бюджет 2019 включваше ръст на заплатите в бюджетния сектор с 10%, а на възнагражденията на учителите – с 20%.Увеличението в сектор „Здравеопазване“ беше с около 550 млн. лв., в образованието – с 360 млн. лв., а в отбраната – с 478 млн. лв. През лятото обаче се стигна до актуализация на бюджета, след като правителството реши да плати накуп сделката за изтребителите F-16 на стойност 2.1 млрд. лв.Заплатите в бюджетната сфера за поредна година ще се повишат с 10%, а минималната работна заплата (МРЗ) ще се вдигне от 560 лв. на 610 лв. от 1 януари 2020 г. Това ще глътне допълнителни 625 млн. лв.През 2021 г. МРЗ ще се покачи до 650 лв.Специално са заделени средства за увеличаване на възнагражденията на заетите в съдебната власт.Заплатите на работещите в центровете за деца с увреждания с постоянна медицинска грижа ще се увеличат с 20%, в центровете за хора с увреждания – с 15%, а в останалите социални домове – с 10%.Общо средствата за образование ще се вдигнат с около 500 млн. лв.", "date": "2019.10.30", "title": "Тристранният съвет ще обсъди бюджета за догодина"}
{"url": "http://www.cross.bg/leva-godina-ministerstvo-1616782.html", "text": "/КРОСС/ Новият държавен дълг, който може да бъде поет догодина е 2,2 милиарда лева, става ясно от проектобюджета за 2020 година, публикуван на сайта на финансовото министерство. Само за сравнение - тази година ограничението беше един милиард, а финансовото министерство се възползва от правото си да го вземе заради сделката с изтребителите.Също така догодина правителството може да поема и погасява дълг, като е важно в края на годината той да не надвишава 23,100 млрд. лева. Това прави под 20 % от брутния вътрешен продукт (БВП) за догодина, с което се продължава тенденцията за намаляване на общата задлъжнялост на страната ни.От есенната прогноза на финансовото министерство вече се знае, че тази година икономиката ще отбележи ръст от 3,4%, а от догодина и в следващите няколко - с по 3,3 на сто. Инфлацията ще е малко над два процента.За първи път от много години насам бюджетът за 2020 година е планиран да бъде балансиран - т.е. без дефицит или излишък. Планирано е да се съберат и да се изхарчат по 46,826 млрд. лева. Няма промяна в размера на данъците върху доходите, този за фирмите и този върху добавената стойност.Приоритетите на Бюджет 2020 са: образованието, здравеопазването, отбраната, пенсионната политика и политиката по доходите.По отношение на пенсиите се предвижда от 1 юли 2020 г. всички пенсии, отпуснати до 31 декември 2019 г., да се увеличават с 6,7 % (процент, определен по т.нар. „швейцарско правило\" на чл. 100 от КСО).По отношение на политиката на доходите в проектобюджета е заложено увеличение на размера на минималната работна заплата от 1 януари 2020 г. на 610 лв., от 1 януари 2021 г. на 650 лв., като размерът от 650 лв. ще се запази и през 2022 г., както и увеличение с 10 % на средствата за заплати и възнаграждения в бюджетния сектор.Равнищата на минималните осигурителни доходи по основните икономически дейности и квалификационни групи професии от 2019 г. се запазват, като се извършва корекция само по отношение на позициите, които са под размера на минималната работна заплата за 2020 г. - 610 лева. Максималният осигурителен доход за всички осигурени лица се запазва в размер на 3 000 лева.Месечните помощи за отглеждане на дете за семействата, които имат право на това, са по 40 лева за едно дете, 90 лева - за две и 135 лева за три.В сектор „Образование\" ще продължи реализацията на мерките, целящи подобряване на социалния статус на учителите, като за тази цел ще бъдат предоставяни ежегодно допълнителни средства в размер на 360 млн. лв. за увеличение на възнагражденията на педагогическия персонал. Целта е през 2021 г. да бъде постигнато удвояване, спрямо 2017 г., на средствата за възнаграждения на педагогическите специалисти.Първият прочит на текстовете сочи, че финансовото министерство е определило повече пари за общините, но и разчита на правото им сами да определят размера на местните данъци и такси. Премахнат е изравнителният компонент при субсидиите за зимно поддържане и снегопочистване.Проектобюджетът за 2020 година трябва да бъде внесен в парламента до 31 октомври. Преди това трябва да бъде разгледан на заседание на съвета за тристранно сътрудничество, като социалните партньори трябва да имат три работни дни, за да изготвят становищата си по него. Също така финансовата рамка трябва да бъде одобрена от кабинета. *Източник:  ", "date": "2019.10.30", "title": "Балансиран бюджет 2020 - без дефицит или излишък"}
{"url": "http://www.cross.bg/genotzid-tyrtziya-siriya-1616784.html", "text": "/КРОСС/ Камарата на представителите на САЩ предприе историческата стъпка днес с приемането на резолюция, официално признаваща арменския геноцид, съобщи АФП.Поздравления и аплодисменти избухнаха, когато камарата гласува с 405 срещу 11 гласа в подкрепа на резолюцията „потвърждаваща признаването от САЩ за геноцида в Армения.“ в Конгреса на САЩ.Арменците твърдят, че масовите убийства на техниия народ от 1915 до 1917 г. са били геноцид, твърдение, признато от около 30 страни. Турция категорично отрича обвинението в геноцид.Камарата на представителите на САЩ също така почти единодушно одобри и законопроект за въвеждане на санкции срещу Турция за военната й операция в Сирия, както и за закупуване на руските системи С-400.Според законопроекта, заради въвеждането на войски в Сирия и придобиването на руска военна техника се предлага налагане на санкции срещу висши турски служители, включително министъра на отбраната, блокиране на активите на турски служители и налагане на санкции срещу турските банки Halk Bankasi или Halkbank.Документът изисква също така Конгресът да предостави информация за активите на семейството на турския президент Реджеп Ердоган в САЩ за по-нататъшно обсъждане.Турският външен министър Мевлют Чавусоглу осъди решението на Камарата на представителите на САЩ, която гласува в полза на признаването на арменския геноцид, като го нарече „срамно“.Според Чавушоглу, САЩ се опитват да „отмъстят“ с това решение, че Турция се е намесила в плановете на САЩ, провеждайки операцията „Мирна пролет” в Сирия.„Тези, чиито проекти са разочаровани, се обръщат към вече остарели резолюции. Онези, които вярват, че ще отмъстят по този начин, грешат. Това срамно решение на тези, които използват историята в политиката, не означава нищо за нашето правителство и народ.”, написа външният министър Чавушоглу в Туитър.", "date": "2019.10.30", "title": "САЩ признаха арменския геноцид"}
{"url": "http://www.cross.bg/siderov-predizbornata-kampaniya-1616781.html", "text": "/КРОСС/ Днес ще се проведе първото заседание на Народното събрание след ваканцията, която депутатите си гласуваха за предизборната кампания за местния вот.Първа точка в заседанието ще бъде депутатите да гласуват заявлението за напускане на лидера на партия Атака Волен Сидеров.В предизборната кампания по време на пресконференция той подписа оставката си като народен представител, след което я депозира в деловодството на парламента.Сидеров призова и кандидатът на ВМРО Ангел Джамбазки да го последва. Законът дава възможност на подалия заявление за напускане на НС да го оттегли. До момента това не се е случило.Сидеров беше кандидат за кмет на София, но на първия тур на изборите получи 6 244 гласа, или общо 1.44% от вота в столицата. С този резултат той отпадна от изборната битка за кметския стол в града.За първи път след предизборната ваканция ще заседават и Комисията по регионална политика и Комисията по икономическа политика и туризъм. Теми на обсъждане и в двете комисии ще са текстове от Закона за корпоративното подоходно облагане.", "date": "2019.10.30", "title": "Парламентът гласува оставката на Волен Сидеров като депутат"}
{"url": "http://www.cross.bg/koali-pozhar-koalata-1616783.html", "text": "/КРОСС/ Стотици коали са застрашени да изгорят в разрастващ се пожар по източния бряг на Австралия, съобщиха защитници на дивата природа.Пожарът, за който се смята, че е предизвикан от гръмотевица, бушува от събота на около 400 километра северно от Сидни, е опустошил площ от над 4 942 декара. Властите все още се борят, за да го контролират.Природозащитници, в северния щат Нов Южен Уелс споделиха пред АФП, че се опасяват, че „много рядка“ колония от стотици коали, живеещи в зоната на пожара, могат да загинат.„Специалното значение на тези коали е, че те са много генетично разнообразни.“, каза за АФП Сю Аштън, президент на клиниката Port Macquarie Koala.Страховете й са, че в този известен за развъждане на уникалния вид район, стотици коали могат да изгорят.„Това е национална трагедия, защото тази колония от коали е уникална.”, добави тя.Аштън заяви, че доброволци ще се присъединят към пожарникарите в района утре, за да преценят мащаба на загубите и да започнат спасителна операция за оцелелите коали.„Това, което се случва с коалата при пожар, е, че тя се изкачва до върха на дървото и се свива на малка топка. Ако огънят премине бързо и просто опърли козината й – това е добре, защото козината ще порасне. Но ако огънят се засили и продължи да гори дървото, коалата загива.” добави тя.„Така че всъщност няма да знаем колко са оцелели, докато докато не влезем там и не започнем да търсим.“, завърши ветеринарят.", "date": "2019.10.30", "title": "Стотици коали застрашени от пожар в Австралия (Снимки)"}
{"url": "http://www.cross.bg/ymber-krug-grigor-1616786.html", "text": "/КРОСС/ Григор Димитров се класира за втория кръг на тенис турнира от сериите Мастърс 1000 в Париж, след като обърна представителя на домакините Юго Умбер в три сета –в отделните части 4-6, 6-1, 6-2 за час и 40 минути игра.Двубоят започна лошо за първата ни ракета и младият французин дръпна с пробив в третия гейм.Григор го върна за 4-4, но допусна нов брейк, който този път се оказа достатъчен за Умбер за успех в откриващия сет.Във втората част Димитров рязко вдигна оборотите и след два пробива спечели безапелационно с 6-1. Третият сет беше идентичен на предишния – отново два пробива на сметката на българина и успешен старт в зала „Берси“.Така 28-годишният тенисист ще се изправи срещу 12-ия в схемата Давид Гофен, който почива като поставен в първи кръг.Двамата са добри познайници, като Григор има отчетливо предимство в преките сблъсъци – 7-1 успеха, като последният дойде на четвъртфиналите в Монте Карло миналата година. Единствената победа за белгиеца пък датира от 2017, когато Гофен отстрани нашия тенисист на четвъртфиналите в Ротердам.В трети кръг съперник за Димитров/Гофен ще бъде победителят от двойката Милош Раонич – Доминик Тийм. Напред към втори продължиха още Кайл Едмънд, Денис Шаповалов и Раду Албот.", "date": "2019.10.30", "title": "Григор Димитров си осигури мач с Гофен в Париж след победа над Юго Умбер (Снимки)"}
{"url": "http://www.cross.bg/naricha-zakonut-suvest-1616765.html", "text": "/КРОСС/ \"Законът, който живее вътре в нас, се нарича съвест. Съвестта сама по себе си е привеждане на нашите постъпки в съответствие с този закон.\"Имануел Кант", "date": "2019.10.30", "title": "Законът, който живее вътре в нас, се нарича съвест"}
{"url": "http://www.cross.bg/stava-voiina-obyavyava-1616767.html", "text": "/КРОСС/  - Започва понтификатът на папа Йоан VI. - Хенри VI става отново крал на Англия. - Император Николай II обявява с указ първата конституция на Русия, с която се създава парламента, наречен Държавна дума. - Първата световна война: Италианската армия удържа победа над Австрия в Битката при Венето, а Османската империя обявява капитулация. - Бенито Мусолини става министър-председател на Италия и остава такъв чак до 1943, когато е освободен от поста малко преди края на Втората световна война. - Във Великобритания е изграден първият телевизионен предавател. - Американският радиоводещ Орсън Уелс предизвиква паника в САЩ с предаването Война на световете. - Втората световна война: Президентът на САЩ Франклин Делано Рузвелт дава съгласието си за отпускане на 1 милиард долара на СССР по договора Заем-Наем. - Подписана е Московската декларация от съюзниците в т.нар. антихитлеристка коалиция, по силата на която СССР се присъединява към атлантическата формулировка за \"безусловната капитулация\" на страните от Оста. - В Женева е подписано Общото споразумение за митата и търговията (ГАТТ). - Съветския съюз детонира водородната бомба Цар бомба на острова Нова Земя. Със своите 50 мегатона заряд, тя е най-голямото ядрено оръжие, някога детонирано. - В Италия е произведен първият сериен автомобил от марката Ламборгини. - Мохамед Али побеждава Джордж Форман и става световен шампион по бокс в тежката категория за професионалисти. - Хуан Карлос I става крал на Испания след заболяване на генерал Франциско Франко. - Салвадор и Хондурас подписват мирен договор, с който приключва така наречената Футболна война. - СССР изстрелва космическия апарат Венера 13.- В Аржентина се провеждат първите демократични избори след 7-годишен период на военна хунта. - Китайската народна република обявява резултатите от преброяване, според което населението на страната е 1,13 милиарда души. - На Лубянския площад в Москва е открит мемориал на жертвите на ГУЛАГ. - Сепаратистите от френскоговорещата провинция на Канада Квебек губят минимално референдума за получаване на автономия на провинцията от Канада. - Ураганът Мич минава над Хондурас и причинява смъртта на 5500 души. - Кралство Швеция признава съществуването на Държава Палестина. ", "date": "2019.10.30", "title": "30 октомври в историята"}
{"url": "http://www.cross.bg/tema-obshtinski-zhivo-1616775.html", "text": "/КРОСС/  Огънят край Чипровци от българска и сръбска страна - най-големият на Балканите; Приоритетите на София - коментар на новоизбрани общински съветници; Залози преди втория тур - коментар на проф. Антоанета Христова и доц. Татяна Буруджиева; Ученик от Стара Загора стана общински съветник - какво е първото, което ще направи за града си?;Мая Манолова преди втория тур - на какво ще разчита, за да спечели София?; Само пред bTV: Председателят на ВКС Лозан Панов за избора на новия главен прокурор Иван Гешев; Следизборен погром в Кърджалийско село. На живо: Кой запали стотици автомобилни гуми в центъра на Черноочене?; В кои градове политическата интрига за балотажа е най-голяма? Гостуват Андрей Райчев и Цветозар Томов; Какво е да работиш като селски кмет от 1981 г.?; Как ученик от Стара Загора спечели преференциалния вот и стана общински съветник?; 760 години от обновяването на Боянската църква. Поддържаме ли културното си наследство?; Рязък обрат във времето. С колко ще паднат температурите?;Голям пожар край Чипровци. На живо от акция по загасяването му;Жива връзка от Черноочене. Палеж и погром след изборите - кой е виновен за вандалските прояви?;След натравяне дете почина, друго с опасност за живота. Хранително натравяне или нелеп инцидент?; Колко щедър е \"Бюджет 2020\"? Болнични, необлагаем минимум и заплати - имат думата работодатели и синдикати;Първата 3D пешеходна пътека; Акция \"Грайфер\". Зимни или летни гуми - въпрос на грайфер ли е? На живо от акция на КАТ \"Отговорни на пътя\"; ", "date": "2019.10.30", "title": "Теми и гости в сутрешните блокове на телевизиите на 30 октомври"}
{"url": "http://www.cross.bg/kleopa-iosifa-kleop-1616766.html", "text": "/КРОСС/ Клеопа был младший брат св. праведного Иосифа обручника Пресвятой Девы Марии; он был женат на дочери Иосифа (чрез пять лет по возвращении из Египта в Назарет) Mapии (Иоан. XIX, 25). С этою Mapиею особенно дружна была Пресвятая Дева Мария и они жили как родные сестры. Евангелист Иоанн пишет, что при кресте Иисуса стояла Матерь Его (Пресв. Дева) и сестра Матери Его (Mapия Клеопова). Эта Мария, как дочь прав. Иосифа, обрученного с св. Пресв. Девою – Mapиею – (Мф. I, 14–20) считалась (у жителей Иepyсалима) Ее сестрою (хотя не родною, а сводною).Клеопа вместе с Лукой был спутником Воскресшего Спасителя в Еммаус. В повествовании о сем событии видно, что Клеопа принимал самое живое участие во всем, что ка­салось Господа Иисуса Христа, на которого возложены были надежды, что он, (Ис. Xр.) как пророк, сильный в деле и слове пред Богом и людьми, избавит Израиля (Лк. XXIV, 19), и что некоторые из наших жен (ст. 22) изумили вестью о воскресении Его из мертвых, а в числе жен приходивших на гроб Спасителя была и жена Клеопы – Мария.О последующей жизни св. Клеопы ничего неизвестно. Церковное предание сообщает, что он был убит иудеями за веру во Христа в Еммаусе и именно в том доме, в котором он вместе с евангелистом Лукой “познал” Господа в преломлении хлеба.О св. Клеопе существуют различный мнения; одни предполагают, что Клеопа – муж Марии (Ин. XIX, 25), лицо отдельное от Клеопы – Еммауского спутника (Лк. XXIV, 11) потому, что у евангелиста Иоанна Клеопа назван Klopas (греч.), а у ев. Луки Kleopas (греч.); но это одно и тоже имя только на разных языках (первое арамейско-еврейское, а второе – греческое).Церк. историк Евсевий свидетельствует, что Клеопа был брать Иосифа (обручника Пресв. Девы) и жена его Мария Клеопова была сводная сестра Богоматери (дочь Иосифа праведнаго; кн. 3 XI).Другие – думают, что Клеопа и Алфей одно и тоже лице и что оба имени различаются только по неодинаковому произношению еврейского имени на греческом языке (см. А. Горский, Евангел. История, 5 стр.; противное сему мнение см. у Кибальчича – св. ап. Иаков). Если Клеопа одно и тоже лице с Алфеем, то он был бы отцом св. апостола Иакова из 12-ти, но это противоречить преданию православной церкви, которая считает Алфея, отца св. апостола Иакова за отдельное лицо от Клеопы (память св. Алфея—26 мая).Есть мнение, что Иосиф обручник пережил своего брата Клеопу и вступил в брак с его вдовой, как бездетной для восстановления семени брата своего и имел от нее четырех сыновей (Иакова, Иосию, Иуду и Симона и двух дочерей); но это мнение опровержено у св. Димитрия (см. Четьи Минеи 27 апр.).Память св. ап. Клеопы в православной церкви совершается 30 октября и в соборе 70 св. апостолов (4 янв.).", "date": "2019.10.30", "title": "Св. апостол Клеопа от Седемдесетте апостоли"}
{"url": "http://www.cross.bg/hora-chyvstvo-stres-1616798.html", "text": "/КРОСС/ Нарцисите може да са в голяма заблуда за собствената си значимост, както и да са „оперирани“ от чувство за срам, но психолози твърдят, че те са също по-щастливи по повечето хора, предава Би Би Си.Проучване на изследователи от Северна Ирландия разкрива, че подобни хора може да дразнят другите, но самите те са по-малко склонни към стрес и депресия.Целта на учените е да разберат защо тенденцията към нарцисизъм бележи възход в модерните общества – в политиката, социалните медии, културата, свързана със знаменитости, ако в същото време тази склонност се смята за „социално токсична“.Те дефинират нарцисите като по-вероятно готови да имат „рисково поведение, нереалистично превъзхождаща гледна точка за себе се, прекалено самоуверени, не демонстрират емпатия и нямат особено чувство за срам или вина“.С подобни негативни качества експертите поискали да узнаят защо нарцисизмът е толкова видим и често награждаван, а не наказван.Нарцисизмът е една от „тъмните черти“, идентифицирани от психолозите, но новото изследване сочи, че макар да е вреден за обществото, той е от полза за индивидуалните нарциси.Тези хора може да потискат други и да им нанасят емоционални щети, но нарцисите изглежда са изолирани от това да се чувстват зле.Те имат по-ниски нива на стрес и са по-малко склонни да виждат живота като стресиращ – тяхната самоувереност и засилено чувство за важност изглежда са „защитни качества“, смятат психолозите. ", "date": "2019.10.30", "title": "Нарцисите са по-щастливи от останалите хора"}
{"url": "http://www.cross.bg/gerb-kmet-kostadin-1616804.html", "text": "/КРОСС/ До предизборния щаб на партия \"Възраждане\" достигна информация, че кметът на ГЕРБ злоупотребява с властта си дори по време на избори. Вчера, ден след обявяването на изборния резултат, той е поискал списъците с гласувалите хора, за да провери каква част от служителите в Община Варна са посетили избирателните секции на 27 октомври, за да го подкрепят. На общинските администратори явно е внушавано, че когато Костадин Костадинов стане кмет, те ще изгубят работата си.Използвайки механизма на натиск чрез страх, те са принуждавани следващата неделя да изберат кмета на ГЕРБ, за да запазят служебното си положение.Това поведение на притискане и гласуване под натиск, присъщо за годините на тоталитарния режим, очевидно е добре усвоено и в наши дни, от настоящите управляващи.Единствената разлика е, че цветът обозначаващ тяхната партийна принадлежност е син. Всеизвестен факт е, че в предизборно време служителите във всички общински институции, както и тези в свързаните с общината фирми са доброзорно приканвани да гласуват за ГЕРБ, за да не изгубят работата си.През 2019 тази практика се разшири и много представители на т.нар “дребен бизнес“ споделиха, че властимащите са опитвали да притискат и тях, с \"любезната\" заплаха, че ако искат общината да им помага и да имат право на бизнес през следващия мандат, трябва да подкрепят ГЕРБ. Разбира се, след избори забравят за обещаната подкрепа.Другия народен мит, дело на управляващите, е че премиерът ще спре финансирането на Община Варна, ако не бъде избран кметът на ГЕРБ.Реалността обаче е съвсем различна.Всяка община си има бюджет, който се полага ежегодно, независимо кой е кметът.Единствената разлика, която може да настъпи при смяната на кмета на ГЕРБ е, че общинските средства ще се разпределят в полза на гражданите и за развитието на града, а не за партийни облаги, купуване на гласоподаватели от малцинствените групи, неизгодни сделки, захранване на приближени до управляващите фирми и други злоупотреби.Нещо повече, когато Костадин Костадинов стане кмет бюджетът ще се увеличи, заради увеличените приходи от европрограми и спирането на кражбите от общинския бюджет.\"Нито един общински служител, който си върши почтено работата няма да бъде уволнен. Напротив, вярвам, че честните хора в Община Варна никак не са малко.Това, което ще променя е да им осигуря спокойна атмосфера на работа, без политически натиск по партийна принадлежност.Единственият човек, който ще уволня от Община Варна е досегашния кмет. Сами си отговорете защо той не се среща с хората? Защо е достигнал до там, че варненци го наричат \"невидимия кмет\"? Крие се човек, който се страхува от въпроси и иска да прикрие делата си. Честният и почтен човек е винаги готов да се изправи и да отговаря\" – завърши Костадин Костадинов. \n\t\t\t\t\t", "date": "2019.10.30", "title": "Костадин Костадинов: Всеки честен и почтен човек ще запази работата си и няма да бъде притискан по политическа линия (Видео)"}
