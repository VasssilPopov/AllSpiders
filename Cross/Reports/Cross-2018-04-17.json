{"url": "http://www.cross.bg/tema-bulgariya-predsedatel-1572785.html", "text": "/КРОСС/ На  ще се проведе четвъртото издание на  - целодневно бизнес събитие, организирано от . Инициативата се провежда под патронажа на Валери Симеонов - по икономическата и демографската политика на Р България, с участието на Министъра на икономиката - Емил Караниколов и Заместник-министъра на труда и социлната политика - Росица Димитрова.Форумът е разделен на три основни панела. Програмата за Икономическия форум е следната:09:00  Регистрация09:30  Официално откриване, Заместник министър-председател по икономическата и демографската политика на Р БългарияПазара на труда в условията на криза на човешкия ресурс в България. Председател на Съвета на Директорите на „Минстрой Холдинг\" АД, Председател на Синдиката на българските учителиПроф. дтн инж. Николай Вълканов, Председател на Съвета на Директорите на „Минстрой Холдинг\" АДД.ик.н. Янка Такева, Председател на Синдиката на българските учителиБорислава Георгиева,  Мениджър „Човешки ресурси\" в NaXex Technological DevelopmentМария Лазова, Business Development Manager RPO, Manpower Bulgaria/Q3 2017 г/, Manpower  Bulgaria                                                                                                                                              11:00 - Кафе пауза, Вицепрезидент на ВУЗФ, председател на БАУХ, Изпълнителен директор на „Пуратос България\", Мениджър на Quintessentially за България, Мениджър ЧР, Имотека/Адрес недвижими имотиМилена Хаджииванова, основател и Управител на консултантска компания „H Vision\"Детелина Смилкова, Вицепрезидент на ВУЗФ,  Председател на БАУХРостислава Павлова, Изпълнителен директор на „Пуратос България\"Ивайло Иванов, Мениджър ЧР, Имотека/Адрес недвижими имоти12:45 - Кафе пауза, ученици от математическата гимназия „Д-р Петър Берон\", Варна, Директор международно развитие и член на Борда на Директорите на Credissimo Полша, Директор „Маркетинг и реклама\" във Fibank, основател на ERP Academy, Управител на INDUSTRIA, Председател на Комисията за защита на личните данни15:00  КРАЙЗа първи път 3D модел на човешка колония в космоса „УниСпейс\" ще бъде показан на Икономическия Форум на Пред гостите Иво Песев и Александър Георгиев, ще представят проекта и ще разкажат в детайли как чрез него ще бъде спасено човечеството. С проекта „УниСпейс\" учениците от варненската математическа гимназия спечелиха 1-во място на Международния конкурс на НАСА. Иво и Александър ще споделят за мечтаните професии и какво е най-ценното качество, което трябва да притежава техният бъдещ работодател. Проектът „УниСпейс\" ще бъде представен на Икономическия форум със съдействието на SAP. През май месец награденият екип от петима ученици е поканен да представи разработката си пред Конференцията за международно космическо развитие на НАСА и Американското космическо общество в Лос Анджелис.На форумът е предвидено специално време за практически дискусии, неформално общуване и размяна на контакти. Основните цели на форума са да споделим добрите бизнес практики, да акцентираме върху иновативни и актуални модели за управление на бизнеса и да поощрим предприемачеството.По време на  за четвърта поредна година ще бъдат връчени отличия на компании и институции, положили адекватни усилия за своето развитие и просперитет в различни категории, сред които: Финансов сектор, FinTech, Индустрия, Медии, Застраховане, Образование, Строителство и архитектура, Здравеопазване, Високи технологии, Работодателска марка, Корпоративен работодател и други.Наградите се връчват за заслуги, свързани с: развитие на човешкия капитал; непрекъснато повишаване на качеството на предлагания продукт/услуга; ефективност и прозрачност; конкурентоспособност и иновации; клиентски подход; успешен бизнес модел; ноу-хау; добро пазарно позициониране; устойчиво развитие и други.Водещи на събитието ще бъдат актьорите Даниел Ангелов и Албена Ставрева. За доброто настроение на гостите ще се погрижат известната народна певица Поли Паскова, ансамбъл „Чинари\" и неповторитиме танцьори на Нешка Робева.Медийни партньори на тазгодишното издание са: телевизия България он ер, радио Витоша, радио Фокус, информационна агенция Фокус, информационна агенция Кросс, интернет порталите Mail.BG, Radar.BG, b2bmedia, Manifesto.BG, Flashnews.bg.Повече информация за събитието ще намерите тук: .  ", "date": "2018.04.17", "title": "Остават два дни до „КОМПАНИЯ НА ГОДИНАТА – Успехът на фокус”"}
{"url": "http://www.cross.bg/huawei-smart-bull-1572796.html", "text": "/КРОСС/ Да усетиш тръпката на предизвикателството, да се прославиш в социалния си кръг, да усетиш свободата без граници - да се отправиш на епично пътешествие. Кой няма тази мечта на границата на порастването? В рамките на инициативата „Red Bull Can You Make It?\", Huawei работи с производителя на едноименната напитка, за да даде възможност на стотици студенти от цял свят да участват в това състезание. Слоганът на Huawei - \"Make it possible\", се среща с този на инициативата на Red Bull - \"Can you make it\"?Над 200 отбора, представящи университети от цял свят, започнаха седмичното си пътуване в Европа от пет изходни точки: Будапеща, Мадрид, Манчестър, Рим и Стокхолм. Всеки отбор пътува без пари, банкови карти и телефони в замяна на кенчета с Red Bull, които да използват като единствена валута, и смартфон Huawei P Smart, с инсталирано приложение за самото пътуване. Младите хора са оставени сами да се грижат за себе си, разчитайки на добротата на непознати, както и на собственото си остроумие, чар и чувство за приключение.\"Издръжливостта, смелостта и креативността на участниците е нещо, за което се грижим и което култивираме в Huawei, за да откриваме нови пътища и да се стремим към върхови постижения. Ето защо се радваме, че имаме тази възможност да подкрепим екипите в техните усилия и да тестваме нашите устройства в наистина предизвикателни условия\"- коментира Дарина Иванова, маркетинг директор на отдел \"Потребителски устройства\" за Huawei България и Македония.Напредвайки с пътуването си към финалната локация в Амстердам, участниците посещават различни Checkpoint пунктове в Европа и изпълняват разнообразни странни предизвикателства като например как да се сдобият с животински костюми, да бъдат поканени на сватбено тържество, да прекарат една нощ в замък или да заснемат видео/снимка на отбора си, включително забавна оптична илюзия. И накрая, и може би най-важното е, че те използват смартфоните на Huawei, за да споделят своите изживявания в социалните мрежи.Отборът, който успее да извади максимума от възможностите на Huawei P Smart - независимо дали говорим за снимка или нещо друго, може да наклони везните в своя полза при определяне на крайния резултат от състезанието. Това е така, защото не става дума само за отбора, стигнал първи до финалната дестинация, а за приключението по пътя и за този отбор, който може да се възползва максимално от него. Отборите, които записват приключенията си по най-привлекателен, най-забавен и смел начин, за да очароват и привлекат вниманието на последователите си,  ще триумфират накрая.Посетете , за да следите най-новото съдържание около събитието, уловено от отборите с Huawei P Smart.  ", "date": "2018.04.17", "title": "Huawei оборудва студентски отбори с телефони P Smart за едно незабравимо пътуване с “Red Bull Can You Make It?”"}
{"url": "http://www.cross.bg/nevermind-bones-pavel-1572762.html", "text": "/КРОСС/ Део, STIFF BONES, NEVERMIND, Павел и Даниела ще забавляват бургазлии на площад \"Тройката\". Концертът ще се проведе на 18 април, сряда, от 16:30 часа.В началото на хепънинга ще бъдат обявени победителите в ученическия конкурс за детска рисунка на тема \"Моите приятели от друг етнос\".Инициативата се осъществява по проект \"Интегриран подход за постигане на значими и устойчиви резултати в образователната интеграция на ученици от етнически малцинства в община Бургас\". Той се финансира от програма \"Наука и образование за интелигентен растеж\", съфинансирана от Европейския съюз чрез Европейските структури и инвестиционни фондове.", "date": "2018.04.17", "title": "Део, STIFF BONES, NEVERMIND, Павел и Даниела изнасят концерт на \"Тройката\""}
{"url": "http://www.cross.bg/inerkom-sdelkata-dryzhestvata-1572795.html", "text": "/КРОСС/ Днес представители на „Инерком\" бяха изслушани от народните представители от Временната парламентарна комисия.По темата за увеличението на цените на електроенергията, поискано от ЧЕЗ за следващия регулаторен период от 1 юли 2018 година, Милена Стоева, председател на Съвета на директорите на „Инерком\", съобщи, че компанията не е участвала в изготвянето на подаденото от страна на ЧЕЗ пред КЕВР предложение. \"Знаете, че нито едно дружество в България не може да вдига цената на електрическата енергия еднолично. Цената на електрическата енергия се определя от КЕВР, който е независим орган. Да не забравяме, че „Инерком\" все още не е собственик на дружествата и не може да има отношение към подаденото пред Регулатора заявление за утвърждаване на цени на електрическата енергия за следващия регулаторен период.\"Милена Стоева обясни, че, след приключване на сделката, през следващите три години „Инерком\" ще работи по цени, които са утвърдени от КЕВР по предложението, направено от ЧЕЗ, който все още е собственик на дружествата. \"Когато затворим сделката, ще наследим тези цени за следващите три години. Ние няма да можем да ги предоговаряме, въпреки промяната на собствеността, и ще трябва да работим при тези условия.\"Относно кредита, който „Инерком\" ще вземе за закупуване на компаниите, Стоева още веднъж поясни, че този дълг не е на ниво разпределително или електроснабдително дружество и че разходите по сделката за придобиването на дружествата не влияят върху цената на електрическата енергия, не са разходоопределящи елементи, на базата на които се определя цената на ел. енергията и мрежовите услуги от КЕВР.По-рано през деня „Инерком\" внесе в деловодството на Парламента писмен отговор на писмо, изпратено до Временната парламентарна комисия от синдикалните лидери на КНСБ и Подкрепа - г-н Пламен Димитров и г-н Димитър Манолов, в което те изразяват загриженост относно социалните параметри на сделката за придобиване на българските активи на ЧЕЗ.В отговора на „Инерком\" ясно се посочва, че компанията проявява национално отговорно поведение и ангажираност по отношение на социалните параметри на сделката, както и че на 4 април нейни представители вече са се виждали със синдикалните организации в дружествата на ЧЕЗ. „В открит диалог с тях дискутирахме всички поставени въпроси и можем категорично да заявим, че социално напрежение в дружествата на ЧЕЗ няма, притеснения относно запазването на работните места, доходите и социалните придобивки на хората няма\", се казва в писмото до Временната комисия.„За нас е ценен всеки един от служителите на ЧЕЗ, който с доказан професионализъм години наред се е грижил за сигурността и качеството на доставките на ел. енергия за всички потребители и клиенти на компанията. В дружествата на ЧЕЗ в България работят 3 275 служители, доказани професионалисти, на които „Инерком България\"ЕАД ще разчита и след приключване на сделката. Високо оценяваме приноса им за добрите показатели, постигнати през годините, включително и резултатите от последните отчети на групата... Нашето намерение е да продължим добрите практики, свързани с развитието на човешките ресурси в дружествата и с професионалното усъвършенстване на служителите, за да гарантираме устойчив ръст на качеството на услугите, които ще предоставяме на потребителите. Смятаме да запазим нивото на социалните придобивки, които служителите получават към момента, като ще се стремим да ги актуализираме като фактор за по-висока удовлетвореност и продуктивност.Ясно осъзнаваме отговорността на дружествата и очакванията към нас за обезпечаване на сигурността на електроенергийните доставки. Затова ще поддържаме работна среда, която да гарантира предвидимост на управленските решения, високо ниво на компетентност и възможности за въвеждане на нови и модерни системи за управление и дигитализация на процесите.\", пише още в отговора на „Инерком\" до Временната комисия.\"За финансирането на сделката за ЧЕЗ „Инерком\" разговаря с банкови институции с висок кредитен рейтинг\", заяви пред Времената парламентарна комисия днес Веселин Захариев, партньор в компанията „Мейн кепитал\", която е финансов консултант на „Инерком\" по сделката за придобиването на българските активи на ЧЕЗ. Той увери народните представители, че имената на финансиращите банки ще станат известни преди финализирането на сделката и прехвърлянето на акциите, както и че притесненията относно прозрачността на финансирането са неоснователни, тъй като финансирането на сделка от подобен мащаб може да се извърши единствено по утвърдени финансови стандарти и подлежи на проверка от компетентните по въпроса институции след нейното приключване. Веселин Захариев обясни още, че финансирането и самата сделка се извършват в страни-членки на Европейския съюз и банковите транзакции в него подлежат на строга регулация и контрол, и това важи с още по-голяма сила, когато става дума за публични компании.  ", "date": "2018.04.17", "title": "„Инерком“: Ще запазим работните места, доходите и  социалните придобивки на служителите"}
{"url": "http://www.cross.bg/asenovgrad-momche-mladezhi-1572792.html", "text": "/КРОСС/ Група от 7 младежи нападнали 17-годишно момче на улица в Асеновград в понеделник. След побоя, пострадалият е бил настанен в болница. Според лекарите опасност за живота му няма.Нападателите са на възраст между 16 и 20 години.\"Побоят не е на етническа основа. Става въпрос за младежко сбиване, заради момиче\", обясни за Дарик директорът на полицията в Пловдив старши комисар Атанас Илков.Спрямо нападателите е взета 24-часова мярка за неотклонение. Образувано е досъдебно производство за нанесена телесна повреда по хулигански подбуди.  ", "date": "2018.04.17", "title": "7 младежи пребиха момче в Асеновград"}
{"url": "http://www.cross.bg/nato-skaparoti-durzhavniyat-1572797.html", "text": "/КРОСС/ Модернизацията на Българската армия е задължително условие за утвърждаването ни като надежден съюзник в НАТО, заяви държавният глава Румен Радев, който днес на „Дондуков\" 2 се срещна с Върховния командващ Съюзното командване на НАТО по операциите генерал Къртис Скапароти. България участва активно в инициативите на НАТО и трябва да положи необходимите усилия за модернизацията на Въоръжените си сили съобразно стандартите на Алианса в името на сигурността на своите граждани, подчерта още държавният глава.Президентът Радев запозна генерал Скапароти с целите на предстоящия по-късно тази седмица Консултативен съвет за национална сигурност. „Необходимостта от модернизиране и осъвременяване на способностите на българските въоръжени сили е от ключова важност и ще продължавам да настоявам за политическа воля в тази сфера, за да може страната ни да изпълнява ефективно задълженията си на съюзник\", каза още държавният глава.По време на разговора Румен Радев и Къртис Скапароти обсъдиха инициативите на Европейския съюз в сферата на отбраната. Общо бе разбирането, че усилията на ЕС и НАТО за изграждане и развитие на отбранителни способности трябва да се допълват. „Общоевропейските проекти, които развиват и надграждат настоящите способности на държавите членки, следвайки неотлъчно стандартите на НАТО, са от полза за сигурността на гражданите\", заяви държавният глава.Генерал Скапароти даде висока оценка на приноса на българските военнослужещи в мисиите на НАТО и благодари на България за активното ѝ участие в ключови инициативи на Алианса. „България оказва незаменима подкрепа на НАТО във всичките му ключови инициативи. Ученията, които се провеждат на територията ѝ, са ефективни и полезни\",  заяви върховният главнокомандващ генерал Скапароти.  ", "date": "2018.04.17", "title": "Радев: Модернизацията на БА е задължителна за утвърждаването ни като надежден съюзник в НАТО"}
{"url": "http://www.cross.bg/nyama-kandidati-ninova-1572794.html", "text": "/КРОСС/ „Ние няма да излъчваме номинации за кандидати за КЕВР. Това е единодушно решение на ИБ на БСП. Това е зависим орган.\" Това заяви лидерът на БСП Корнелия Нинова след изнесеното заседание на ИБ на партията в Благоевград.Тя добави, че БСП иска смяна на модела на подобен тип управление на органите, на взимане на решения от тях.„Затова няма как ние да предложим кандидати за КЕВР в енергийния сектор. Ние няма да предложим нито един. По принципни съображения\", отсече Нинова.  ", "date": "2018.04.17", "title": "Корнелия Нинова: БСП няма да излъчи номинации за кандидати за КЕВР"}
{"url": "http://www.cross.bg/nagradata-kategoriyata-pylitzur-1572775.html", "text": "/КРОСС/ „Ню Йорк таймс\" и „Ню Йоркър\" спечелиха съвместно най-престижната журналистическа награда в САЩ „Пулицър\" за отразяването на обвиненията в сексуален тормоз в Холивуд, съобщи Би Би Си.Докладите на списанията разобличиха филмовия магнат Харви Уайстийн, като дадоха гласност на обвиненията срещу него в сексуален тормоз и изнасилване.Разследванията предизвикаха и появата на движението #MeToo, което има за цел да спре сексуалния тормоз в много отрасли. Движението , в което се включиха хиляди жени и бе подкрепено от десетки известни личности.Администраторът на \"Пулицър\" Дана Канеди заяви, че екипът на „Ню Йорк Таймс\", ръководен от Джоди Кантър и Меган Тюи, и сътрудникът на „Ню Йоркър\" Ронан Фароу са създали въздействащ материал за разкриването на богати и мощни сексуални хищници.Разследването беше публикувано през октомври и предизвика повече от 100 жени да споделят своите истории за Уайнстийн.„Вашингтон пост\" спечели наградата за разследване на стари твърдения за сексуално поведение срещу кандидата за сенатор Рой Мур от Алабама.„Ню Йорк таймс\" също сподели втора награда с „Вашингтон пост\" за доклада си за предполагаемата намеса на Русия в президентските избори през 2016 година в САЩ.Те са отличени за това, че с техните статии са позволили да се задълбочи значително разбирането, което е имала страната за руската намеса в президентската кампания през 2016 г. и връзките с кампанията на Тръмп, преходния екип и настоящата администрация, се казва в изявлението по повод присъждането на наградата на двете издания.Агенция „Ройтерс\" получи наградата „Пулицър\" в категорията за международна журналистика за репортажи, разкриващи връзките между филипинския президент Родриго Дутерте и полицейски \"отряди на смъртта\". „Ройтерс\" получи и наградата в категорията за фоторепортаж за кадри, отразяващи кризата с рохингите в Мианма.Американският писател Андрю Шон Гриър получи наградата в категорията за роман. Той спечели отличието с творбата си \"Лес\", разказваща за неуспял писател на средна възраст на име Артър Лес и за неговите комични преживявания.В категорията за драматургия наградата „Пулицър\" спечели Мартина Майок за пиесата \"Цената на живота\", разказваща за хора с увреждания и травми, съжителстващи с физически здрави хора.В категорията за поезия награда получи Франк Бидарт за сборника \"Сумрак\".Съветът на наградите „Пулицър\" отсъжда статуетката и в други литературни и художествени категории. Тази година рапърът Кендрик Ламар става първият некласически или джаз изпълнител, който получава наградата за музика.  ", "date": "2018.04.17", "title": "Разследването срещу Уайнстийн донесе \"Пулицър\" на \"Ню Йорк таймс\" и \"Ню Йоркър\""}
{"url": "http://www.cross.bg/gradysa-mesta-slab-1572793.html", "text": "/КРОСС/ През нощта облачността от юг ще се разкъсва, но на места главно в Северозападна България ще има превалявания от дъжд. Ще е почти тихо, по Черноморието - със слаб северен вятър. Минималните температури ще са между 7 и 12 градуса.В сряда над по-голямата част от страната ще бъде предимно слънчево. По-значителна ще е облачността в западните райони, където на отделни места краткотрайно ще превали. Ще духа слаб североизточен вятър. Максималните температури ще са между 20 и 25 градуса, по морския бряг - между 13 и 17 градуса.В планините облачността ще е по-често значителна, като повече слънчеви часове ще има в Източна България. На места главно в югозападните масиви ще има краткотрайни превалявания, възможно е и да прегърми. Максималната температура на височина 1200 м ще е около 15 градуса, на 2000 м - около 7 градуса.Над Черноморието ще преобладава слънчево време, с по-значителна облачност в часовете преди обяд по северното крайбрежие. Ще духа слаб до умерен североизточен вятър. Дневните температури ще достигнат 13-17 градуса. Температурата на морската вода е 11-12 градуса. Вълнението на морето ще е 2-3 бала.  ", "date": "2018.04.17", "title": "Слънчева сряда, но в Западна България се очакват краткотрайни валежи"}
{"url": "http://www.cross.bg/proizvodstvoto-model-kompaniyata-1572752.html", "text": "/КРОСС/ Компанията конструктор на електрически автомобили \"Тесла\", която се опитва да навакса значителното забавяне за доставката на своята кола \"Model 3\", потвърди, че временно спира производството, за да подобри процеса на изработка на колите.Компанията спря производството за една седмица през февруари на този модел, който е особено важен за нейната пазарна стратегия. Той е позициониран в средния сегмент на гамата и е предшественик на масовото производство. Компанията повтори своето изявление от предишния път, че програмата за производство на \"Model 3\" включва и периоди на спиране както в заводите в Калифорния, така и в Gigafactory 1, Невада.В съобщението се казва, че тези моменти се използват за подобряване на автоматизацията и решаване на редица технически проблеми. \"Това не е необичайно, а дори е нормално, когато производството се разшири\", посочва компанията.Няколкостотин хиляди коли от серията Model 3 са поръчани, но производството регистрира забавяния спрямо прогнозите за 5000 коли от този модел седмично до края на 2017 г. и 10 000 до края на 2018 г.  ", "date": "2018.04.17", "title": "\"Тесла\" отново спира временно производството на \"Модел 3\""}
{"url": "http://www.cross.bg/skripal-yuliya-sergeii-1572791.html", "text": "/КРОСС/ Нервнопаралитичното вещество, използвано за отравянето на бившия руски шпионин Сергей Скрипал и дъщеря му Юлия, е било доставено в течна форма и ще бъдат необходими месеци, докато се премахнат всички следи от него, заявиха днес британските власти, цитирани от АФП.Според британското министерство на околната среда девет места се нуждаят от \"почистване от специалисти\", включително ресторант, посетен от Сергей и Юлия Скрипал на 4 март - деня, когато двамата били открити в безсъзнание на пейка в парк.Министерството каза, че 190 специално обучени войници помагат на служители по околна среда, здравеопазване и отбрана за почистването в английския град Солсбъри.Според британските власти Сергей и Юлия Скрипал са били отровени с произведено в Русия бойно нервнопаралитично вещество, сложено на дръжка на врата на дома на Сергей Скрипал.Юлия Скрипал е изписана от окръжната болница в Солсбъри, където баща й все още е лекуван.  ", "date": "2018.04.17", "title": "Невропатичното вещество било поставено на брава на врата в дома на Скрипал"}
{"url": "http://www.cross.bg/sreshtna-borisov-pevitzata-1572790.html", "text": "/КРОСС/ Премиерът Бойко Борисов се срещна с певицата Силви Вартан, съобщи пресцентърът на кабинета.\"За нас е голяма чест да сте тук. Българите много ви обичат, благодаря за това, което правите за България\", е казал на певицата българският премиер.Френската певица от български произход се срещна със столичния кмет Йорданка Фандъкова.  ", "date": "2018.04.17", "title": "Борисов се срещна със Силви Вартан"}
{"url": "http://www.cross.bg/hian-federatziya-peng-1572788.html", "text": "/КРОСС/ Държавният глава Румен Радев удостои днес президента на Международната филателна федерация Тай Пенг Хиан с Почетния знак на българския президент. Отличието беше връчено за приноса на Тай Пенг Хиан за напредъка на българското маркоиздаване и филателия, както и за развитието на световното филателно сътрудничество.„Филателията е много повече от увлекателно хоби и с основание може да бъде наречена изкуство, защото събира в себе си културата на народите по света\", заяви на срещата на „Дондуков\" 2 българският държавен глава. Президентът отбеляза, че в съвременната дигитална ера, когато всички работят с електронни писма, особено ценно и индивидуално преживяване е изпращането на писма с марки по пощата. Румен Радев акцентира върху дългата история на българското филателно движение, чиято активна дейност продължава и днес.Гостът и неговите заместници са в София за заседание на Борда на директорите на престижната организация. Тя е основана през 1926 г., обединява 95 национални съюза и представлява интересите на 150 милиона колекционери на пощенски марки в света.По-рано през деня в присъствието на ръководството на Международната филателна федерация и последователи на Ордена на Тамплиерите в България бе пусната в употреба пощенска марка в блок, посветена на 900 години от създаването на рицарската организация.  ", "date": "2018.04.17", "title": "Президентът удостои с почетния си знак президента на Международната филателна федерация Тай Пенг Хиан"}
{"url": "http://www.cross.bg/komisiyata-inerkom-vurbakova-1572789.html", "text": "/КРОСС/ Потенциалният купувач на ЧЕЗ Гинка Върбакова се скри от Временната комисия за установяване на всички факти и обстоятелства във връзка с приватизацията и планираната продажба на дружествата на \"ЧЕЗ Груп\" в България. Върбакова е изпратила представители на \"Инерком\", а на въпросите на синдикатите е отговорила писмено.Заседанието на комисията продължава вече час и половина.Основно депутатите от БСП притискат представителите на \"Инерком\" да обяснят откъде и с какви средства ще закупят предприятието. От отговорите им става ясно, че тепърва се водят преговори с банките, които да осигурят финансиране. От друга страна от ЧЕЗ заявяват в писмо до комисията, че \"Инерком\" са предоставили достатъчно доказателства за произхода на средствата.Членовете на комисията са категорични, че има разминаване между обясненията на ЧЕЗ и \"Инерком\". Това е поредният случай, когато в комисията постъпва противоречива информация.  ", "date": "2018.04.17", "title": "Гинка Върбакова се скри от комисията за ЧЕЗ"}
{"url": "http://www.cross.bg/dobrich-teritoriyata-energo-pro-1572781.html", "text": "/КРОСС/ Главният изпълнителен директор на ЕНЕРГО-ПРО Варна Момчил Андреев се срещна с кмета на Община Добрич Йордан Йорданов във връзка с инвестиционната програма на компанията за развитие на електроразпределителната мрежа на територията на общината през 2018 г. По време на срещата бяха обсъдени приоритетните за Община Добрич проекти, за чиято реализация дружеството да обезпечи необходимата електроенергийна инфраструктура.През 2018 година Електроразпределение Север, част от групата ЕНЕРГО-ПРО Варна, ще увеличи инвестициите в електроразпределителната мрежа в област Добрич с над 60%. Предстои да се реализират проекти на стойност 8,2 млн. лв. От тях 1,7 млн. лв. ще бъдат вложени на територията на община Добрич за обновяване на оборудването на подстанция „Нона\", както и на 3 ключови електропровода, които осигуряват електрическа енергия на десетки хиляди клиенти, в проекти за реконструкция на мрежата, изнасяне на електромерни табла и др.В рамките на 2017 година ЕНЕРГО-ПРО вложи 5,1 млн. лв. в поддръжка и развитие на електроразпределителната мрежа в област Добрич. 24% от тях са проекти, реализирани на територията на община Добрич - обновяване на възлова станция „Добрич 2\", първи етап от рехабилитацията на подстанция „Нона\", които доставят електричество на част от града и близките населени места, реконструкция на участъци от мрежата ниско напрежение и нови присъединявания на територията на общината.Вложените средства повишиха качеството на електроснабдяване на територията на община Добрич - броят на прекъсванията по електроразпределителната мрежа през 2017 г. намаля с 30,77% спрямо 2016 г., а продължителността на непланираните изключвания през същия период - с 27,64%.За по-лесното и удобно обслужване на клиентите, за пета поредна година ЕНЕРГО-ПРО Варна стартира кампания за организиране на изнесени офиси в малки населени места, където жителите могат да се възползват от услугите на електроразпределителното и електроснабдителното дружество, без да се налага да пътуват до най-близкия Център за обслужване на клиенти. През 2018 година на територията на област Добрич са планирани 12 изнесени офиса, в които специалисти на компанията ще приемат жители на 110 малки населени места.Главният изпълнителен директор на електроенергийната компания повдигна въпроса за тежкото състояние на ВиК Добрич и нарастващия дълг на водоснабдителното дружество към ЕНЕРГО-ПРО Продажби.По време на срещата беше обсъдена и съвместната работа на компанията и органите на реда в Добрич за противодействие на кражбите на ток. През последните 5 години в област Добрич са констатирани 1603 случая на незаконно потребление. 846 от тях са на територията на община Добрич. 78 от нарушителите имат по две и повече регистрирани нарушения. През периода 2015 - 2017 година на територията на областта са осъдени 76 души за незаконно потребление на електричество, от които 4 са с ефективни присъди, 18 са с условни, а 53 души са наказани с пробация.Срещата на главния изпълнителен директор с кмета на Добрич е част от поредица инициативи на ЕНЕРГО-ПРО Варна за активно сътрудничество с местната власт и обединяване на усилията за реализиране на проекти в полза на хората, живеещи в Североизточна България.  ", "date": "2018.04.17", "title": "ЕНЕРГО-ПРО увеличава инвестициите в област Добрич с 60%"}
{"url": "http://www.cross.bg/pytin-merkel-siriya-1572784.html", "text": "/КРОСС/ Руският президент Владимир Путин разговаря по телефона с германската канцлерка Ангела Меркел за ситуацията около Сирия и тръбопровода \"Северен поток 2\", предадоха Ройтерс и ТАСС, като се позоваха на Кремъл.Путин е казал на Меркел, че предвожданите от САЩ въздушни удари в Сирия са нарушили международното право и са навредили на мирния процес.\"Обсъдено беше изострянето на обстановката в Сирия и около нея. Президентът на Русия отново подчерта, че действията на групата западни страни, извършила акт на агресия срещу Сирийската арабска република, грубо са нарушили нормите на международното право, включително устава на ООН, и сериозно са навредили на процеса на мирно уреждане на сирийската криза\", заяви Кремъл.Путин и Меркел са изтъкнали \"важността от провеждане на обстойно и обективно разследване от намиращата се в Сирия мисия на Организацията за забрана на химическите оръжия (ОЗХО)\".Междувременно говорителят на Кремъл Дмитрий Песков коментира обвинения на САЩ и Великобритания, че Русия води кампания на глобален кибершпионаж. Не разбираме на какво се дължат те, посочи той.Вчера Вашингтон и Лондон съобщиха, че хакери, подкрепяни от Русия, са заразили компютърни рутери на правителствени агенции, компании и ключови инфраструктури по целия свят.На пресконфереция Песков каза, че обвиненията не са съпроводени от някакви доказателства. \"Както преди, никой не си дава труда - нито колегите от САЩ, нито колегите от Великобритания - да потърси някаква, даже съвсем слаба аргументация\", подчерта той.  ", "date": "2018.04.17", "title": "Путин пред Меркел: Западни страни навредиха на мирното уреждане на сирийската криза"}
{"url": "http://www.cross.bg/ninova-korneliya-stryktyri-1572786.html", "text": "/КРОСС/ \"В годините назад от БСП са се отделяли хора, правили са свои партии и структури. Това е правило левицата раздробена и по-слаба. Днес, в Благоевград, поставяме началото на обратния процес, защото структурите на АБВ в областта заявиха желание да напуснат партия АБВ и онези, които са били членове на БСП, да си възстановят членството, а онези, които не са били членове на БСП - искат да станат такива\". Това обяви председателят на БСП Корнелия Нинова на пресконференция в Благоевград. Преди това темата бе обсъдена от Изпълнителното бюро на БСП с председателите на общинските структури от областта, които заявиха желание и готовност да приемат отново желаещите членство.Ръководството проведе среща и с представителите на АБВ, които аргументираха връщането си в БСП.Корнелия Нинова подчерта, че това не е еднократен акт, а има заявени такива намерения и в още 4-5 области в страната от структури на АБВ, \"Движение 21\", партия \"Зелените\" и други.\"Радвам се, че въпреки сложните ни отношения с АБВ в годините, се стигна до този момент. Обединява ни обща цел, общата ни лява политика, общите ни виждания как трябва да се промени управлението на страната, за да доведе до по-висок стандарт на живот на хората. \"Отваряме вратите на БСП широко за всеки, който споделя нашите политики и готовност да предложим алтернатива\", каза още Нинова.  ", "date": "2018.04.17", "title": "Корнелия Нинова: Структурите на АБВ се връщат в БСП"}
{"url": "http://www.cross.bg/dazd-lilova-suvet-1572787.html", "text": "/КРОСС/ От днес към Държавната агенция за закрила на детето (ДАЗД) е създаден Консултативен съвет по въпросите на децата. В него влизат външни експерти с консултативни функции с различна тематична експертиза, които в годините са доказали своя авторитет и най-вече са се посветили на работата си с деца. Органът ще се ръководи от председателя на ДАЗД д-р Елеонора Лилова.Съветът се създава, за да подобри и подпомага дейността на Aгенцията и отговори на динамиката на очакванията на обществото. \"Имаме нужда от външна оценка, нови идеи и изработване на Стратегия за развитието на ДАЗД като орган на държавната политика, която да бъде предложена за приемане от Националния съвет за закрила на детето\", заяви д-р Лилова.Целта е да бъдат обединени усилията на всички отговорни институции, ведомства и организации в държавния, регионалния и неправителствения сектор. Време е ДАЗД да не стои в гръб на държавната политика, а да бъде нейното лице, отбеляза още Елеонора Лилова.  ", "date": "2018.04.17", "title": "Консултативен съвет ще взима мерки за работата с деца"}
{"url": "http://www.cross.bg/makron-pirinski-svoite-1572782.html", "text": "/КРОСС/ След дебата с френския президент Еманоел Макрон за бъдещето на Европейския съюз, който се проведе днес от Европейския парламент в Страсбург, Георги Пирински обърна внимание на откроената от Макрон теза за т.нар. европейски суверенитет като формулата за силна и демократична Европа.Според евродепутата социалист тази теза предизвиква много резерви, тъй като предполага налагането на наднационални еднозначни правила по отношение на основни области на икономическия и публичен живот.Истинското решение минава през утвърждаването на т.нар. суверенна демокрация на национално равнище, която приема общите цели и начала на европейската интеграция, но запазва правото на отделните страни да разработват своите собствени подходи и политики за постигането им въз основа на широкото съгласие на своите граждани и с уважение към идентичността на всяка нация.  ", "date": "2018.04.17", "title": "Пирински по повод Макрон: Не \"европейски суверенитет, а суверенна демокрация!"}
{"url": "http://www.cross.bg/razvitie-banki-banka-1572783.html", "text": "/КРОСС/ „Трябва да мислим мащабно и трансгранично\", така председателят на УС и главен изпълнителен директор на Българската банка за развитие Стоян Мавродиев откри форума „Инфраструктура за растеж\", част от програмата на българското председателство на Съвета на ЕС. Събитието събра в София ръководителите на Европейския фонд за стратегически инвестиции, Европейската асоциация на публичните банки, Инвестиционния план за Европа, Европейската асоциация на дългосрочните инвеститори и други финансови институции, директори на банките за развитие от Балканите и Централна и Източна Европа, представители на правителствата и посланици от съседни държави.ББР инициира дискусията  за съвместни проекти с цел по-добра свързаност на Балканите, насърчаване на износа, иновациите и чуждестранното участие в разширяването на инфраструктурата в региона. Сред идеите на домакините в лицето на главния  изпълнителен директор на ББР Стоян  Мавродиев, бяха  увеличаване на синергията  в работата на Европейската  инвестиционна банка и националните банки за развитие,  за кофинасирането на инфраструктура заедно с  Европейския инвестиционен фонд, както и създаването на център  в София,  който ще увеличи  проектния капацитет  в  региона.Председателят на Европейския фонд за стратегически инвестиции Герасимос Томас очерта  основните насоки в развитието на плана  „Юнкер\".Фондът ще продължи да инвестира в инфраструктурата, малките и средните предприятия и иновациите. Важен стълб остават и структурните и кохезионните фондове.„Очакваме още по-активно участие от мрежата от национални банки за развитие в прилагането на инвестициите.  В партньорство с Българската банка за развитие частните производители могат да бъдат подпомогнати и да постигнат много\", заяви Томас.До момента между ЕФСИ и националните банки за развитие са подписани 161 документа. Механизмът на финансиране е подобрен и вече е на базата на БВП на глава от населението, за да не бъдат ощетявани по-малките държави.274 млрд. евро е отпуснал Фондът за подкрепа на вече реализирани проекти. България е сред десетте страни с най-добро усвояване на средства, отчете Герасимос Томас. Целта е до 2020 година да бъдат реализирани 300 млрд. евро.Според министъра на икономиката Емил Караниколов това, което пречи на балканските държави, е липсата на свързаност помежду им. „По-добри пътища, железопътна инфраструктура, газова и електрическа връзка - това ще сближи хората и ще  доведе бизнеса\", заяви министърът.По думите му Инвестиционният план за Европа  вече дава първите си окуражителни резултати в тази посока, благодарение  на националните банки за развитие.Това е първият международен форум, организиран от Българската банка за развитие, с намерение той да се превърне в традиционна среща на европейски финансови институции, банки за развитие и представители на правителствата - с цел постигане на финансово сътрудничество, икономически просперитет и стабилност в региона.Провеждането на събитието съвпада с 10-ата годишнина от влизането в сила на Закона за ББР, както и реорганизацията й като национална банка с мандат за развитие на икономиката.  ", "date": "2018.04.17", "title": "Стоян Мавродиев: Време е за хибридно финансиране на инфраструктурните  проекти"}
{"url": "http://www.cross.bg/ivancheva-mladost-feiisbyk-1572780.html", "text": "/КРОСС/ Бившият депутат от ГЕРБ Антон Тодоров публикува във \"Фейсбук\" снимка от ареста. Специализираната прокуратура провежда разследване за корупционни престъпления в Община Младост. Това съобщи за Агенция „Фокус“ прокурор Румяна Арнаудова – говорител на главния прокурор. „Разследването се извършва съвместно с Комисията за противодействие на корупцията и за отнемане на незаконно придобито имущество (КПКОНПИ). В момента се извършват претърсвания и разпити на свидетели“, коментира Арнаудова.Снимки: Фейсбук ", "date": "2018.04.17", "title": "Арестуваха зрелищно кметът на \"Младост\""}
{"url": "http://www.cross.bg/voda-plovdiv-toplofikatziya-1572771.html", "text": "/КРОСС/ ЕVN Топлофикация започва спиране на топлоподаването в Пловдив, с което настъпва край на отоплителен сезон 2017/18 г. Изключването на съоръженията в града ще се извърши поетапно в рамките на няколко дни. То е съгласно условията, посочени в Наредба за топлоснабдяването - „средната денонощна температура на външния въздух в три последователни дни е над 12 градуса\", както и дългосрочната прогноза за времето, която дава информация за повишаване на температурите.В случай че живущите в съответната сграда имат желание централното отопление да остане включено, е необходимо домоуправителите или упълномощените лица да уведомят дружеството на денонощен телефон 0700 1 7898 или във всеки един EVN Офис в Пловдив. Абонатните станции са оборудвани с контролери, които автоматично спират или включват отоплението при повишаване или понижаване на външните температури.EVN Топлофикация напомня предимствата на централното топлоснабдяване: •\tОтопление и гореща вода в едно: Наред с отоплението на своя имот, клиентът може да използва и битова гореща вода 24 часа в денонощието. По този начин не е необходимо да се закупува допълнителни уреди (бойлери) за загряване на вода. •\tИзползването на топлоенергия за отопление и гореща вода не натоварва допълнително вътрешните ел. инсталации в сградите, които са проектирани и изградени с централно отопление. •\tДомашен уют и комфорт: постига се равномерна температура в целия имот  •\tУдобство и чистота: без прах и дим в дома. •\tНе се изисква ежегодна поддръжка и обслужване от клиента•\tСигурно и безопасно ползване: отоплителните тела не носят риск от избухване или запалване и са безопасни. Могат да бъдат управлявани дори от дете.•\tСигурност на доставките и през най-студените зимни месеци. •\tЧист въздух и околна среда: ЕVN Топлофикация не отделя във въздуха на Пловдив вредни вещества като серни диоксиди, прах (фини прахови частици) и диоксини.  ", "date": "2018.04.17", "title": "EVN Топлофикация обявява край на отоплителен сезон 2017/18 г. в Пловдив"}
{"url": "http://www.cross.bg/intzidenta-beshe-hitrino-1572770.html", "text": "/КРОСС/ \"Човешка грешка е причината за инцидента в Хитрино\", смята кметът на селото Нуридин Исмаил, който днес беше призован като свидетел по делото за инцидента с товарния влак. Обвиняеми за катастрофата и последвалия взрив на 10 декември 2016 г. са машинистите Димитър Михнев и Радослав Петков.\"Днес е труден ден за мен. Връщам се към трагедията\", сподели след като беше разпитан кметът на Хитрино Нуридин Исмаил. Той обаче беше категоричен, че институциите и хората са действали по най-добрия начин:\"Това, че не се стигна до взривяването на цистерна и остана само с взрив от изтичането на самия газ. Аз съм благодарен на хората, които се включиха - \"Бърза помощ\", полиция, пожарна. Не виждам какво друго бихме направили в един момент\".\"Убеден съм, че причината за инцидента със седем жертви и десетки пострадали, е високата скорост на влака\", посочи Нуридин Исмаил, попитан каква присъда очаква за машинистите:  \"Такъв инцидент и с толкова жертви - имаме млада жена, която още не вижда. Представяте ли си тази жена да не може да си види децата. Тежки са последствията и мисля, че е справедливо те да бъдат осъдени\" ", "date": "2018.04.17", "title": "Кметът на Хитрино беше призован като свидетел по делото за инцидента с товарния влак"}
{"url": "http://www.cross.bg/makron-evropa-prezident-1572776.html", "text": "/КРОСС/ \"Трябва да работим за това да живеем в Европа на обединението, а не на разделението\" - това каза френският президент Еманюел Макрон, който изнeсе реч за бъдещето на Европа в Европейския парламент в Страсбург. В дебатите участва и председателят на Европейската комисия Жан-Клод Юнкер.Силен призив за обединение и обновление на Европа отправи френският президент Еманюел Макрон по време на речта си: \"Да възкресим битката за идеите, които са създали Европа\". С тези думи започна неговата реч, а като най-голяма заплаха за Европа Макрон обяви това, че не народът се е отказал от европейските модели, а елитите, които са го предали.Френският президент очерта четири основни приоритета, върху които трябва да се работи в следващите години. Това e миграцията изтъкна Макрон, като подчерта, че трябва да бъде отблокирана реформата за Дъблинския регламент. Като втори приоритет той открои цифровизацията. Също така  - реформата на паричния съюз и културата и образованието.След френския президент говори председателят на Европейската комисия Жан Клод Юнкер, който заяви, че е силно развълнуван от думите на Макрон и завърши с това, че истинската Франция се завръща.Това е четвъртият от поредицата дебати между държавни и правителствени ръководители на ЕС и евродепутатите за бъдещето на Европейския съюз. Досега в пленарната зала в Страсбург говориха премиерите на Ирландия, Хърватия и Португалия. Следващият европейски лидер, който ще направи подобно обръщение през май, е белгийският премиер Шарл Мишел.Речта на Макрон идва в момент, в който Европарламентът обсъжда извънредно кризата в Сирия. На вчерашния дебат лидерът на групата на либералите Ги Верхофстат направи паралел с ударите в Ирак. Тогава, като премиер на Белгия, той се разграничилот операцията, но подчерта, че днес действията са били навременни. Германската евродепутатка Ска Келер изрази мнение, че трябва да се търси политическо решение на кризата.Дебатът днес продължава с участието на върховния представител на ЕС по въпросите на външните работи и политиката на сигурност Федерика Могерини.  ", "date": "2018.04.17", "title": "Макрон призова за \"Европа на обединението, а не на разделението\" пред ЕП"}
{"url": "http://www.cross.bg/instalatziya-sgradna-taksa-1572772.html", "text": "/КРОСС/ Работна група в Министерството на енергетиката обсъжда промени в енергийното законодателство за такса сградна инсталация. Това заяви енергийният министър Теменужка Петкова в отговор на журналистически въпрос какво ще предприеме ведомството й, след като има съдебно решение за отмяна на такса сградна инсталация.В групата влизат потребителски организации, както и представители на браншовите организации.Надявам се с общи усилия да успеем да постигнем едни промени в Закона за eнергетиката в частта за Топлоснабдяване, които да бъдат изцяло съобразени с европейските изисквания и изцяло в интерес на българските потребители, обясни министърът.Припомняме, през 2017 г. в Съда на ЕС бе разглеждана жалба срещу такса сградна инсталация. Съдът бе ангажиран да тълкува дали е допустимо начисляването на \"такса сградна инсталация\", когато отделните потребители са се отказали от централното отопление.Тълкуванията на СЕС са по запитване на българските съдилища за това как да се прилага правото на ЕС в български условия при доставката на централно отопление на потребители.От своя страна самото запитване е по повод дело на сдружението с нестопанска цел \"Сдружение за правна помощ на потребителите\", според което се наблюдава пробив в наложената практика българският съд да тълкува разпоредбите на правото на Европейския съюз.С отмяната на такса сградна инсталация се зае и омбудсманът Мая Манолова. ", "date": "2018.04.17", "title": "Обмислят промени в законодателството за \"такса сградна инсталация\""}
{"url": "http://www.cross.bg/skorost-katastrofi-kontrol-1572778.html", "text": "/КРОСС/ МВР и ДАИ започват операции за контрол на автобусите у нас. Такива спорадични акции се правят винаги след като се случат жестоки кървави катастрофи у нас.Сега мерките са заради зачестилите случаи на катастрофи в последните дни. Началникът на Пътна полиция комисар Бойко Рановски съобщи пред националното радио: \"Планирали сме да проведем такива специализирани операции след приключване на операцията за скорост на ТИСПОЛ. Отново съвместно с \"Автомобилна администрация\", заедно с регионалните управления по образование да работим изключително добре, но отново да уточним маршрути, организирани екскурзии, \"зелени училища\", свързани с ученици и придвижването им, за да може да не допускаме възникване на тежки инциденти\".Утре в цялата страна ще се проведе и операция на Пътната полиция за контрол на скоростта. Тя ще продължи през целия ден, като на различни места в страната екипите на КАТ ще следят за шофиране със скорост над разрешената.  ", "date": "2018.04.17", "title": "След дъжд качулка: МВР и ДАИ ще проверяват автобусите"}
{"url": "http://www.cross.bg/ynitzef-bulgariya-detza-1572779.html", "text": "/КРОСС/ България и УНИЦЕФ споделят обща позиция за необходимостта от постигането на устойчивост в образователния процес на всички деца, както и за гарантирането на приобщаващо образование за децата с увреждания. Около тази позиция се обединиха държавният глава Румен Радев и Афшан Кан, регионален директор на УНИЦЕФ за Европа и Централна Азия по време на среща на „Дондуков\" 2.Двамата обсъдиха приоритетните области за партньорство, определени в Програмата на УНИЦЕФ за България в периода 2018 - 2022 г., които ще фокусират съвместните усилия в ранното детско развитие и системата за публична грижа за деца, приобщаващото предучилищно и училищно образование, превенцията на насилието, защита на жертвите и достъп до правосъдие за всички деца, насърчаването на правата на детето в България и по света.По време на разговора президентът отбеляза, че резултатите, постигнати в процеса на деинституционализацията на грижата за деца, развитието на алтернативните социални услуги, предоставянето на приемна грижа за децата в риск и връщането им в училище, са доказателство за отличното сътрудничество между УНИЦЕФ и България.Връщането на децата от ромски произход в училище също беше сред акцентите в срещата. \"С ефективна подкрепа към родителите трябва да работим за връщането на децата в класната стая и да ги научим да общуват един с друг още от ранна детска възраст. Ако не научим децата си да живеят заедно в училище, те никога няма да живеят в толерантност и уважение един към друг\", допълни Румен Радев.Регионалният директор на УНИЦЕФ за Европа и Централна Азия Афшан Кан изрази подкрепата си за декларираната от България готовност да се превърне в Регионален център на УНИЦЕФ за обмен на добри практики за постигане на устойчиво развитие за всички деца.  ", "date": "2018.04.17", "title": "България подкрепя мисията на УНИЦЕФ за равен достъп до качествено образование за всяко дете"}
{"url": "http://www.cross.bg/leva-singul-live-1572773.html", "text": "/КРОСС/ ЦСКА и Левски ще се срещнат в двубой от плейофите на Първа професионална лига в сряда. „Еврофутбол\" очаква „армейците\" да се мобилизират след слабото си представяне преди седмица, когато в полуфинален сблъсък за Купата на България Левски ги победи с 2:0. Коефициентите за успех на двата отбора са съответно 1.81 за „червените\" срещу 3.14 за „сините\". Вижте всички възможности за срещата . Букмейкърската къща предлага и специални залози за голмайстор в мача, които ще откриете .Ето още предложения на „Еврофутбол\" за интересни срещи в идните дни:Леверкузен - Байерн Мюнхен                                       Сингъл, Live, ТОП „1\"- 4.50 „Х\"- 3.84 „2\"- 1.62Селта Виго - Барселона                                              Сингъл, Live, ТОП „1\"- 4.40 „Х\"- 4.00 „2\"- 1.60Фиорентина - Лацио                                                      Сингъл, Live, ТОП „1\"- 2.55 „Х\"- 3.12 „2\"- 2.29Шалке 04 - Айнтрахт Фр.                                              Сингъл, Live, ТОП „1\"- 1.70 „Х\"- 3.14 „2\"- 4.10Дунав Русе - Локомотив                                              Сингъл, Live, ТОП „1\"- 2.73 „Х\"- 2.90 „2\"- 1.93Реал Сосиедад - Атлетико Мадрид                             Сингъл, Live, ТОП „1\"- 2.97 „Х\"- 2.97 „2\"- 2.09Бърнли - Челси                                                           Сингъл, Live, ТОП „1\"- 3.88 „Х\"- 3.10 „2\"- 1.75Григор Димитров ще има значителна преднина пред своя съперник Пиер Юг-Ербер в среща от тенис турнира АТП - Монте Карло, Монако, която се играе днес в 14.40. Коефициентът за успех на българина е 1.23 срещу 2.55 за съперника му. Вижте и други възможности за този двубой .След празничната серия от големи печалби около Великден, която се увенча с феноменалното постижение на играч от Пазарджик, грабнал  лева само с 1 лев, майстори на футболните прогнози отново триумфират с петцифрени печалби от „Еврофутбол\"!За пореден път най-проницателни се оказват прогнозите на познавачи от Разград, които в различни дни спечелиха съответно ,  и от мачове в права колонка. В Пловдив и Враца двама забележителни участници взеха съответно  и. В Перник експерт по предвижданията грабна  от 3 мача в права колонка. В София други изключителни играчи взеха   само със 17 лева от 8 мача в права колонка и  с 64 лева от 12 мача в права колонка.30-те срещи от МАКСГОЛ можете да намерите . Суперджакпот 15 към 12.00 часа на 17.04.2018 г. е на стойност  лева, а срещите от него можете да намерите . Натрупаната сума в Джакпота с 13 срещи е  лева, а мачовете, с които можете да играете за него, ще откриете .  ", "date": "2018.04.17", "title": "„Еврофутбол“ очаква ЦСКА да победи Левски в мач от Първа лига"}
{"url": "http://www.cross.bg/deteto-dete-predsedatelyat-1572774.html", "text": "/КРОСС/ Председателят на Държавната агенция за закрила на детето (ДАЗД) д-р Елеонора Лилова разпореди спешна проверка във връзка с пореден случай на агресия в социален център в гр. Пазарджик. Тя иска най-строги наказания. Сигналът е, че възпитателка е малтретирала дете с увреждания в Пазарджик.Случката се е разиграла преди 10-ина дни.В петък детето попада в друга социална услуга, където е било на рехабилитация, тъй като е с умствена изостаналост.10-годишното дете обичало да си играе с мобилни телефони. Нямало такъв.Една вечер посегнало към този на възпитателката, а тя му дала да разбере, че не може да го пипа с удари вместо с думи. С детето работи психолог. ", "date": "2018.04.17", "title": "Председателят на ДАЗД иска най-строги наказания в социален център в Пазарджик"}
{"url": "http://www.cross.bg/balkani-evropeiiskiya-yunker-1572777.html", "text": "/КРОСС/ Председателят на Европейската комисия Жан-Клод Юнкер предупреждава, че на неустойчивите Балкани войната може да се завърне, ако страните в региона нямат надежда за присъединяване към Европейския съюз, съобщава Ройтерс. Юнкер заяви пред Европейския парламент, че \"не искам завръщане към войната на Западните Балкани\".Той допълни, че \"ако откажем на тези страни, в този изключително сложен регион, европейска перспектива, ще преживеем това, през което вече преминахме през 1990-те години\".Лидерите на Европейския съюз и на Балканите ще се срещнат в България през следващия месец, но е малко вероятно ЕС да покани която и да е страна от Западните Балкани да се присъедини скоро.Перспективата за членство в ЕС се оказа движеща сила за реформите на Балканите, които бяха разкъсани от война по време на разпадането на бивша Югославия. ", "date": "2018.04.17", "title": "Юнкер: Не искам завръщане към войната на Западните Балкани"}
{"url": "http://www.cross.bg/vuzmozhnost-kisyov-slyzhba-1572768.html", "text": "/КРОСС/ Наборната военна служба трябва да е задължителна - искаме нов тип казарма, свързан с подготовката на младите мъже в основата на военното дело. Това каза полк. Румен Кисьов, член на Управителния съвет на Конфедерацията на обществените организации по сигурност и отбрана, по време на дискусия за наборната служба, предаде „Фокус\". Той поясни, че идеята не е за стария тип казарма, а за нов.„След като държавата осигурява всичко, тръгвайки от бита и приключвайки със самата подготовка на цялостния процес, ще се даде възможност това обучение да не бъде в стария тип казармени условия. Т.е. да може да се нощува в къщи, там където е възможно. Самото обучение и преминаване на службата, ще бъде също със сключването на съответните договори, които ще дават възможност при подготовката да се дават необходимите звания, а съответната практика да се осъществява срещу съответното заплащане, за да няма експлоатация на човека\", допълни полк. Кисьов. По думите му доброволците могат и сега да попълнят некомплекта, който е близо една четвърт от личния състав. Той отчете ,че няма желаещи, защото професията в момента е с много нисък статус.„Тази наборна служба трябва да е задължителна, естествено облечена в съответната законова форма, след което няма естествено да има дискриминация и всички мъже от 18 до 45 години ще имат съответната възможност\", посочи Кисьов. По отношение на положителните резултати от наборната военна служба полк. Кисьов коментира, че с въвеждането й ще се увеличи два пъти мирновременния състав на Българската армия и ще могат да се изпълняват конституционните задължения. „Гражданите на България ще имат възможност да получат необходимата военна подготовка и да се допълни и съвместимостта с професионалния контингент. Създава се основата на резерв на Българската армия и възможност за мобилизационното възвръщане\", допълни той.По думите му ще има възможност допълнително да бъдат възпитавани младите хора в родолюбие, физическо и психологическо съзряване. „За ниско образованите ще се получи освен военната подготовка, образователна и професионална по някои от гражданските специалности, от които има голяма нужда\", допълни той. Според него се създава възможност за приобщаване на малцинствените групи.  ", "date": "2018.04.17", "title": "Полк. Румен Кисьов: Искаме нов тип казарма за подготовката на младите мъже в основата на военното дело"}
{"url": "http://www.cross.bg/finansirane-rukovoditelkata-grypata-1572769.html", "text": "/КРОСС/ Специализираната прокуратура обвини три лица за участие в организирана престъпна група за неправомерно усвояване на средства от еврофондове на територията на Пернишка област.Групата е била създадена през 2015 г. и ръководена от бизнесдама от Перник, неколкократно осъждана, в т.ч. за злоупотреби с фондове от ЕС. Тя организирала регистрацията на лица от ромски произход като земеделскипроизводители, изработвала проектите и всички други необходими документи, за да кандидатстват и да спечелят финансиране по мярка 112 на „Програма за развитие на селските райони\" - „Създаване на стопанства на млади фермери\".В случая става дума за европейско финансиране за производство на биохумус чрез преработка на почвата с калифорнийски червеи. Въпросният биотор все по-често се използва от българските фермери за производството на разсад.Със съдействието на ръководителката на групата седем подставени бенефициенти сключили договори за финансиране по програмата с по 48 000 лв. за организиране на производството (в повечето случаи върху земеделски площи, собственост на майката на ръководителката на групата).След първоначалната подготовка на лехите за биотор „производителите\" получили преводи на първите траншове от по 24 000 лева, като на един тях било предоставено пълното финансиране от 48 000 лв. Изненадваща проверкапо изпълнението на договорите обаче установила, че след отпускането на общо 192 000 лв., не е извършвана никаква дейност. Разследващи пък разкриват, че ръководителката е получила сумите от наетите бенефициенти,платила им по свое усмотрение, а огромната част от средствата разпределила между участниците в групата.При специализирана операция на ГДБОП и Специализираната прокуратура в Перник, Радомир и с. Ракеловци в пет претърсени адреса са намерени и иззети множество документи, печати на нотариуси и други доказателства запрестъпната дейност на групата. На обвинените са наложени мерки за неотклонение „Парична гаранция\", в размер съответно на 50 000 лв., 25 000 лв. и 5000 лв. ", "date": "2018.04.17", "title": "Арестуваха измамници с еврофондове в Пернишко"}
{"url": "http://www.cross.bg/tzonkov-otbranata-zadulbochava-1572767.html", "text": "/КРОСС/ За една година управление правителството по-скоро задълбочава проблемите в сферата на отбраната. Това каза доц. Николай Цонков, народен представител от ПГ на „БСП за България\" и заместник-председател на Комисията по отбрана към Народното събрание по време на дискусия за наборната служба, предаде „Фокус\".Доц. Цонков разкритикува управляващите, че са продължили с политика, която демотивира военнослужещите.  „Спрени са всички модернизационни проекти. Техниката и въоръжението са морално остарели и на фона на всичко това виждаме каква е международната обстановка\", коментира доц. Цонков.По думите му, на дискусията е мястото експертите да си кажат мнението и да се излезе с конкретни решения за стабилизиране на системата на отбраната.  ", "date": "2018.04.17", "title": "Доц. Николай Цонков: Правителството по-скоро задълбочава проблемите в сферата на отбраната"}
{"url": "http://www.cross.bg/samo-vladimirov-rezervatziya-1572765.html", "text": "/КРОСС/ В празнични дни клиентите на БДЖ ще могат да пътуват по най-натоварените направления само след предварителна резервация на място, пътниците без резервация ще бъдат връщани. Това обяви в предаването „Тази сутрин\" изпълнителният директор на БДЖ Владимир Владимиров.Според статистиката от 550 влака препълнени са били 17, като само в 10 е имало проблеми и то само в една част от участъците, каза Владимиров.„Извинявам се на всички пътници, които са били поставени в такива условия, но по време на празниците пътуват много повече хора, отколкото обикновено, и невинаги можем да се справим с тези ситуации. Затова сега предприемаме няколко краткосрочни мерки и едно дългосрочно решение\" - закупуването на нови композиции, каза Владимиров.  ", "date": "2018.04.17", "title": "Празничното пътуване във влаковете вече само с резервация"}
{"url": "http://www.cross.bg/telk-horata-yvrezhdaniya-1572761.html", "text": "/КРОСС/ \"Съвсем скоро - след около 2 месеца ние ще имаме нов начин на организация на работата на ТЕЛК и нов инструментариум. Съвсем наскоро, в края на миналата седмица се проведе заседание в министерството на здравеопазването, на която беше постигната една много висока степен на съгласие както между колегите от здравеопазването, така и национално представителните организации \"на\" и \"за\" хората с увреждания\", коментира пред НоваТВ Минчо Коралски, изпълнителен директор на Агенцията за хората с увреждания.\"Системата на ТЕЛК-овете работи толкова, колкото и позволяват възможностите, а те очевидно не са много големи, което наложи промяна в методиката, по която ще се работи и ще се оценяват хората с увреждания\".Променен е законът, който дава възможност да се разширят ТЕЛК комисии, както и че се е дала възможност на лекарите вече \"да не са закрепостени\" към ТЕЛК комисия и да не могат да работят на друго място, допълни Коралски.Работоспособността трябва да се определя за конкретен вид работа и се определя в един единствен случай, когато възниква правото на инвалидна пенсия, обясни той. ", "date": "2018.04.17", "title": "Променят организацията на работа на ТЕЛК до 2 месеца"}
{"url": "http://www.cross.bg/bili-raketi-baza-1572760.html", "text": "/КРОСС/ Сирийски военни източници са отрекли излезлите по-рано информации за извършена ракетна атака рано сутринта, насочена срещу военновъздушната база Шайрат в провинция Хомс, съобщава ДПА. Според източниците системите за противовъздушна отбрана са били активирани, но се оказало, че тревогата е фалшива.Медия, контролирана от ливанското радикално ислямистко движение \"Хизбула\", първоначално съобщи, че шест ракети са били изстреляни към базата Шайрат и три ракети към военното летище Думаир близо до Дамаск.Междувременно САНА съобщи, че ракетите, насочени към военновъздушната база, са били свалени от сирийското ПВО, а медията на \"Хизбула\" уточни, че всички девет ракети са били прихванати.В никоя от информациите не се уточнява кой може да е изстрелял ракетите. Sky News отбелязва, че са били чути силни експлозии от сирийската страна на долината Бека, която граничи с Ливан.Според журналист, близък до \"Хизбула\", израелски изтребители са изстреляли най-малко три ракети по летището, нарушавайки ливанското въздушно пространство.В отговор на информацията на САНА .Военновъздушната база Шайрат беше ударена при ракетните удари на САЩ през миналата година в отговор на атака с химическо оръжие в северната част на Сирия, за която вината беше хвърлена върху режима на Башар Асад. ", "date": "2018.04.17", "title": "Сирийски военни отричат да е имало ракетна атака през нощта"}
{"url": "http://www.cross.bg/byrgas-konsyltatziya-konsyltatzii-1572759.html", "text": "/КРОСС/ Кръводарителска акция, изследвания, прегледи, консултации с лекари, психолози, природна и алтернативна медицина, био козметика, над 100 атрактивни награди и много забавления за деца и възрастни. Това предлага на бургазлии третото издание на изложение \"Зона Здраве\", което ще се проведе на . Входът за посетители е свободен.\"Зона Здраве\" се организира от Институт за здравно образование - неправителствена организация с мисия за повишаване на здравната информираност. Партньори са Национална пациентска организация, Община Бургас, РЗИ - Бургас, БЧК, Бургаският свободен университет. Анонимно изследване за хепатит С ще проведе Национална пациентска организация съвместно с Лаборатория ЛИНА. Ще има също: безплатно измерване на кръвна захар, определяне на риска от развитие на диабет, съвети за контрол на диабета, консултации с ендокринолог, тест за разширени вени.Община Бургас ще представи консултации с медицински специалисти от общински лечебни заведения. Сред тях е КОЦ-Бургас, който ще провежда ехографски изследвания за ранна диагностика на онкологични заболявания. Най-големите бургаски лечебни заведения се включват в събитието с консултации от свои специалисти по график - сред които кардиолози, уролог, нефролог, неонатолог, гинеколог, ендокринолог, физиотерапевт и др. УМБАЛ Бургас организира кръводарителска акция в първия ден на изложението - 21 април. Спортни школи и клубове, субсидирани от Община Бургас, ще промотират активния начин на живот за добро здраве.За поредна година акцент е поставен върху очното здраве и ранното откриване на зрителни аномалии с прецизна техника. Ще можете да измерите диоптъра си, да си направите преглед за катаракта, макулна дегенерация, глаукома. Ще има зона за природна козметика и грим.В \"Зона Здраве\" 2018  участват рекорден брой изложители - повече от 50. Тази година ще има и благотворителна акция-базар  от Движение на българските майки - Бургас. Средствата от базара ще бъдат в помощ на Дома за медико-социални грижи \"Вяра, Надежда, Любов\".  21.04.2018 г. 11:00-12:30- Ехография и консултация от онкохирург -Д-р Ангелов11:00-13:00-15:00- Ехография и консултация от специалист- хирург Д-р Проданов15:00-16:00- Ехография и консултация от специалист- хирург Д-р Киселков16:00-17:00- Ехография и консултация от специалист- хирург Д-р Петров22.04.2018 г.11:00-14:00  -Ехография -  специалист-гинеколг Д-р Добрева13:30-15:30- консултация от специалист-гинеколг -Д-р Добрев  Следете и фейсбук страницата на изложението:   ", "date": "2018.04.17", "title": "Изложението „Зона Здраве 2018“ предлага безплатни изследвания и прегледи"}
{"url": "http://www.cross.bg/club-topping-yalta-1572763.html", "text": "/КРОСС/ На 21 април (събота), YALTA CLUB посреща един от най-актуалните диджеи на денс сцената, Patrick Topping. Артистът на новаторския, независим лейбъл Hot Creations ще представи удължен сет в Room 1, а вечерта ще открие един от резидентите на клуба, DIASS.За много кратко време Patrick Topping се превърна в едно от топ имената на световната сцена. Като част от новото покеление продуценти, той е един от пионерите на изгряващите артисти, което е отразено в класиране му на 11-то място в топ 100 DJ's на Resident Advisor през 2016 и на 15-то място в класацията на списание Mixmag.Кариерта му на диджей започва, когато основава собствените си клубни вечери Motion, където свири заедно с основополагащи имена като Solomun, Tale Of Us и Sven Vath. От тогава до днес, 28 годишния британец събира изчерпателно портфолио с разтърстващи релийзи. До момента, той си е осигурил 11 първи позиции в класациите на Beatport за парчета като Be Sharp Say Nowt, Get Beasty, Forget и Voicemail, което е колаборация с Green Velvet.Многобройните постижения на Topping включват и две награди на DJ Awards, за „най-добър дебют\" и „трак на сезона\" за хита му Forget, както и наградата на DJ Mag за същото парче. Междувременно, той се впуска и в ремиксиране на артисти като Matador, Booka Shade и Steve Lawle, а ремиксът му на Dem A Pree от Raumastik се превръща в един от най-успешните парчета на 2016г. В края на същата година, той издава и първия си DJ mix албум, Paradise On Earth vol. 1, който получава наградата на Mixmag за \"компилация на месеца\" и достига номер 1 в хаус класацията на Beatport.Освен големия брой релийзи на британеца за Hot Creations, той е и резидент на изключително успешните събития на Jamie Jones - Paradise в DC10 от 2014г. Участията му обаче не приключват до там и широкобхватния музикант може да бъде видян на фестивали като Coachella, Awakenings, Ultra и Tomorrowland, а междувременно е редовен гост на Ибиза с участия в Amnesia, Elrow и неделните партита на Space.През 2017 г. роденият в Newcastle артист продължава да покорява върхове. Patrick Topping беше лицето на корицата на списание Mixmag, спечели цели две награди на DJ Awards, както и наградата на DJ Mag \"Best of British\".За 21 април YALTA CLUB отново предлага Discount Guestlist. Всеки, попаднал в този списък, получава 50% отстъпка от цената на входа. За да бъдете включени в Discount Guestlist, трябва да изпратите имената си до 24 часа преди партито на info@yaltaclub.comБилети за събитието могат да бъдат закупени на входа на YALTA CLUB на цена от 20 лв.Повече поробности за програмата на YALTA CLUB може да намерите на официалната страница във Facebook, както и на yaltaclub.com. ", "date": "2018.04.17", "title": "Patrick Topping от Hot Creations в YALTA CLUB тази събота"}
{"url": "http://www.cross.bg/zemyata-izstrelvaneto-ekzoplaneti-1572748.html", "text": "/КРОСС/ Компанията \"Спейс екс\" отложи изстрелването на ракетата \"Фалкон 9\", с която в орбита трябваше да бъде изведен телескоп на НАСА, който да издирва екзопланети с размера на Земята и потенциални условия за живот, предаде Ройтерс. Изстрелването на ракетата с телескопа се отлага с най-малко 48 часа заради проблеми със системата за контрол на насочването и навигацията.Изстрелването на ракетата с телескопа, наречен Тес (TESS - Transiting Exoplanet Survey Satellite) трябваше да стане тази нощ, в 22.32 ч. по Гринуич от космическия център Кейп Канаверал във Флорида. Метеорологическата прогноза беше благоприятна.Мисията на Тес на стойност 337 млн. долара ще продължи две години. Тес ще изследва 200 000 от най-ярките звезди близо до Слънцето, за да търси екзопланети посредством така наречения транзитен метод.При него се следи интензитета на светлината на звездата. Ако яркостта намалява редовно и еднакво, се предполага, че това се дължи на преминаването на планета. По-нататъшни наблюдения с наземни телескопи могат да определят масата на планетата и нейната плътност и състав.Специалистите от НАСА очакват Тес да открие хиляди неизвестни досега светове, сред които стотици планети с размерите на Земята или двойно по-големи \"суперземи\". Той ще продължи делото на предшественика си, космическия телескоп Кеплер. С негова помощ бяха открити около 2300 екзопланети, потвърдени вече с други телескопи.За разлика от Кеплер, който се съсредоточаваше в малък небесен отрязък, Тес ще изследва по-голямата част от небето - неговият обхват е 350 пъти по-широк. Тес ще търси екзопланетите с най-обещаващи условия за живот. Данните ще бъдат предавани до Земята, където ще бъдат правени последващи наблюдения за потвърждаване на съществуването на екзопланетите.След изстрелването ще бъдат необходими около 60 дни, за да достигне Тес уникалната си високоелиптична орбита, в която ще \"прави лупинги\" между Земята и Луната на всеки две седмици и половина. Очаква се първите обработени данни да бъдат разпространени в началото на 2019 г.Телескопът Тес е с размери 1,5 м на 1,2 м, без слънчевите панели, които ще бъдат сгънати за изстрелването. Теглото му е едва 362 кг. Оборудван е с четири широкоъгълни камери и слънчев сенник, който да спира пряката светлина, докато те работят. Инструменти за откриване на извънземен живот обаче на телескопа няма. ", "date": "2018.04.17", "title": "„Спейс Екс“ отложи изстрелването на нов телескоп за издирване на екзопланети"}
{"url": "http://www.cross.bg/razhdaniya-detza-izvunbrachnite-1572751.html", "text": "/КРОСС/ България е на втора позиция по дял на новородени извънбрачни деца в страните-членки на Европейския съюз, показват данни от анализ на Евростат за брачните и извънбрачни раждания в Евросъюза през 2016 г. Делът на родените извън брак деца у нас е 59%, докато на първа позиция е Франция с 60% извънбрачно новородени деца, показва европейската статистика.Броят на извънбрачните деца у нас е нараснал също близо шест пъти за последните 30 години, отчита анализът на Евростат - докато през 1986 г. процентът на извънбрачните деца у нас е бил около 10%, през 2016 г. той достига 59%, или близо 6 пъти повече, показват данните на Евростат.Според данни на Националния статистически институт (НСИ) у нас през 2016 г. са родени общо около 65 000 деца, като от тях 38 440 са родени извън брака, или около 59% от всички раждания у нас. Най-висок е делът на извънбрачните раждания в областите Видин и Враца - близо 75% от всички новородени деца там, а най-нисък - в област Кърджали - около 38%. Тенденцията за извънбрачни раждания у нас се запазва през последните няколко години, като техният брой варира от 40 000 извънбрачни раждания през 2010 г. (38% раждания извън брака) - до около 38 000 през 2015 и 2016 г. (59% раждания извън брака).Раждаемостта у нас спада драстично пред последните няколко десетилетия, като пик на ражданията, според данни на НСИ, е регистриран през 1920 г. и 1950 г. - приблизително по около 180 000 новородени деца през тези два пикови периода.Най-нисък е делът на извънбрачните раждания през 2016 г. в Гърция - около 9%, или едва едно от всеки 10 раждания в южната ни съседка, е извънбрачно, отчита Евростат. Освен Гърция, в челната тройка по най-малко регистрирани извънбрачни деца, са още Хърватия и Кипър - с по около 19% - или всяко второ от 10 деца в тези страни е родено също извън брака. Въпреки това обаче Кипър е страната в ЕС с най-голямо увеличение на процента на извънбрачните раждания в целия ЕС - от около 2% през 2000 г. - до 19% през 2016 г. или увеличение от 8 пъти на извънбрачните раждания.Страната ни е сред първите 8 държави-членки в ЕС, в които делът на извънбрачните раждания надхвърля 50% от всички раждания - Франция (60%), България и Словения (59%), Естония (56%), Швеция (55%), Дания (54%), Португалия (53%) и Холандия (50%). Делът на живите раждания извън брака остава относително стабилен между 2000 г. и 2016 г. в някои страни от Северна Европа, особено в Швеция, Финландия, Дания, Ирландия и Великобритания. За сравнение, делът на извънбрачните раждания при съседите ни, е бил както следва: Румъния - 31%, Сърбия - 26%, Македония - 12% и в Турция - около 3%.Средният показател за извънбрачни раждания в страните на ЕС е около 35%, като през 2016 г. в страните-членки на ЕС са били регистрирани около 5 милиона новородени деца. Така, според Евростат, около 35% от тях, или 1 750 000 са били родени извън брака. ", "date": "2018.04.17", "title": "Втори сме в ЕС по дял на извънбрачни деца"}
{"url": "http://www.cross.bg/pochivkata-dyzpa-vreme-1572753.html", "text": "/КРОСС/ За първи път във футболната история съдия отсъди дузпа на почивката, когато двата отбора се бяха прибрали в съблекалнята. Това се случи по време на мача между борещите се за спасение в Бундеслигата Майнц 05 и Фрайбург.На почивката съдията Гуидо Винкман изгледа повторение на ситуация от края на първото полувреме, отсъди дузпа за игра с ръка и повика играчите обратно на терена.Аржентинецът Пабло де Бласис бе точен от бялата точка и даде преднина на домакините, а отново той бе точен за крайното 2:0 след грешка на вратаря на Фрайбург Александер Шволов.По време на почивката също така се проведе поредната протестна акция срещу провеждането на срещи от първенството в понеделник и фенове на домакините обсипаха терена с тоалетна хартия. ", "date": "2018.04.17", "title": "Съдия отсвири дузпа по време на почивката"}
{"url": "http://www.cross.bg/voenna-pentagonut-obyavi-1572749.html", "text": "/КРОСС/ Пентагонът отрече за нанесен пореден удар в Сирия тази нощ, предаде Fox News.В съобщение на говорител се казва, че САЩ не са отговорни за него.Според появили се по-рано съобщения, е ударена военна база в Хомс, недалече от целта, поразена при съботната военна операция.Режимът в Дамаск твърди, че изстреляните ракети са били свалени от ПВО.Вчера, американският президент Доналд Тръмп заяви, че сирийската армия не е свалила нито една западна ракета.Москва обяви, че са прихванати около 70% от стотиците изстреляни ракети и че ПВО работи отлично.Американският военен министър Джим Матис обяви, че не са планирани други атаки след съботната.  ", "date": "2018.04.17", "title": "Пентагонът отрича за пореден удар в Сирия"}
{"url": "http://www.cross.bg/iliyana-iiotova-bulgariya-1572755.html", "text": "/КРОСС/ „Искаме да останем и да работим тук, в България. Но как да създадем семейство и да се грижим за него със заплата от 500 лв.?\" С тези въпроси се обърнаха към вицепрезидента Илияна Йотова абитуриенти от Професионална гимназия по стопанско управление, администрация и услуги „Атанас Буров\" в Силистра.Илияна Йотова посочи, че е необходима волята на държавата, която да създаде конкретни политики за по-слабо развитите региони, за да бъдат задържани младите хора в тях. „Необходимо е целево финансиране за тези региони\", убедена е вицепрезидентът.„Имаме 4-5 града, в които се съсредоточи голяма част от населението в България. В същото време много места с потенциал за развитие обезлюдяха\", посочи Илияна Йотова. Липсва визия за страната ни през следващите години, отбеляза вицепрезидентът.Според Илияна Йотова тази политика трябва да се прави с хората по места, а не в кабинетите в София. „Основната роля е ваша, на младите хора\", обърна се вицепрезидентът към учениците. „Защото вие сте строителите на съвременна България - така, както бе построена държавата ни след Освобождението\", отбеляза Илияна Йотова.На срещата бе повдигнат въпросът за отношението на обществото към учителската професия, за сринатия авторитет на учителя. Споделени бяха мнения, че учителският труд все повече се бюрократизира.Обсъдени бяха предизвикателствата пред пазара на труда. Младите хора настояват за по-голям синхрон между образованието и професионалната реализация. Необходимо е преформатиране на образователната система. Като пример за резултатна политика Илияна Йотова посочи дуалното образование в страни като Германия и Швейцария. По думите й в България не са достатъчни само пилотните проекти по тази програма.Дискутиран бе и въпросът за корупцията, която по думите на вицепрезидента е прояла отвсякъде обществото ни.Мнения по широк диапазон от теми споделиха с Илияна Йотова завършващите средно образование. Те живо се интересуват от случващото се в Европейския съюз, от мястото на България в него и външната политика на страната ни, от предизвикателствата пред сигурността, от запазването на европейското финансиране в настоящия му вид. Вицепрезидентът е категорична, че не трябва да се променя философията на финансиране с европейски средства и финансовите инструменти от Плана „Юнкер\" изцяло да заменят кохезионната политика. „България трябва да си отговори на въпроса кои са приоритетните области, в които тя ще инвестира тези средства\", заяви Илияна Йотова.Относно кризата в Сирия и противопоставянето между Запада и Русия вицепрезидентът отбеляза, че Европа изостави лидерската си позиция и не си направи изводите от Арабската пролет. „Със санкции и междудържавни конфликти не може да се води битката с „Ислямска държава\". Без Русия не можем да се справим с тероризма\", заяви Илияна Йотова.„Визитната картичка на нашата гимназия е проектната дейност\", отбеляза от своя страна Дочка Милушева - директор на ПГСУАУ „Атанас Буров\", която представи пред вицепрезидента конкретните проблеми, пред които е изправено училището. Основните са остарялото техническо оборудване и липсата от години на физкултурен салон.Професионалната гимназия с 55-годишна история е едно от най-престижните учебни заведения в Силистра. Възпитаниците й завоюват челни позиции на различни олимпиади, конкурси и състезания.След разговора с учениците вицепрезидентът Илияна Йотова посети Регионалния исторически музея в Силистра, експонатите в който представи проф. Георги Атанасов. Разгледана бе и гробница със стенописи от средата на IV век. ", "date": "2018.04.17", "title": "Ученици в Силистра към вицепрезидента: Имаме ли бъдеще в България?"}
{"url": "http://www.cross.bg/dinev-komentira-godini-1572754.html", "text": "/КРОСС/ Адвокатът на шофьорката Цвета Таскова от АМ \"Тракия\", Георги Динев, коментира пред НоваТВ, че тя е от добро семейство, а баща й е един от най-изтъкнатите авиатори у нас. Майка й работи в института, обучаващ медицински сестри в Плевен и самата Таскова има висше образование и е възпитана и интелигентна.\"През зимния сезон работела в Пампорово. След приключване на сезона, се е прибирала в дома си в Плевен, когато се е случил инцидентът. Още в много начална фаза на разследването\", коментира адвокат Динев. Според него към момента не е ясна цялата фактическа обстановка и няма изготвени експертизи.Припомняме, при тежката катастрофа на АМ \"Тракия\" загинаха 6 души, а 21 бяха ранени. Всички пострадали са настанени в столични болници.\"Нейният разказ е следният: започнала е със скорост 110 км/ч да изпреварва, в началото на маневрата е усетила някаква несигурност в автомобила, който без причина се е насочвал наляво. Опитала се е да го овладее, да го върне в дясно, но не е успяла. Тогава прави страничен удар с нейната дясна част в лявата част на автобуса. Уточнявам, че тя още не се е възстановила от първоначалния шок, в момента възприятията й са по-скоро общи, отколкото детайлни\", заяви адвокат Динев.\"В резултат на това съприкосновение с автобуса, от този момент тя губи контрол върху управлението, според нея шофьорът на автобуса е направил маневра наляво като ответна реакция от удара. Така двамата автомобила се закачат и заедно двата автомобила се насочват към канавката\", добяви адвокатът.Динев коментира, че Таскова е била адекватна след удара, обадила се е на 112, помагала е на пострадалите, дала е телефона си. Тя и момчето до нея са помогнали на пострадалите до идването на линейките.\"Има 10 години стаж като шофьор. За тези 10 години има едно единствено наказание. Преди две години е единственото й нарушение с 0,9 промила алкохол\", обясни Динев.\"Родителите й са изключително притеснени и объркани. Още по-объркани излязоха от залата. По адрес на тяхната дъщеря се казаха много лъжи, което много ги притесни. Най-голямата, която казаха в залата, е, че Цвета не съжалява за жертвите на катастрофата, което не е вярно. Втората лъжа е, че тя ще се укрие от правосъдието. Родителите бяха потресени от тези изявления\", допълни адвокатът.\"Изключително добро семейство, много интелигентни хора. Много тежко изживяват трагедията. Цвети от първия момент съдейства какво е станало и кой е виновен за ПТП-то. Ако има тя вина, ще си поеме последствията. Няма да се укрие. Тя просто не е престъпник, а нормален средностатистически гражданин, който е участвал в произшествие\", коментира Георги Динев.  ", "date": "2018.04.17", "title": "Шофьорката от АМ \"Тракия\" - висшистка, от добро семейство"}
{"url": "http://www.cross.bg/vsichki-avtobys-byrgas-1572758.html", "text": "/КРОСС/ Учениците от дванадесети \"Б\" клас от ГРЕ \"Г.С. Раковски\" - гр. Бургас избраха да отидат \"На бал с автобус\". Има достатъчно време и други абитуриенти да последват техния пример.Наближава времето на баловете. Бургаските младежи, на които им предстои да прекрачат прага на зрелостта, избират кавалер, дама, облекло, прическа и превоз за специалната вечер.Да, престижно е да те отведат до хотела или ресторанта с луксозен автомобил. Но по-весело е да пътуваш със своите приятели. Нека всички абитуриенти, които осъзнават, че след тази нощ нищо няма да е вече съвсем като преди и искат да изживеят всички моменти в нея ЗАЕДНО, да знаят, че Община Бургас отново предлага опцията \"На бал с автобус\".Ако сте задружен клас и искате да ви осигурим такъв безплатен превоз до к. к. Слънчев бряг, където се провеждат най-много балове, обадете се на Николай Станков - старши експерт в Дирекция \"Образование и демографски въпроси\", тел. 0885 98 55 96. На този номер можете да заявите предварително датата, мястото и броя желаещи да пътуват с автобус.Предлагането на тази услуга е част от ежегодната кампания на Община Бургас за безопасност по време на абитуриентските балове. Другите превантивни мерки, които ще се предприемат, са провеждането на серия от срещи през втората половина на април за координиране действията на всички отговорни институции. На заседанията ще се уточнят датите, сборните пунктове, маршрутите и начина на придвижване.  ", "date": "2018.04.17", "title": "Дванадесети \"Б\" клас от Френската гимназия избра да отиде „На бал с автобус“"}
{"url": "http://www.cross.bg/erdogan-sreshtata-borisov-1572757.html", "text": "/КРОСС/ Президентът на Турция Реджеп Тайип Ердоган изрази благодарност към министър-председателя Бойко Борисов за провеждането на срещата на върха между ЕС и Турция във Варна на 26 март.В писмо до премиера Борисов Ердоган определя срещата като „важен етап от взаимните усилия за преодоляване на трудния и неспокоен период в отношенията между Турция и ЕС\". „Активната позиция и далновидното лидерство, което показахте в рамките на Българското председателство, са достойни за уважение\", посочва той.Реджеп Тайип Ердоган изразява надежда, че и обстойните разговори, проведени преди Срещата на върха, също ще бъдат повод за положителни процеси в двустранните отношения, а близкото сътрудничество на регионално и международно ниво ще продължи да се задълбочава.  ", "date": "2018.04.17", "title": "Ердоган благодари на Борисов за срещата ЕС-Турция в Евксиноград"}
{"url": "http://www.cross.bg/borisov-iioncheva-boiiko-1572737.html", "text": "/КРОСС/ В Софийския районен съд (СРС) днес ще има заседание по делото за клевета, което депутатката от БСП Елена Йончева заведе срещу министър-председателя Бойко Борисов.Причината е изявление на Борисов, според което държавата е платила милиони за журналистическите материали на Йончева зад граница преди години. Защитата на премиера обаче отрича той да е казвал това.През март 2017 г. Елена Йончева заведе дело срещу Бойко Борисов за клевета и уронване на честта на журналистическата професия. Действията на кандидат-депутата от БСП бяха провокирани от изказване на Борисов, че държавата е плащала милиони за интервютата й.Начало на скандала между двамата постави изказване на Йончева, която обвини ГЕРБ, че краде пари от програмата за саниране. Часове след тези нейни думи, Бойко Борисов я обвини: \"Ще ли сте успешни журналисти, ако за интервю държавата България през една от централите си плаща на журналистка за интервюта в чужбина по няколко милиона, които даже нашето предишно правителство беше принудено да плати\".Реакцията на кандидат-депутата на БСП бе, че този спор ще се пренесе в съдебната зала. \"Казаното от него е абсолютна лъжа, която уронва престижа на журналистическата професия и дълбоко ме обижда\", заяви тогава тя.  ", "date": "2018.04.17", "title": "Съдът заседава по делото на Елена Йончева срещу Борисов"}
{"url": "http://www.cross.bg/ataka-siriya-grad-1572739.html", "text": "/КРОСС/ Инспекторите от Организацията за забрана на химическите оръжия (ОЗХО) ще бъдат допуснати утре до мястото на предполагаемата химическа атака в Сирия, съобщи Би Би Си, като цитира руски официален представител.Международният екип е в Сирия от събота, но досега не беше допуснат в град Дума.Междувременно сирийски военни източници опровергаха съобщенията за ракетна атака срещу военновъздушната база „Шайрат\" в провинция Хомс. Според източниците сирийската противоракетна отбрана се е задействала рано днес, но се оказало фалшива тревога.„Шайрат стана обект на американски въздушен удари миналата година в отговор на атака със зарин по контролирания от бунтовниците град Хайн Шейхун.Говорител на Пентагона е заявил за Ройтерс, че „не е имало американска активност в района по това време\". ", "date": "2018.04.17", "title": "Инспекторите на ОЗХО влизат в Дума утре"}
{"url": "http://www.cross.bg/skaparoti-vurhovniyat-otbranata-1572738.html", "text": "/КРОСС/ Върховният командващ на Съюзното командване на НАТО генерал Къртис Скапароти пристига на официално посещение в България по покана на началника на отбраната генерал-лейтенант Андрей Боцев.Срещата между двамата генерали ще бъде първа в програмата на официалната визита у нас.В рамките на посещението си в нашата страна Скапароти ще се срещне и със заместник министър-председателя по обществения ред и сигурността и министър на отбраната Красимир Каракачанов.  ", "date": "2018.04.17", "title": "Върховният командващ на Съюзното командване на НАТО идва в София"}
{"url": "http://www.cross.bg/sotzialnite-ministri-ot-es-se-subirat-v-sofiya-1572740.html", "text": "/КРОСС/ Неформално заседание на министрите на ЕС по заетост и социална политика ще се проведе в София.Дебатите ще бъдат с акцент върху приложението на принципите в Европейския стълб за социални права, за повишаване на уменията и знанията на работната сила и осигуряване на равни възможности за реализиране на пазара на труда.Заседанието ще бъде открито от социалния министър Бисер Петков и от еврокомисаря за заетостта, социалните въпроси, професионалната квалификация и трудовата мобилност Мариане Тисен.Заради мероприятието ще има засилени мерки за сигурност в района на НДК.  ", "date": "2018.04.17", "title": "Социалните министри от ЕС се събират в София"}
{"url": "http://www.cross.bg/operatziyata-kameri-ylitzi-1572741.html", "text": "/КРОСС/ В ход е акция \"Скорост\" по пътищата в цялата страна. Операцията е под егидата на европейската мрежа на службите на пътна полиция. Целта е намаляване на катастрофите, предизвикани от бързото шофиране.Пътни полицаи и технически устройства ще има по магистралите, както и по първокласните и третокласни пътища. Ангажиран е целият ресурс на службата.Скоро КАТ ще се снабди и с още камери, които ще следят за високи скорости и в кварталните улици. Камери ще снимат и нарушения в бус лентите.Операцията е планирана и не е свързана със зачестилите в последните дни тежки пътни инциденти. Според властите, у нас има тенденция за увеличаване на шофирането с несъобразена скорост.Операцията ще приключи в неделя, 22 април.  ", "date": "2018.04.17", "title": "КАТ влиза с камери и по кварталните улици"}
{"url": "http://www.cross.bg/sigyrnost-makron-temi-1572742.html", "text": "/КРОСС/ Ситуацията в Сирия и отношенията с Русия се налагат като водещи теми по време на сесията на Европарламента в Страсбург. Те вероятно ще са важна част от дискусията на депутатите със специалния им гост днес - френския президент Еманюел Макрон, предава бТВ.Интересът към дебата е изключително висок.Макрон пък обеща, че ще говори кратко, за да даде възможност за повече въпроси. Сред тях със сигурност ще са ситуацията в Сирия, дни след военните удари, както и най-горещите теми за Евросъюза в момента - миграция, сигурност, еврозона.Също тази сутрин министър Лиляна Павлова ще представи пред Конференцията на председателите на парламентарни комисии преглед на напредъка по законодателните досиета през първата половина от  ротационното ни председателство.  ", "date": "2018.04.17", "title": "Макон ще говари пред Европарламента"}
{"url": "http://www.cross.bg/kolani-putnitzite-avtobysi-1572743.html", "text": "/КРОСС/ В момента не е задължително в автобусите да има колани за пътниците, но ако ги има - е задължение на пътника да си го постави. Това обясни в ефира на NOVA Станислав Иванов от ГЕРБ.По думите му след 2007 г. има европейска директива, която задължава производителите на автобуси да оборудват превозните средства с колани за пътниците.„Идеята на Министерството на транспорта е да се задължат всички автобуси, да сложат колани, независимо кога са произведени\", заяви Станислав Иванов.„В момента коланите са задължителни, когато ги има. За старите автобуси, за да се поставят колани, това е конструктивно изменение. Всеки автобус, на който се сложат, трябва да отиде в производителя си или в лаборатория в Германия, за да мине техническо изпитание\", коментира Георги Свиленски от БСП.  ", "date": "2018.04.17", "title": "Няма задължение за колани в автобусите, но където ги има пътниците трябва да ги ползват"}
{"url": "http://www.cross.bg/frenskite-dvydnevna-stachka-1572747.html", "text": "/КРОСС/ Френските железничари започват поредната си  двудневна стачка, което се очаква да предизвика затрудения в движението на влаковете. Протестът е срещу готвена реформа в държавната железопътна компания Ес Ен Се Еф.С искане за увеличение на заплатите ще стачкуват днес и утре и персоналът на авиокомпания \"Ер Франс\". ", "date": "2018.04.17", "title": "Френските железничари започват поредната си двудневна стачка"}
{"url": "http://www.cross.bg/longoriya-zvezda-aleyata-1572744.html", "text": "/КРОСС/ Холивудската актриса Ева Лонгория, известна с ролята си в сериала \"Отчаяни съпруги\", получи своя звезда на Алеята на славата. Тя е убедена, че \"всеки път, когато испаноезичен получи награда, това е победа за цялата общност\".\"За малцинствата е важно да бъдат представени. Всеки път, когато латинос спечели звезда на Алеята на славата, това е нова победа за общността\", заяви 43-годишната актриса, която е родена в Тексас, но има мексикански корени.Лонгория е не само актриса, но и продуцент, режисьор и сценарист. Тя се яви на церемонията за получаване на своята звезда, заедно със съпруга си - мексиканския милионер Хосе Бастон и други знаменитости като пуерториканския певец Рики Мартин и колежката й Фелисити Хофман, с която играе в \"Отчаяни съпруги\".Много важно за мен е да съм тук и хората да си казват, когато виждат звездата ми \"Можете да постигнете това, стига да работите много\", каза Лонгория, която представя и новия си филм \"Overboard\". В него тя играе заедно с Ана Фарис, която също присъстваше на церемонията.В словото си тя заяви, че все още се чувства като малко момиче от Корпус Кристи в Тексас, което има големи мечти и дълги коси.Лонгория очаква първото си дете. ", "date": "2018.04.17", "title": "Ева Лонгория се сдоби със звезда на Алеята на славата "}
{"url": "http://www.cross.bg/bulgariya-politika-napravi-1572745.html", "text": "/КРОСС/ „Въпросът е след като кажеш А, а той на няколко пъти каза А, дали ще кажеш Б. В България всички знаят, че корупционната ситуация е тежка, но няма политик, който с тежестта на авторитета си да влезе по-надълбоко и да се конфронтира с тези, заради които няма светлина\", посочи политологът Даниел Смилов по бТВ, като използва метафората за злоупотребите, извършвани в „тъмнина\" от изказването на държавния глава пред студенти вчера.По думите му в момента антикорупционният модел търси нередности само в опонентите на управлението.„Радев казва „Вие крадете и лъжете!\". Ако някой не може да направи разлика между корупция и кражба, това е за негова сметка, това са съвършено различни понятия (...) Корупцията е нещо много по-изтънчено и фино, никой не се е справил с корупцията докрай , тя си стои във всички наши партньорски общества, но с кражбата са се справили\", подчерта на свой ред Стойчев.Двамата се сблъскаха по темата за отношението на Радев към геополитическата ориентация на България. Даниел Смилов посочи, че „виждаме една политика, която потенциално може да изведе България от европейската орбита и да я направи нещо като сива зона\", като даде пример с призивите за сваляне на санкциите срещу Русия в момент, в който вероятно даже ще бъдат засилени.„Българските гласоподаватели са най-проевропейски настроените в ЕС. Това, че България трябва да води балансирана външна политика, не означава, че България напуска своя отбор\", категоричен беше Кънчо Стойчев.Двамата споделят мнението, че на този етап за президентска партия е трудно да се говори и по-скоро с тази реторика Румен Радев иска да покаже, че не е зависим от издигналата го БСП.  ", "date": "2018.04.17", "title": "Всички знаят, че корупционната ситуация е тежка, но политиците бягат от конфронтация"}
{"url": "http://www.cross.bg/voiina-kitaii-operatziya-1572727.html", "text": "/КРОСС/ 1355 г. - Във Венеция за заговор против местната аристокрация е екзекутиран Марино Фалиеро.1397 г. - За първи път Джефри Чосър разказва своите Кентърбърийски разкази в двора на Ричард II. Изследователите на Чосър посочват датата (през 1387) за начало на описвания в книгата поход до Кентърбъри.1492 г. - Христофор Колумб получава благословията и финансирането на испанската корона да търси западния път към Индия.1521 г. - Водачът на Реформацията Мартин Лутер е отлъчен от католическата църква.1534 г. - Арестуван е бившият лорд-канцлер на Англия, авторът на „Утопия\" Томас Мор.1607 г. - 21-годишният Арман Жан дю Плеси дьо Ришельо е ръкоположен за епископ.1821 г. - По време на сражение край град Скулени на река Прут с османската армия загива Индже войвода.1824 г. - Подписан е Руско-американски договор за свободното плаване и ловенето на риба в Аляска.1856 г. - Квебек е провъзгласен за столица на Канада.1861 г. - Американска гражданска война: Щатът Вирджиния се отделя от САЩ.1879 г. - На 1 Велико народно събрание принц Александър I Батенберг е избран за княз на Третата българска държава измежду трима кандидати.1895 г. - Подписва се Симоносекския мирен договор между Китай и Япония, утвърждаващ поражението на Китай в Китайско-японската война (1894 - 1895).1897 г. - Обнародван е Закон за монетите в Княжество България.1904 г. - В София е дадено първото куклено театрално представление в България от членове на дружество „Чех\".1919 г. - Въвеждат законът за 8-часов работен ден във Франция.1924 г. - Учредено е филмовото студио Metro-Goldwyn-Mayer след сливане на Metro Pictures, Goldwyn Pictures и Louis B. Mayer Company.1937 г. - Дафи Дък се появява за пръв път във филм на Warner Bros.1941 г. - Втората световна война: Кралство Югославия се предава на германците, след като нацистката армия влиза в Белград.1945 г. - Създадена е Австрийската народна партия, участвалата най-дълго в управлението на Австрия след Втората световна война.1948 г. - Одържавено е цирковото дело в Народна република България.1961 г. - Операция в Залива на прасетата: ЦРУ прави неуспешен опит да свали режима на Фидел Кастро, като изпраща екип от кубински емигранти в района на Залива на прасетата в Куба.1964 г. - В Англия излиза първият албум на „Ролинг Стоунс\", озаглавен „Ролинг Стоунс\".1969 г. - Възрастта, на която един човек има право на вот във Великобритания, е намалена от 21 на 18 години.1969 г. - Александър Дубчек е принуден да подаде оставка от лидерския пост на чехословашката компартия и е заменен с Густав Хусак.1970 г. - Сър Пол Маккартни издава първия си солов албум „Маккартни\".1970 г. - Проект Аполо: Американският космически кораб Аполо 13 успява да се върне на Земята след почти катастрофален полет до Луната.1975 г. - Червените кхмери извършват комунистически преврат в Кхмерската република, на власт идва Пол Пот, което поставя начало на камбоджанския геноцид, отнел живота на около 1,5 милиона души.1989 г. - След седемгодишна забрана в Полша е легализиран профсъюзът Солидарност.1993 г. - Президентът на Чечня Джохар Дудаев разпуска парламента и въвежда президентско управление в републиката.1999 г. - НАТО иска от България неограничен достъп до въздушното ѝ пространство в хода на Операция \"Съюзна сила\" срещу Югославия.  ", "date": "2018.04.17", "title": "На 17 април през..."}
{"url": "http://www.cross.bg/zosima-pystinyata-boga-1572726.html", "text": "/КРОСС/ „Царева тайна да пазиш е добро, а Божиите дела да разгласяш е похвално\" (Тов. 12:7). Така казал архангел Рафаил на Товит при чудното му изцеряване от слепотата.Наистина страшно и пагубно е да не опазиш тайната на царя; но да премълчиш преславните Божии дела - това е голяма загуба за душата. И аз - казва свети Софроний, който е записал житието на преподобната Мария Египетска, - като си спомням за нещастието, заплашващо слугата, закопал в земята дадения му от Бога талант, боя се да укрия в мълчание Божествените дела и не мога да не разкажа светата повест, достигнала до мен. И да не си помисли някой - продължава свети Софроний, - че съм се осмелил да пиша неистини, ако у него се породи съмнение в това чудно събитие: за светостта не подобава да се лъже. Ако пък се намерят и такива хора, които като прочетат написаното, поразени от дивното събитие, не му повярват, то нека Господ бъде милостив към тях, защото те, съдейки по немощта на човешката природа, смятат, че са невъзможни чудесните дела, които се извършват със светите хора.Но трябва вече да започнем разказа за славното събитие, станало по наше време.В един от Палестинските манастири живеел старец, украсен с благочестив живот и реч разумна, от ранна възраст утвърден в монашеския подвиг. Името на стареца било Зосима. Той бил преминал всички степени на постническия подвиг и спазвал всички правила, предадени от най-великите монаси. И като извършвал всичко това, той никога не преставал да се поучава с Божественото слово: и на лягане, и на ставане от сън, и вкусвайки храна (ако може да се нарече храна малкото, което хапвал), той постоянно и неспирно пеел божествени песнопения и търсел поука в божествените книги. Бил доведен в манастира още като младенец и доблестно се подвизавал в постничество до 53-ата си година. Но тогава започнала да го смущава мисълта, че е достигнал пълно съвършенство и вече няма нужда от никакви наставления. \"Надали - мислел си той - има на земята монах, който би могъл да ме поучи и да ми покаже пример за постничество, който аз да не съм преминал. Дали ще се намери сред пустинята човек, който да ме превъзхожда?\"Когато старецът размишлявал така, му се явил Ангел и казал:- Зосима! Ти усърдно се подвизава според човешките си сили и доблестно премина постническия подвиг. Но никой от човеците не може да рече за себе си, че е постигнал съвършенството. Има подвизи, неизвестни за тебе, и много по-трудни от тези, които ти си извършил. За да разбереш колко много други пътища водят към спасението, напусни своята страна, както най-великият от патриарсите, Авраам, и иди в манастира край река Йордан.Като се подчинил на това напътствие, Зосима излязъл от манастира, в който се подвизавал от детската си възраст, отправил се към река Йордан и пристигнал в манастира, накъдето Божият глас го насочил.Тук той видял старци, просияли с добри дела и благочестие, които с пламенно сърце служели на Господа с непрестанно пеене, всенощна молитва и постоянен труд. Главна и постоянна тяхна храна било словото Божие, а тялото те хранели с хляб и вода, доколкото позволявала на всеки един любовта му към Бога.Зосима бутнал с ръка манастирската порта и се натъкнал на монаха вратар; разказал му за себе си и монахът известил игумена, а той наредил да повикат пристигналия старец при него. Зосима се представил, като направил обичайния монашески поклон с молитва.- Откъде си, брате - запитал го игуменът, - и защо си дошъл при нас, бедните старци?Зосима отвърнал:- Откъде идвам, няма нужда да говорим, а съм дошъл, отче, да търся душевна полза за себе си, тъй като чух за вас много чудни и похвални неща, чрез които душата може да достигне до Бога.- Братко - отвърнал на това игуменът, - единствено Бог може да изцели душевните ни немощи. Нека Той насочи и теб, и нас по Своите пътища, за полза на душите; а човек човека не може да поправи, ако всеки сам не вниква постоянно в себе си, и непрестанно, с Божията помощ, не извършва подвизи. Но след като Христовата любов те е подбудила да посетиш нас, нищите старци, остани, щом за това си дошъл. Добрият пастир, Който даде душата Си за нашето спасение, да прати върху всички ни благодатта на Светия Дух.След тези думи Зосима се поклонил на игумена и като изпросил от него молитви и благословение, останал в манастира. Тук той видял старци, просияли с добри дела и благочестие, които с пламенно сърце служели на Господа с непрестанно пеене, всенощна молитва и постоянен труд. На устата им винаги имало псалми, празна дума от тях не можело да чуеш, те нищичко не знаели за придобиването на временни блага и за житейскте грижи. Имали един непрестанен стремеж - да умъртвяват плътта си. Главна и постоянна тяхна храна било словото Божие, а тялото те хранели с хляб и вода, доколкото позволявала на всеки един любовта му към Бога. Гледайки това, Зосима се поучавал и се подготвял за предстоящия си подвиг.Св. Мария Египетска. Икона от St Vladimir's Seminary Press and Bookstore, www.svspress.comДоста време изминало, дошли и дните на Светия Велик пост. Вратите на този манастир били постоянно заключени; отваряли ги само ако някой трябвало да излезе по манастирски дела. Местността била пустинна и тук миряни не само че не идвали, но дори не знаели за съществуването на тази обител. Манастирът имал и един обичай, заради който именно Бог довел Зосима тук.В първата неделя от Великия пост на Литургията всички се причастявали с Пречистите Тяло и Кръв Господни и вкусвали по мъничко постна храна; после се събирали в църквата и след усърдна, коленопреклонна молитва, старците един друг се прощавали. Всеки изпросвал с поклон от игумена благословение за подвига на предстоящото му пътешествие.След това отваряли манастирските порти и пеейки псалома: \"Господ е моя светлина и мое спасение; от кого ще се боя? Господ е крепост на моя живот, от кого ще се плаша?\" (Пс. 26:1), монасите излизали в пустинята и прекосявали река Иордан. В манастира оставали само един-двама старци, не за охрана на имуществото - там нямало какво да се открадне, - но за да не остава църквата без богослужение. Всеки взимал със себе си малко храна, колкото можел и искал, според телесните си потребности: един - малко хляб, друг - смокини, някой - фурми или намокрена във вода пшеница. Някои нищо не взимали освен своето тяло и рубището отгоре му, а когато гладът ги принудел, хранели се с тревите, растящи из пустинята.Преминавайки Иордан, всички се пръсвали надалеч в различни посоки и никой не знаел как пости другият и как се подвизава. Ако някой видел, че насреща му идва монах, свървал в друга посока и продължавал да живее в самота и постоянна молитва, като по някое време вкусвал съвсем малко храна.Тъй монасите прекарвали целия Велик пост и се връщали в манастира за неделята преди Възкресение Христово, когато Църквата с разлистени клонки тържествено чества празника Вайя. И никой от братята не питал другите кой как е прекарал времето в пустинята и с какво се е занимавал; съвестта била единственият свидетел на всеки от тях. Такъв бил уставът на манастира край река Йордан.Зосима, според този обичай, също преминал река Иордан, като взел поради телесната си немощ мъничко храна и дрехата, която носел постоянно. Скитайки се из пустинята, извършвал своя молитвен подвиг и доколкото можел, се въздържал от храна. Спял малко, там, където го застигнела нощта, заспивал за-кратко, седнал на земята, а рано сутрин се събуждал и продължавал подвига си. Все повече и повече му се искало да навлезе във вътрешността на пустинята и там да намери някой подвижник, който би могъл да го поучи.Веднъж, след двадесетдневен път, като се поспрял, обърнат на изток, започнал да пее шести час с обичайните молитви. По време на подвига си той на всеки час спирал да върви и се молел. Не щеш ли, изведнъж видял от дясната си страна като че сянка от човешко тяло. Изплашен, мислейки, че това е бесовско привидение, започнал да се кръсти. Когато преминал страхът му и завършил молитвата си, той се обърнал на юг и видял обгорял до черно от слънцето гол човек, с бели като къделя коси, които стигали до шията му. Зосима затичал в тази посока с голяма радост: през последните дни той не бил виждал не само човек, но и животно. Когато онзи отдалече видял, че Зосима се приближава към него, побързал да побегне към вътрешността на пустинята. Но Зосима, сякаш забравил старостта си и умората от пътя, се спуснал да догони беглеца.  Междувременно стигнали до една падина, която била като русло на пресъхнала река. Беглецът се устремил в обратна посока, а Зосима, изтощен и без сили да тича повече, усилил молбите си и спрял. Тогава онзи, който бягал, най-сетне също спрял и казал така:- Авва Зосима! Прости ми, заради Бога, че не мога да застана пред теб! Аз съм жена, и както виждаш, съм гола и нищо не прикрива голотата ми. Но ако ти искаш да предадеш на мене, грешната, своите молитви и благословение, хвърли ми някоя от дрехите си, за да се покрия, и тогава ще се обърна към тебе за молитва.Страх и ужас обзели Зосима, когато чул името си от устата на тази, която никога не го е виждала, и нищо не е чувала за него. \"Ако не беше прозорлива - помислил си, - тя не би ме назовала по име.\"Бързо изпълнил желанието й, свалил от себе си вехтата съдрана дреха и обърнат гърбом й я хвърлил. Като взела дрехата, тя се препасала и колкото било възможно, прикрила голотата си. След туй се обърнала към Зосима със следните думи:- Защо, авва Зосима, ти пожела да видиш мен, грешната жена? Искаш да чуеш нещо и да се поучиш от мене, затова ли не се полени да изминеш трудния път?Но Зосима се бил хвърлил на земята, просейки благословение от нея. Тя също паднала на земята и тъй двамата лежали, просейки един от друг благословение; една дума само се чувала: \"Благослови!\" След доста време жената казала на стареца:- Авва Зосима, ти трябва да благословиш и да се помолиш, защото си облечен в иерейски сан и от много години предстоиш в светия олтар и извършваш Божествените Тайнства.Тези думи хвърлили стареца в още по-голям страх. Облян в сълзи, задъхан от вълнение, той казал:- Духоносяща майко! Ти си се доближила до Бога, умъртвявайки телесната немощ. Божият дар е проявен у теб повече, отколкото у другите: ти никога не си ме виждала, а ме нарече по име и знаеш, че имам сан на свещеник. По-добре ти ме благослови, за Бога, и ми предай светата си молитва!Трогната от настойчивостта на стареца, тя го благословила с тези думи:- Благословен Бог, Който иска да се спасят човешките души!Зосима отвърнал \"Амин!\" и двамата станали от земята. Тогава тя запитала:- Човече Божий, защо поиска да посетиш мен, оголената, лишената от всякакви добродетели? Благодатта на Светия Дух те е довела, та да извършиш в свое време нужното за мене в земния живот. Кажи ми, отче, как живеят християните, царят и светите църкви?- По твоите свети молитви - отвърнал Зосима - Бог е дарувал траен мир на Църквата. Но отстъпи пред молбата на недостойния старец и се помоли на Господа за целия свят и за мен, грешния, та скитането ми из пустинята да не остане безплодно.- По-скоро на теб, авва Зосима - казала тя, - подобава да се молиш за мен и за всички, защото имаш свещенически сан, и за това си призван. Но поради дълга на послушанието аз ще изпълня твоята воля. С тези думи тя се обърнала на изток; като възвела нагоре очи и вдигнала ръце, започнала да се моли, но така тихо, че Зосима не чувал и не разбирал думите на молитвата й. Трепетен, стоял свел глава мълчаливо. \"Нека Бог ми е свидетел - разказвал сетне той, - че след някое време, като повдигнах очи, видях я издигната на лакът от земята; тя стоеше във въздуха и се молеше.\" Зосима се разтреперал от страх, хвърлил се със сълзи на земята и само мълвял: \"Господи, помилуй!\"Но сега пък го смутила мисълта, дали това не е дух и дали не е привидение, което се преструва, че се моли на Бога. Но светицата, като повдигнала стареца от земята, рекла:- Защо, Зосима, те смущават мисли за привидения, защо си мислиш, че аз съм дух, който се преструва, че се моли? Умолявам те, блажени отче, бъди уверен, че аз съм жена грешница, очистена само от светото кръщение; не, аз не съм дух, а земя, прах и пепел - плът, а не дух.При тези думи тя осенила със знака на кръста челото, очите, устата, гърдите си и продължила:- Да ни избави Бог от лукавия и от мрежите му, защото голяма борба е повел срещу ни.Чувайки тези думи, старецът паднал в нозете й и през сълзи възкликнал:- В Името на нашия Господ Иисус Христос, истинския Бог, Роден от Дева, заради Когото ти, голата, си умъртвила свойта плът, заклевам те, нищо не скривай от мене, разкажи ми всичко за твоя живот и аз ще прославя Божието величие. Вярвам в моя Бог, заради Когото и ти живееш, че се отправих в тази пустиня именно за да прослави Бог твоите дела: ние не можем да се противопоставим на Божиите пътища. Ако Богу не беше угодно твоите подвизи да станат известни, Той не би те открил и на мене, а мен не би подкрепил за такъв далечен път през пустинята.Дълго я убеждавал Зосима с много още други думи, а тя рекла:- Прости ми, свети отче, срамувам се да ти разкажа своя позорен живот. Но след като видя голото ми тяло, ще разголя пред теб и душата си, и ти ще видиш колко срам и позор има в нея. Ще се разкрия, както каза ти, без да се хваля: с какво ли да се похваля аз, която бях избран съсъд* на дявола! Но ако започна да ти разправям своя живот, ти ще избягаш от мен като от змия; слухът ти няма да издържи повестта на моето разпътство. Обаче аз ще ти разкажа, без да скривам нищо. Само те моля, като узнаеш живота ми, не забравяй да се молиш за мене, та да получа милост в съдния ден.* Съсъд, мн. съсъди, (два) съсъда - Съд за течности.Старецът с неудържими сълзи я молел да му разкаже своя живот и тя започнала да разказва така:- Аз, свети отче, съм родена в Египет. Бях на 12 години и родителите ми бяха още живи, когато отхвърлих тяхната любов и се отправих към Александрия. Как погубих девическата си чистота и започнах неудържимо, ненаситно да се предавам на любодеяние, за това без срам не мога и да си помисля, камо ли да го опиша подробно. Ще ти разкажа само накратко, за да разбереш за моята неудържима похот. Седемнадесет години, и повече дори, аз вършех блудство с всеки срещнат и не заради подаръци или пари, а защото си бях наумила, че даром повече ще идват при мене, за да удовлетворяват моята похот. Не мисли, че бях богата и затова не взимах - не, аз живеех в нищета, често гладна предях вълна, но непрестанно бях обхваната от желанието все повече и повече да потъвам в тинята на блудството: за мен животът се състоеше в това.Веднъж, по време на жътва видях, че много мъже - и египтяни, и либийци - отиват към морето. Попитах първия срещнат: \"Къде отиват тези хора?\" - Той ми отвърна, че отиват в Иерусалим за предстоящия не след дълго празник Въздвижение на Светия и Животворящ Кръст Господен. На моя въпрос, дали ще ме вземат със себе си, той каза, че ако имам пари и храна, никой няма да ме спре. Аз рекох: \"Не, братко, нямам нито пари, нито храна, но все пак ще тръгна в някой кораб с тях, а те ще ме прехранят - ще им плащам със своето тяло.\" Аз затова исках да тръгна на път - прости ми, отче мой, - защото около мен щеше да има много хора, готови за похот... Казвах ти, отче Зосима, да не ме принуждаваш да ти разказвам за моя позор. Бог е свидетел, страхувам се, понеже осквернявам с думите си въздуха.Оросявайки земята със сълзи, Зосима възкликнал:- Говори, майко моя, говори! Продължавай своята толкова поучителна за мене повест!- Онзи юноша - продължила тя, - като чу моите безсрамни думи, се засмя и отмина. А пък аз захвърлих хурката, която държах в ръце, и забързах към морето. Като огледах пътешествениците, забелязах на брега десетина човека; те бяха млади и ми се сториха подходящи за моите желания. Другите вече се бяха качили на кораба. Безсрамно, по навик, се приближих към младежите и казах: \"Вземете ме със себе си, може да ви потрябвам!\" При тези думи, виждайки безсрамието ми, те се засмяха, взеха ме със себе си на кораба и отплувахме. Как да ти разкажа, човече Божий, какво стана сетне? Кой слух, кой език може да понесе разказа за позорните дела, които извърших на кораба по време на пътуването? Аз ги увличах в грях дори против волята им и няма срамни дела, на които да не ги научих. Повярвай, отче, ужасявам се как можа морето да понесе този разврат, как не се разтвори, та да ме погълне жива в ада, след като съблазних толкова много души! Но мисля, че Бог очакваше моето покаяние, понеже Той не иска смъртта на грешника, а дълготърпеливо очаква обръщането му.Така пристигнах в Иерусалим и през всички дни до празника постъпвах както преди, даже и по-зле. Не се задоволявах с юношите, които бяха с мен на кораба, но подтиквах към блуд и местните жители, и странниците.Най-сетне дойде и празникът Въздвижение на Светия Кръст, а аз, както и преди, тръгнах на лов за младежи. Като видях, че рано сутринта всички един след друг бързат към църквата, отправих се натам, влязох с другите в притвора и когато настъпи часът на светото Въздвижение на Честния Кръст Господен, понечих, заедно с народа, да проникна и аз в църквата. Колкото и да се опитвах да се вмъкна, народът ме отстраняваше. Накрая, с много труд и аз, окаяната, се приближих до църковните двери. Всички безпрепятствено влизаха вътре, а мен Божествената сила не ме допускаше. Отново се опитах да вляза, но отново бях отстранена - останах сама в притвора. Като си мислех, че това е поради моята женска слабост, аз се смесих с друга тълпа, но старанията ми оставаха напразни. Грешните ми нозе се докосваха до прага - църквата приемаше всички, единствено мене, окаяната, не ме допускаше.Поставена сякаш нарочно, като многобройна стража войници, незнайната сила ме задържаше и ето че аз отново се оказвах в притвора. Тъй напрягах усилия три, четири пъти, но без успех. От изнемога повече не можех да се смесвам с тълпата влизащи, цялото тяло ме болеше от блъскане и мачкане. Отчаяна, посрамена, аз се отдръпнах и застанах в ъгъла на притвора. Когато се опомних, помислих си: каква ли е причината, която не ми позволява да видя Животворящото Дърво на Господния Кръст? Светлината на спасителния разум, Божията истина, която просвещава душевния взор, докосна сърцето ми и аз съзрях, че мерзостта на моите дела не ми позволява да вляза в църквата. Тогава заплаках горко, ридаейки се биех в гърдите и въздишах от дън душа.Така стоях в притвора и плачех. Като повдигнах очи, видях горе на стената иконата на Пресвета Богородица и като обърнах към нея телесните и душевните си очи, възкликнах:Деисус Богородица. Икона от XII в., част от диптих. - О, Владичице Дево, Която си родила Бога в плът! Знам, дълбоко съзнавам, че не е чест и похвала за теб туй, че аз, нечистата и скверната, се взирам в лика ти, Приснодево, чиста телом и по душа. Справедливо е твоята девствена чистота да се гнуси и да ме ненавижда мене, блудницата. Но чувала съм, че Роденият от тебе Бог затова и се е въплътил, да призове към покаяние грешниците. Ела при мене, изоставената от всички, и помогни ми! Повели да се отвори и за мене входът на църквата, дай ми да зърна Светото Дърво, на което с плът е бил разпънат Роденият от тебе, пролял Светата Своя Кръв, за да избави грешните и мене. Повели, Владичице, и за мен, недостойната, да се отворят дверите на църквата, та да се поклоня на Божествения Кръст! Бъди ми вярна поръчителка пред твоя Син, та да не осквернявам повече своето тяло с мръсно блудство, но като зърна Кръстното Дърво, да се отрека от света и съблазните му и да отида там, където ти ме поведеш, застъпнице за моето спасение.Тъй казах. Поободрена от вярата и убедена в милосърдието на света Богородица, аз, сякаш подтикната от някого, станах от мястото, където се молех, и се смесих с тълпата, която влизаше в църквата. Сега вече не ме блъскаха и никой не ми попречи да се доближа до църковните двери. Страх и ужас ме обзе, цялата треперех. Като достигнах дверите, преди затворени за мене, без труд влязох вътре, в светата църква, и се удостоих да видя Животворящото Дърво, проумях Божиите тайни и разбрах, че Бог не отхвърля каещите се. Припаднах на земята, поклоних се на Светия Кръст и с трепет го целунах.След това излязох и пак отидох при иконата на моята Застъпница - Света Богородица; като преклоних колене пред нейния свят лик, така се помолих:- О, Вечноблажена Дево, Владичице Богородице! Ти не се погнуси от молитвата ми и прояви към мен голямото си човеколюбие. Аз видях Господнята слава, аз, блудницата, недостойна да я зърна! Слава на Бога, Който заради теб приема покаянието на грешните! Това е всичко, което аз, грешницата, мога да си помисля и да изкажа с думи. Сега, Владичице, е вече време да изпълня обещаното, когато те призовавах за поръчителка. Напътствай ме според твоята воля и научи ме как да довърша спасението си по пътя на покаянието.Тогава чух, като че отдалече, глас:- Ако преминеш през река Иордан, ще намериш за себе си пълно успокоение.Изслушах тези думи с вярата, че са казани за мен, и през сълзи възкликнах към иконата на Света Богородица:- Владичице, Владичице Богородице, не ме изоставяй!Така излязох от църковния притвор и тръгнах бързо напред. По пътя някой ми даде три монети с думите:- Вземи, майко.Аз приех монетите, купих с тях три хляба и попитах продавача къде е пътят към река Иордан. Като разбрах коя врата води в тази посока, тръгнах забързана, проливайки сълзи. Тъй прекарах целия ден в път, питайки тези, които срещах, и в третия час на деня, в който се удостоих да зърна Светия Кръст Христов, вече по залез слънце, стигнах до църквата на свети Иоан Предтеча край река Иордан. Помолих се там, после слязох до реката и умих лицето и ръцете си във водите на тази свята река. Върнах се в църквата и се причастих с Пречистите и Животворящи Христови Тайни. След това изядох половината от единия хляб, пийнах вода от Иордан и заспах на земята. Рано сутринта, като намерих малка лодчица, аз се прехвърлих на другия бряг и отново се обърнах към своята ръководителка Богородица с молитва да ме насочи накъдето й бъде угодно на нея.  Тъй се установих в пустинята, където до ден днешен се скитам, очаквайки Бог да ми даде спасение от душевните и телесните страдания.Зосима попитал:- А колко години, майко, изминаха, откакто ти се засели в тази пустиня?- Мисля - отвърнала тя, - че изминаха 47 години, откакто напуснах Светия град.- А с какво - запитал Зосима, - с какво се хранеше?- Като преминах Иордан - казала светицата, - имах два хляба и половина; те изсъхнаха, станаха като каменни и няколко години вкусвах по малко от тях.- Как можа да преживееш благополучно толкова време, без да те смути никаква съблазън?- Страхувам се да отговоря на въпроса ти, отче Зосима. Ако започна да си припомням бедите, претърпени от помислите, които ме измъчваха, боя се да не би отново да ме овладеят.- Не пропускай нищо от твоя разказ - казал Зосима, - затова и те питам, за да разбера всички подробности от живота ти.Тогава тя казала:- Повярвай ми, отче Зосима, 17 години преживях сред тази пустиня в борба със своите безумни страсти, като с диви зверове. Когато се наканех да хапна нещо, сещах се за месата и виното, които ядях в Египет; искаше ми се да пийна от любимото си вино. В света много вино пиех, а тук нямаше и вода; изнемогвах от жажда и страшно се измъчвах. Понякога у мен се появяваше желание да пея блудните песни, с които бях свикнала, и това много ме смущаваше. Тогава започвах да проливам сълзи, биех се в гърдите и си припомнях обещанията, които бях дала, когато тръгнах към пустинята. Заставах мислено пред иконата на своята поръчителка, Пресвета Богородица, и с плач я умолявах да прогони от мен мислите, които смущаваха душата ми. Дълго плачех така и силно се биех в гърдите, докато накрая една чудна светлина ме обливаше и аз се успокоявах от вълнението. Как да ти призная, отче, за блудните желания, които ме обземаха? Прости ми, отче. Огънят на страстта пламваше в мен и ме изгаряше, подтиквайки ме към похот. Когато ме налиташе тази съблазън, аз се хвърлях на земята, обляна в сълзи, като си представях, че пред мен стои самата моя Застъпница, осъжда престъплението ми и ме заплашва с тежки мъки. Дни и нощи не ставах от земята, докато не ме озареше онази светлина, за да прогони мислите, които ме смущаваха. Тогава въздигах очи към своята поръчителка, като горещо я молех да ми помогне в моето страдание сред пустинята, и наистина получавах помощ и ръководство в покаянието. Така прекарах 17 години в постоянни мъки. А оттогава и досега Света Богородица във всичко ми помага и ме ръководи.Зосима попитал:- Нима нямаше нужда от храна и от дрехи?Светицата отвърнала:- Като свършиха хлябовете, 17 години се хранех с растения; дрехите, които бяха на мен, когато преминах река Йордан, изтляха от старост и аз много пострадах, изнемогвайки лете от жега, зиме от студ. Много пъти падах без дъх на земята и дълго лежах така, измъчвана от безброй телесни и душевни несгоди. Но оттогава до ден-днешен Божията сила във всичко е преобразила моята грешна душа и смиреното ми тяло, та аз само си припомням предишните лишения, като намирам за себе си неизчерпаема храна в надеждата за спасение: храня се и се завивам с всесилното Божие слово, защото \"не само с хляб ще живее човек\"! А като нямат дрехи, в скалите ще се скрият, свалилите от себе си покривалата на греха.Като чул, че светицата споменава думи на Свещеното Писание - от Моисей, пророците и Псалтира, Зосима я попитал дали е изучавала псалмите и другите книги.- Не си мисли - отвърнала му тя с усмивка, - че след като преминах река Иордан, съм виждала някой друг човек, освен тебе: даже звяр не се е мяркал, нито някое животно. И никога не съм се учила на книга, и никога, от ничии уста не съм чувала да се четат псалми, но \"словото Божие е живо и действено\" (Евр. 4:12) и учи на разум човеците. Заклевам те във Въплътеното Божие Слово: моли се за мене, блудницата.  Така казала тя. Старецът се хвърлил в краката й със сълзи и възкликнал:- Благословен Бог, Който върши безброй велики и страшни, дивни и славни дела! Благословен Бог, Който ми показа как награждава Той онези, които Му се боят! Наистина Ти, Господи, не изоставяш устремените към Тебе!Светицата не допуснала старецът да й се поклони, а казала:- Заклевам те, отче свети, в Иисус Христос, Бога, нашия Спасител, на никого не разказвай това, което чу от мене, докато Бог не ме вземе от земята. А сега - иди си с миром. След една година отново ще ме видиш, ако Божията благодат ни съхрани. Но направи, за Бога, това, за което ще те помоля: през поста догодина не преминавай през Иордан, както вие правите обикновено в манастира.Почудил се Зосима, че тя споменава манастирския устав и нищичко не успял да промълви, освен:- Слава на Бога, Който награждава любещите Го!- Та ти, свети отче - продължила тя, - остани си в манастира, както аз ти казвам, защото дори и да поискаш, няма да можеш да излезеш. А на Свети Велики Четвъртък, в деня на Тайната Христова Вечеря, вземи в свят, подобаващ за това съсъд, Животворящите Тяло и Кръв и ела край селището на брега на Иордан и там ме почакай, за да се причастя с Животворящите Дарове. Защото, откакто преди да премина Иордан се причастих в църквата на свети Иоан Предтеча, до ден-днешен не съм вкусвала Светите Дарове и сега от все сърце жадувам. Ти не забравяй моята молба, но непременно донеси Животворящите Божествени Тайни в същия оня час, когато Господ е направил учениците Си причастници на Своята Божествена Вечеря. А на авва Иоан, игумена на манастира, където ти живееш, кажи: \"Огледай себе си и братята, много неща трябва да поправите.\" - Но не му го казвай сега, а когато Бог те научи.След тези думи тя отново изпросила молитвите на стареца и се отдалечила навътре в пустинята. Зосима, като се поклонил до земята и целунал за слава Божия мястото, където били стъпките й, тръгнал обратно, хвалейки и благославяйки Христа, нашия Бог. Прекосил пустинята и достигнал манастира в деня, когато там обикновено се завръщали братята. За онова, което бил видял, си замълчал, понеже не смеел да разказва, но в душата си молел Бога да му даде отново случай да зърне скъпото лице на подвижницата. С болка гледал как дълго се точи годината и му се искало времето да премине като един ден.  Когато дошла първата неделя на Великия пост, всички братя според обичая на манастирския устав, след като се помолили, с пеене излезли в пустинята. Само Зосима, тежко болен, бил принуден да остане в обителта. Тогава си спомнил той думите на преподобната: \"Дори и да поискаш, ще ти бъде невъзможно да излезеш.\" Зосима скоро се поправил от болестта и останал в манастира.А когато братята се върнали и наближил денят на Тайната Вечеря, старецът направил всичко така, както му било поръчано: поставил в малка чаша Пречистите Тяло и Кръв на Христа, нашия Бог, и след това, като взел в кошничка няколко сушени смокини и фурми и малко накисната във вода пшеница, късно вечерта излязъл от обителта и седнал на брега на Иордан, очаквайки да дойде преподобната. Светицата дълго не идвала, но Зосима не свеждал очи и неуморно се взирал към пустинята, очаквайки да види онова, което тъй силно желаел. \"Може би съм недостоен - мислел си старецът - да дойде тя при мен, или пък вече е идвала, и като не ме е намерила, се е върнала обратно.\" От тези мисли той се просълзил, въздъхнал и като вдигнал очи към небето, започнал да се моли:- Не ме лишавай, Владико, да зърна отново лицето, което ме удостои да видя! Нека да не си тръгна оттука посрамен, под бремето на греховете, които ме изобличават.Подир това пък друга мисъл го смутила: \"Тя дори и да стигне до Иордан, няма лодка, как ще премине, за да дойде при мен, недостойния? Уви, аз, грешният, с право съм лишен от щастието да я видя!\"Така си мислел старецът, а преподобната вече приближавала реката. Като я видял, Зосима с радост станал и благодарил на Бога. Все още го измъчвала мисълта, че тя не ще може да премине през река Иордан, когато видял как светицата, озарена от светлината на луната, прекръстила реката, стъпила от брега във водата и тръгнала по нея като по твърда земя. Виждайки това, удивеният Зосима понечил да й се поклони, но светицата, която още вървяла по водата, му забранила, като възкликнала:- Какво правиш! Та ти си свещеник и носиш Божествените Тайни!Старецът я послушал, а преподобната излязла на брега и го помолила за благословение. Обхванат от ужас, поради чудото, което видял, той възкликнал:- Наистина изпълнява Бог обещанието Си, че Нему ще се уподобят очистилите себе си според своите сили! Слава на Тебе, Христе Боже Наш, Който ми показа чрез Своята рабиня колко далеч съм аз от съвършенството!След това светицата помолила да прочетат Символа на вярата и Господнята молитва. След молитвата се причастила с Пречистите и Животворящи Христови Тайни и по монашеския обичай целунала стареца, след което въздъхнала и произнесла със сълзи:- Сега отпускаш Твоята рабиня, Владико, според думата Си, с миром, защото видяха очите ми Твоето спасение.Обръщайки се към Зосима, светицата рекла:- Умолявам те, отче, не отказвай да изпълниш още едно мое желание: сега си оиди в манастира, а другата година ела при онзи същия поток, където преди беседва с мен. Ела, заради Бога, и отново ще ме видиш. Тъй иска Бог.- Ако би било възможно - отвърнал старецът, - аз бих се радвал винаги да следвам подир тебе и да гледам твоето светло лице. Но моля те, изпълни и моето, на стареца, желание: вкуси малко от храната, която съм ти донесъл. И той показал какво носи в кошничката. Светицата докоснала с крайчетата на пръстите си пшеницата, взела три зърна и като ги поднесла към устата си, рекла:- Това е достатъчно: благодатта на духовната храна, която пази душата неосквернена, ще ме насити. Отново те моля, отче свети, моли се за мене на Господа, като споменаваш моето нещастие.Старецът й се поклонил до земята и изпросил нейните молитви за църквата, за царете и за него самия. След това се простил с нея, ридаейки, защото не смеел повече да я задържа. Дори и да искал, нямал сили да я спре. Светицата отново осенила със знака на Кръста Иордан и както преди преминала като по сухо през реката. А старецът се завърнал в обителта, изпълнен с радост и страх; упреквал се само, че не е узнал името на преподобната, но се надявал на другата година да го разбере.  Още една година изминала. Зосима отново тръгнал през пустинята, изпълнявайки манастирския обичай, и се насочил забързан към мястото на чудесното видение. Той прекосил цялата пустиня, разпознал по някои признаци търсеното място, и започнал внимателно да се оглежда на всички страни, като опитен ловец, който търси богат улов. Но като не виждал никой да се приближава към него, облян в сълзи, вдигнал очи към небето и започнал да се моли:- Господи, покажи ми Твоето съкровище, което си скрил в пустинята, покажи ми светата праведница, този ангел в плът, с когото целият свят не е достоен да се сравни!Докато изрече тази молитва, старецът стигнал мястото на потока и съзрял на източния бряг преподобната - тя лежала мъртва. Ръцете й били скръстени както подобава, лицето й - обърнато към изгряващото слънце. Той дотичал до нея, и като паднал при нозете й, благоговейно ги целунал и оросил със сълзи. Зосима дълго плакал, а после, след като прочел установените за погребение псалми и молитви, се замислил дали може да погребе тялото на преподобната, дали на нея това ще й бъде угодно. Тогава видял до главата на блажената следния надпис, нарисуван на земята:\"Погреби, авва Зосима, тялото на смирената Мария на това място, отдай праха на прахта. Моли Бога за мен, представилата се през месец фармутий по египетски, а по римски април, в първия ден, в нощта на спасителните Страсти Христови, след причастяването с Божествените Тайни\".Като прочел надписа, старецът най-напред си помислил кой ли е могъл да го изрисува: светицата - както самата тя му била казала - не умеела да пише. Зарадван, че е узнал името на преподобната, той разбрал, че след като я причастил на брега на Иордан, тя за един час е достигнала до мястото на своята кончина, до което той достигал с мъка за двадесетина дни път, и веднага е предала душата си на Бога.- Сега - рекъл си Зосима - ще трябва да изпълня заповедта на светицата, но как ли аз, горкият, ще изкопая яма, без никакво оръдие в ръцете си?Видял захвърлено в пустинята парче дърво, взел го и започнал да копае. Сухата земя не се поддавала на усилията на стареца, той се обливал в пот, но не можел нищо да направи.Изведнъж, като повдигнал очи, съзрял огромен лъв, който стоял до тялото на преподобната и ближел краката й. Старецът се ужасил при вида на звяра, като си спомнил и думите на светицата, че никога не е виждала зверове. Той се прекръстил, за да се увери, че силата на починалата светица ще го запази. Лъвът започнал тихо да се приближава към стареца и нежно, като че с любов, го гледал. Тогава Зосима рекъл на звяра:- Великата подвижница ми е заповядала да погреба тялото й, но аз съм стар и не мога да изкопая гроба. Нямам и с какво да копая, а обителта е далече, не мога лесно да донеса нещо оттам. Изкопай с ноктите си гроба, а аз ще погреба тялото на преподобната.Лъвът сякаш разбрал думите му и с предните си лапи изкопал яма, достатъчна за погребение. Старецът отново облял със сълзи нозете на преподобната, просейки нейните молитви за целия свят, и покрил тялото й с пръст. Светицата била почти гола - старата, изпокъсана одежда, която Зосима й хвърлил при първата им среща, едва прикривала тялото й... След това и двамата се отдалечили: лъвът, кротък като агне - навътре в пустинята, а Зосима - към своята обител, благославяйки и прославяйки Христа, нашия Бог.  Като се върнал в манастира, без да скрива нищо от онова, което видял и чул, разказал на всички монаси за преподобната Мария. Всички се удивили от Божието величие и решили със страх, вяра и любов да почитат паметта на преподобната и да празнуват деня на нейното преставяне.Игуменът Иоан, както казала на авва Зосима преподобната Мария, намерил някои неизправности в манастира и с Божията помощ ги отстранил. А свети Зосима след дълъг, почти стогодишен живот, завършил своето земно съществуване и преминал във вечния живот, при Бога. Неговия разказ за преподобната Мария монасите от този манастир предавали устно един на друг, за общо поучение, но са записали подвизите на светицата.\"А пък аз - допълва свети Софроний, - като чух разказа, записах го. Не зная, може би и някой друг, по-добре осведомен, вече да е записал житието на преподобната, но аз, доколкото можах, записах всичко, излагайки самата истина. Бог, Който върши дивни чудеса и щедро обдарява онези, които се обръщат към Него с вяра, да награди всички, които потърсят за себе си поука в тази повест - и тези, които я слушат, и тези, които четат, и проявилите усърдие да я препишат - и да им даде участта на блажената Мария заедно с всички, които някога са Му угодили с благочестивите си мисли и трудове.\"Да въздадем и ние слава Богу, на Вечния Цар, а Той да ни даде Своята милост в Деня на съда, заради Иисуса Христа, нашият Господ, Комуто подобава слава, чест и поклонение, с Отца и Пресветия и Животворящ Дух, сега и винаги и през всички времена. Амин.Жития на светиите, преведени на български език от църковно-славянския текст на Чети-минеите на св. Димитрий Ростовски ", "date": "2018.04.17", "title": "Преп. Мария Египетска. Преп. Симеон Персидски. Преп. Акакий, еп. Мелитински"}
{"url": "http://www.cross.bg/tema-zhivo-horata-1572734.html", "text": "/КРОСС/ Тема: Как роботите ще преподават в училище и как ще помагат за охраната на границите? На живо от БАНТема: Правила и отговорност или как да намалеят катастрофите? Коментар на ген. Румен Миланов и Николай Иванов от Асоциация \"Пътна безопасност\"Тема: Акция \"Скорост\". Камери срещу високата скорост - ще има ли ефект? Главен инспектор Росен Рапчев от КАТТема: Как реално се преценява трудоспособността на хората с увреждания? Гостува Минчо КоралскиТема: По клиничната пътека на здравеопазването - къде е пациентът? Проф. Генчо НачевТема: Пресечна точка: Украйна - говори посланик Микола БалтажиТема: Световен ден на хемофилията. Как да помогнем на хората засегнати от болестта на кралете?Тема: Още случаи на българи, попаднали в схемата с трафик на мигранти - ще се стигне ли до тяхното екстрадиране в Гърция?Тема: Защо президентът призова държавата да излезе на светло? Коментар на Кънчо Стойчев и Даниел Смилов?Тема: Обединява ли се или още повече се раздробява дясното у нас? В студиото - Радан КъневТема: Гарантирана ли е сигурността на пътниците и докога ще пътуваме в претъпкани влакове? Гостува шефът на БДЖ Владимир ВладимировТема: На живо от БАН: Демонстрация на хуманоидни роботиТема: В \"Здравей, България\" във вторник - оцелялата след трагедията на магистрала \"Тракия\". Разказът на Надежда пред Миролюба БенатоваТема: Каква е версията на обвинената за инцидента?Тема: Експеримент на NOVA: Има ли колани в автобусите? След тежките инциденти - ще се промени ли законът? Говорят управляващи и опозицияТема: Шивачки на бунт! На живо: Ще изгубят ли над 200 души работата си?Тема: Второ качество - докога? Мая Манолова в битка срещу двойния стандарт на хранитеТема: Българският Алкатраз - как да изглежда затворът, от който никой не може да избяга?Тема: Необичайно изследване: Могат ли да бъдат предвидени реакциите на шофьорите, изпаднали в критична ситуация?Тема: Български килими за кралското семейство. За пътя им от Костандово до британския дворец!Тема: \"Денят на...\" Рут Колева. Певицата празнува рожден ден в рубриката на Никол Станкулова ", "date": "2018.04.17", "title": "В сутрешните блокове"}
{"url": "http://www.cross.bg/ikonomist-bivsh-depytat-1572728.html", "text": "/КРОСС/ Васил Филипов, енергиен експертВенцеслав Димитров, икономистЕрол Мехмед, депутат в 44-ото НСИван Нейков, директор на Балканския институт по труда и социалната политика, бивш социален министърКамен Алипиев, спортен журналистКрасимир Костов, дипломатЛиляна Стефанова, поетесаПроф. д.ик.н. Нансен Бехар, икономист, бивш депутатНенчо Балабанов, актьорРумен Пехливанов, кмет на Рудозем  ", "date": "2018.04.17", "title": "Родени на 17 април"}
{"url": "http://www.cross.bg/vestnik-subitiya-mesetza-1572746.html", "text": "/КРОСС/ В днешния си брой вестник \"24 часа\" поставя акцент върху идеята на партията на вицепремиера Валери Симеонов НФСБ за либерализация на забраната за пушене на обществени места. \"Пушенето да се разреши в \"части от сградите на местата за настаняване, питейните заведения, гарите, плавателните съдове и обособени части от стадионите\". Това предлага Симеонов и уточнява, че по този начин не се връща стария ред отпреди 1 юни 2012 г., защото преди на всеки собственик на заведение до 50 места се е разрешавало да избира дали в него да се пуши, или не.\"Радев намекна за своя партия\", пише вестник \"Стандарт\". По време на лекция в УНСС вчера президентът е заявил, че \"ако разочарованието на хората от политическото статукво продължи да расте, цитирам, ще бъдем свидетели на нови партии.По темата е и водещото заглавие на вестник \"Дума\". Изданието цитира думи на президента Румен Радев, който заявява, че е време да \"осветлим държавата\" и призовава прокуратурата \"да погне крадците, все едно кои са те\".\"Европредседателството - преполовено, културната програма още не е почнала\" - пише вестник \"Сега\".  Досега - 3 месеца и половина след началото на председателството - са се състояли само две събития от планираните 55. Това стана ясно от отговори на Борислав Геронтиев, шеф на Националния фонд \"Култура\", който финансира въпросните събития, на въпроси на в. \"Сега\". Общият бюджет за културни събития за шестте месеца е 4 млн. лв. за проекти в страната и още 2.4 млн. лв. за реклама в чужбина. ", "date": "2018.04.17", "title": "Във вестниците днес"}
{"url": "http://www.cross.bg/vsichki-vzaimootnosheniya-durzhi-1572731.html", "text": "/КРОСС/ „Спойката, която държи всички взаимоотношения заедно - включително между лидера и водения - е доверието, а то се основава на почтеността.\" - Браян Трейси  ", "date": "2018.04.17", "title": "Спойката, която държи всички взаимоотношения..."}
{"url": "http://www.cross.bg/dzhehytinaht-glavata-glava-1572732.html", "text": "/КРОСС/ Криминолози от ФБР успешно извличат ДНК от зъба на египетска мумия на 4000 години. Те я идентифицират като губернатор на име Джехутинахт. Гробът на Джехутинахт и неговата съпруга за първи път е открит през 1915-а от екип археолози от Харвардския университет и Бостънския музей за изящни изкуства. Той се намира в древноегипетския некрополис Деир ел Берша, близо до град Малауи, на 250 км южно от Кайро. Гробът на Джехутинахт лежи на дъното на 9-метров ров. Той е разграбван в древността и телата са повредени при плячкосването.Повечето от ценните бижута са откраднати, но известен брой предмети са оставени вътре, което го прави едно от най-големите колекции от погребални аксесоари в Средното царство, намирани до този момент.Гробът съдържа четири украсени с рисунки ковчези, по един външен и по един вътрешен за губернатора и съпругата му. Те са били изработени от масивни дъски от вносен кедър.Външният ковчег на Джехутинахт, известен като \"Ковчега Берша\", е прочут със сложните си и красиви рисунки. Те и изписаните погребални текстове е трябвало да улеснят преминаването на Джехутинахт към отвъдното.Гробът е бил пълен с погребални аксесоари на Джехутинахт и съпругата му, включително бастуни, глинени съдове, ритуални съдове (канопи) и миниатюрни дървени модели, които би трябвало да отразяват ежедневния живот.Статуетките са открити в гроба. Една дървена фигура на крачещ мъж се смята, че изобразява губернатора Джехутинахт.Открита е и женска фигура, за която се смята, че е изобразявала съпругата на Джехутинахт. Тези погребални фигури, наречени \"ушебти\", е трябвало да служат като заместители на мъртвите в отвъдното, когато боговете биха изискали от тях да извършват неблагородни задачи.Гробът е съдържал около 58 модела на лодки, както и модели на дърводелци, тъкачи, тухлари, пекари и пивовари. Най-известният от моделите, открити в гроба, е изящно издяланата \"Процесия Берша\" на мъж свещенослужител, водещ група от жени, носещи дарове.В продължение на години археолозите се чудят дали главата на мумията е принадлежала на съпруга или на жена му. Бостънският музей за изящни изкуства, притежаващ цялото съдържание на ковчега, я изпраща за анализ. През 2009-а лекари от общата болница на Масачузетс вадят зъб от мумифицираната глава.По това време обаче изследванията на ДНК не са достатъчно напреднали, за да могат да извлекат генетичен материал от малкия образец. Едва през 2016-а кътникът е предаден на ФБР, които впоследствие успяват да извлекат известно количество ДНК и да определят пола на мумията.ФБР разгадава мистерията на самоличността на 4000-годишна мумия, след като извлича ДНК от неин зъб.От 1915-а, когато отсечената глава на мумия е открита в ъгъла на разграбен гроб в древноегипетския некрополис Деир ел Берша, археолозите се чудят каква е самоличността й. Въпреки че са установили, че гробът е принадлежал на губернатор на име Джехутинахт и неговата съпруга, те дълго се опитват да определят чия е била главата.\"Не можахме да установим дали е била мъжка или женска глава\", казва Рита Фрийд, куратор на Бостънския музей за изящни изкуства, където цялото съдържание на гроба се съхранява от 1920 г.Сега, почти 100 години по-късно, благодарение на изследвания на ФБР, публикувани миналия месец в изданието Genes, със сигурност може да се каже, че главата е мъжка и че принадлежи на самия губернатор.За Фрийд това е не само кулминацията на вековна археологическа енигма, но и доказателство за технологичния напредък в ДНК изследванията. \"Вече знаем, че ФБР е разработило техника за реконструиране на дори изключително сериозно разрушено ДНК.Ако те могат да реконструират ДНК от 4000-годишен зъб, те могат да го реконструират от почти всичко\", коментира тя.Сурови условияСамата възраст на главата и пустинните условия, в които тя е открита, правят особено трудно извличането на ДНК. Както обяснява Одил Лорей, криминолог във ФБР, ДНК се уврежда по-бързо при високи температури. Това разбиране води до убеждението, че никой никога няма да може да извлече ДНК от древноегипетски тленни останки, казва тя.Едва в последните няколко години е било доказано, че не е така - през 2017-а учени в Германия са анализирали за първи път генома на древни египтяни.Уврежданията, понесени от мумифицираната глава, я правят още по-трудна за изследване. Тя е открита на дъното на 9-метров ров в гроб, който е претърсен и плячкосан още през антични времена. Грабителите са откраднали повечето бижута и ценни метали, като междувременно са разкъсали телата на двете мумии. Отсечената глава е открита върху ковчега на губернатора.Съвременните археолози допълнително я увреждат, докато боравят с главата при многобройните опити за идентифициране след намирането й.В началото на новото хилядолетие при подготовка за експозиция на гроба и неговото съдържание Музеят за изящни изкуства възобновява проучването на идентичността на главата като си поставя за цел да разгадае мистерията на самоличността на мумията.Докато се намира в Бостън, смятан за \"Меката на медицината в САЩ\", Фрийд прави това, което й се е струва естествено. Свързва се с общата болница на Масачузетс, неврологичното отделение, защото в крайна сметка си имат работа с глава.През 2005-а болницата извършва компютърна томография на мумията, но въпреки това не е успява да определи дали тя е мъжка или женска.Единственото, което томографското изследване е разкрива, е, че определени кости на скулите и части на долната челюст - характеристики, които биха подсказали какъв е бил полът на мумията - са премахнати при изключително умело извършена хирургическа операция.Учени смятат, че това може би е свързано с древноегипетската церемония за \"отваряне на устата\", която е целяла да позволи на мъртвите да приемат храна и течности в отвъдния живот.Четири години по-късно болницата се е опитва да изследва ДНК на главата чрез изваждане на зъб - частта от главата, която е най-малко вероятно да бъде замърсена заради защитния емайл. Но и това не е дава резултат.Досиетата XТочно тогава се намесва ФБР - \"много необичаен партньор\", признава Фрийд. Американското бюро за разследване на престъпления се свързва с музея, заинтригувано от необичайния образец.Не толкова историческата значимост на мумията е това, което привлича ФБР, колкото научното предизвикателство, което тя представлявала, коментира Антъни Онорато, ръководител на отдела за анализ на ДНК към ФБР.\"Това, с което работим, са улики, и уликите са просто ежедневни предмети, които са свързани по някакъв начин с местопрестъпление\", обяснява той.Подобни улики често са изложени на екстремни условия, така че ФБР приемат мумифицираната глава за възможност да тренират техники за извличане на ДНК от замърсени материали.\"Не че ФБР имат отдел - нещо като от \"Досиетата X\" - който да се занимава само с исторически случаи\", казва Онорато. \"Просто се опитваме да разработваме криминологични процедури, като използваме исторически улики\".И така през 2016-а древната зъбна коронка е предадена на Лорей, която има богат опит на успешно извличане на генетичен материал от много стари тела. Тя по-рано анализира ДНК на 13-месечно дете, потънало на \"Титаник\", и 130 000-годишна пещерна мечка.Но дори Лорей не била особен оптимист. Не смята, че ще се получи и според нея материалът е твърде увреден или просто ще липсва достатъчно материал.Криминолозите се захващат за работа: те пробиват зъба, събират праха от него, разтварят го в химичен разтвор, анализират го с машина за копиране на ДНК и после с инструмент за секвениране. След като получава данните, Лорей ги анализира като проверява нивата на полови хромозоми в ДНК. От тях тя може да определи, че черепът е мъжки.\"Бях много приятно изненадана\", казва Лорей, \"имахме късмет.\"Когато Фрийд прочита доклада за изследването, по нейни думи това я изпълнило с радост, не само защото полът на мумията най-после е определен.\"Това е прекрасен пример за сътрудничество между музея и науката\", казва тя. Откритието \"пренася египетската мумия направо в наши дни - отпреди 4000 години до най-новите научни достижения\".  ", "date": "2018.04.17", "title": "ФБР разгада случая с главата на 4000-годишна мумия"}
{"url": "http://www.cross.bg/chasa-sofiya-provede-1572733.html", "text": "/КРОСС/ София. Държавния глава Румен Радев ще проведе срещи на „Дондуков\" 2.В 11.30 часа президентът Румен Радев ще приеме Афшан Кан, регионален директор на УНИЦЕФ за Европа и Централна Азия. В 14.00 часа държавният глава ще разговаря с Тай Пенг Хиан, президент на Международната филателна федерация.В 15.00 часа президентът Румен Радев ще се срещне с Върховния командващ Съюзното командване на НАТО по операциите генерал Къртис Скапароти.***Силистра. В 10.00 часа в село Проф. Иширково вицепрезидентът Илияна Йотова ще участва в тържествената церемония по случай 150-годишнината от рождението на проф. Анастас Иширков - основоположник на географската наука в България, и 75-годишнината, откакто селото носи неговото име. В 13.00 часа Илияна Йотова ще посети ЗК „Нива - 93\". Една от най-големите кооперации в региона тази година отбелязва своята 25-а годишнина.***Ботевград От 09.00 часа в хотел „Риу Правец\" заместник министър-председателят по икономическата и демографска политика Валери Симеонов ще открие дискусия на тема „Въздействието на европейското земеделие върху лова и опазването на дивата природа\".***София.В 9.30 часа в Информационния център на Министерството на отбраната (бул. „Раковски\" № 106) министърът на отбраната Красимир Каракачанов ще участва в експертна дискусия на тема „Военновъздушно училище - идеи и работещи модели\".***София. От 10.00 часа в голямата конферентна зала на УНСС, министърът на енергетиката Теменужка Петкова ще вземе участие в петнадесетото издание на Младежкия икономически форум.***София. От 11.00 часа в Галерия „България\" ще се състои пресконференция на тема „Ние обичаме България\". В пресконференцията ще вземе участие министърът на културата Боил Банов.***София. В 14.30 часа в зала „Запад\" на Народното събрание Временната анкетна комисия за установяване на фактите около продажбата на активите на ЧЕЗ в България ще проведе последното си заседание.***София. От 09.00 часа 5 състав на Специализирания наказателен съд ще гледа делото срещу Калоян П., Любомир С., Михаил Д. и др. за образуване и ръководене на организирана престъпна група.***София.От 09.00 до 14.00 часа в комплекс „Спортна София\" в парк Възраждане в Зона Б5 ще се състои Националният шампионат за деца и младежи, лишени от родителски грижи. Официалното награждаване ще бъде от 13.00 часа***София.От 9.00 часа до 16.30 часа в Sofia Event Center на бул. „Черни връх\" № 100 ще се проведе годишната конференция „Инвестиции и строителство на офис сгради 2018\", част от Building Innovation Forum Series 2018.***София. От 09.00 часа в УНСС ще се проведе информационен семинар по проект „Динамична Европа\".***София. От 09.30 часа в хотел „Хилтън\" ще се състои Форум на Българска банка за развитие „Инфраструктура за растеж\".***София. От 09.45 часа в зала 9 на Националния дворец на културата (НДК) ще се състои тридневна Европейска младежка конференция.***София. От 10.00 часа във фоайето на Учебен блок 12 на Техническия университет за седма поредна година ще се проведе изложението на работодатели „Стажове\".***София. От 10.00 часа в Националния пресклуб на БТА ще се състои пресконференция на тема „Киберсигурността - безопасно и модерно виртуално пространство, безопасен интернет за нашите деца - без агресия, насилия и порнография\".***София. От 10.00 часа 3 състав на Специализирания наказателен съд ще гледа делото срещу Кольо Н., Михаил М. и Тодорка В. за изнудване.***София. От 10.00 часа в Големия салон на БАН, Институтът по роботика - БАН (ИР-БАН) организира иновационен форум на тема „Роботиката за България на утрешния ден\".***София.От 10.30 часа в зала № 3 на II етаж на Федерацията на научно-техническите съюзи (ул. „Г. Раковски\" № 108) ще се проведе дискусия за наборната служба, организирана от Експертна общност по сигурност и отбрана - гр. София, Конфедерацията на обществените организации по сигурност и отбрана, Съюзът на офицерите и сержантите от запаса и Дискусионен клуб „Политика 21\" към БСП - София.***София.От 10.30 часа в хотел „Рила\" на ул. Цар Калоян № 6 заместник-министърът на транспорта, информационните технологии и съобщенията Димитър Геновски ще валидира пощенско-филателно издание на тема „900 години от създаване на средновековния Орден на Тамплиерите\".***София. От 11.00 часа в Националния пресклуб на БТА, Българската асоциация на пострадали при катастрофи ще даде пресконференция във връзка със стартираща кампания за безплатни прегледи на хора, пострадали при ПТП с черепно-мозъчни травми.***София. От 12.00 часа в Националния пресклуб на БТА ще се състои пресконференция във връзка с Двадесет и първо издание на Международния джаз фестивал Банско /4 - 11 август 2018 г./.***София. От 13.00 часа в националния пресклуб на БТА ще се състои пресконференция на тема „Светът, Европа и Балканите декриминализират канабиса за медицински цели, България лишава хиляди болни от правото им на лечение\".***София. От 13.00 часа, по случай Деня на юриста, Националната следствена служба организира Ден на отворените врати.***София. От 13.00 часа 17 състав на Специализирания наказателен съд ще гледа делото срещу Атанас С., Тодор С., Георги К. за организиране и ръководене на организирана престъпна група.***София. От 13.30 часа в зала 34 в сградата на Софийски районен съд (СРС) ще се проведе заседание по гражданско дело № 18039/17г. по описа на съда. Страни по делото са Елена Йончева срещу Бойко Борисов и Политическа партия ГЕРБ.***София. От 13.30 часа 11 състав на Специализирания наказателен съд ще гледа делото срещу Станислав С., Калин С., Станислав Т. и др. за образуване и ръководене на организирана престъпна група.***София.От 13.30 часа в Комисията за защита от дискриминация (КЗД) ще се проведе открито заседание по преписка, образувана след самосезиране на КЗД по случая с агресията спрямо деца в Център за настаняване от семеен тип за деца и младежи с увреждания „Хризантема\" в Община Габрово.***София. От 13.30 часа 15 състав на Специализирания наказателен съд ще гледа делото срещу Христо М., Филип Ч., Мехмед М. за образуване и ръководене на организирана престъпна група.***София. От 13.30 часа 9 състав на Специализирания наказателен съд ще гледа делото срещу Деян М., Мирослав М., Недялко Ц. и др. за организиране и ръководене на организирана престъпна група.***София. От 14.00 часа Силви Вартан ще се срещне в сградата на Столична община с кмета на град София Йорданка Фандъкова, а след това двете ще разговарят с представители на медиите.***София. От 14.25 часа в Министерството на отбраната, началникът на отбраната генерал-лейтенант Андрей Боцев и Върховният командващ Съюзното командване на НАТО по операциите генерал Къртис М. Скапароти ще дадат брифинг след проведена среща помежду им.***София. От 15.00 до 17.00 часа в постоянната приемна на БСП - София на ул. „Леге\" №10, народният представител от „БСП за България\" Христо Проданов и общинският съветник Иван Таков ще проведат приемна за граждани.***Благоевград. От 14.30 часа в клуба на БСП в Благоевград председателят на Националния съвет на партията - Корнелия Нинова ще даде пресконференция.***Бургас. От 13.30 часа в сградата на Дневен център за деца и младежи с увреждания в Приморски парк (до „Чадъра\") ще се проведе пресконференция във връзка с проект „Създаване на условия за разкриване на 5 нови социални услуги на територията на община Бургас\".***Варна. От 14.00 до 16.00 часа в офиса на ПП ГЕРБ на ул. „Георги Бенковски\" №1, общинският съветник Милена Димова ще има приемен ден.*** Велико Търново. От 19.00 часа в театралния салон на НЧ „Надежда 1869\" ще гостува театър „199\" с пиесата „Class\" от Чарлс Еверед.*** Велико Търново. От 19.00 часа в Клуб 7 ще се проведе представяне на книгата на Явор Перфанов „Бримките на живота\".*** Велико Търново. От 19.00 часа в МДТ „Константин Кисимов\" ще бъде представена пиесата „Няма да платим\" по Дарио Фо.***Враца.От 14.00 часа в покритата писта по лека атлетика ще се проведе общинско атлетическо състезание „Врачански лъвчета\". В него ще участват ученици от всички общински училища във възрастите 1-2 клас.***Добрич. От 18.30 часа в Концертна зала „Добрич\" ще се състои концерт „Озарение\" .***Дупница. От 11.00 часа в заседателна зала на Община Дупница ще се проведе пресконференция за предстоящото мащабно състезание по колоездене на 26 и 27 май за Купа „Долчини\".***Луковит. От 11.00 часа в залата на хотел „Дипломат Плаза\" ще се проведе кръгла маса на тема „Съдът близо до хората\". Събитието се организира от фондация „Български институт за правни инициативи\" (БИПИ), съвместно с Районен съд - Луковит.***Перник. От 10.00 до 16.00 часа в рамките на два дни в Център за подкрепа на личностното развитие-Обединен детски комплекс ще се проведе информационна кампания с ученици и родители „А сега накъде..., къде да уча\". Инициативата е във връзка с предстоящия държавен план-прием през учебната 2018/2019 г. за учениците, завършващи основно образование в община Перник.***Плевен. От 13.30 часа в Регионалния пресклуб на БТА пресконференция по актуални обществено-политически теми ще дадат Румен Петков и Цветан Антонов - ПП АБВ***Плевен. От 15.30 часа в Регионалния пресклуб на БТА пресконференция ще даде Найден Зеленогорски - Движение „България на гражданите\". Зеленогорски ще коментира актуални обществено-политически въпроси.***Пловдив.От 10.30 часа на ул. „Стойчо Мушанов\" № 48 заместник-кметът на Пловдив Георги Титюков ще направи първа копка на Кризисен център за жени, жертви на домашно насилие по Оперативна програма „Региони в растеж\".***Пловдив Между 10.00 и 10.30 часа омбудсманът Мая Манолова ще се срещне с повече от 200 работници от „Тренд фешън текстил\" ЕООД - Индустриална зона Раковски /в близост до с. Стряма/.***Пловдив.От 16.00 часа в НЧ \"Младост 1983\" ще се проведе дискусия организирана от „Пловдив-Европейска столица на културата 2019\" на тема „Що е то Айляк?\"***Пловдив. От 16.00 до 18.00 часа в офиса на ГЕРБ в район „Тракия\" в блок 9, общинският съветник Иван Вичков ще има приемен ден.***Разград. От 10.00 часа в зала 712 на Областна администрация ще се проведе семинар на тема „Координационен механизъм за помощ и подкрепа на пострадали от домашно насилие - път към дългосрочното прекратяване на домашното насилие\".***Разград. От 13.00 часа в сградата на Община Разград Общински съвет по наркотични вещества и Превантивно-информационен център организират Обучителен семинар на тема: Превенция на злоупотребата с наркотици и алкохол, с лектор доц. д-р Снежа Златева.***Сливен. От 10.00 часа пред сградата на Държавния куклен театър ще бъде открит V Международен фестивал на изкуствата „Магията на вятъра 2018\".***Смолян. Председателят на ПГ на ГЕРБ и заместник-председател на партията Цветан Цветанов ще посети общините Девин и Доспат. В 10.00 часа Цветанов ще разговаря с жителите на Девин. Час по-късно председателят на ПГ на ГЕРБ ще се срещне с жителите на девинското село Гьоврен. Той ще посети и новооткритата многофункционална спортна площадка в селото, която е изградена с целево финансиране от правителството. Срещата на Цветан Цветанов с жителите на община Доспат е предвидена за 12.30 часа в конферентната зала на хотел „Диамант\".***Хасково. В 11.00 часа в залата на 2 етаж в Община Хасково ще се състои пресконференция по повод Литературните дни и Конкурса за дебютна литература „Южна пролет\" в града.***Шумен. От 9.00 часа в Окръжен съд- Шумен ще се проведе поредното заседание по делото „Хитрино.***Шумен. От 10.00 часа в зала 203 на общината ще се проведе редовен брифинг.***Шумен. От 13.30 часа в зала 363 на общината ще се проведе среща на която ще бъдат обсъдени текстовете от Стратегията за развитие на образованието в община Шумен 2018-2020.  ", "date": "2018.04.17", "title": "Предстоящи събития на 17 април 2018"}
{"url": "http://www.cross.bg/plovdiv-zemletresenieto-cheta-1572735.html", "text": "/КРОСС/  и . , който покоси живота на много невинни хора, нанесе големи вреди и загуби на родното стопанство, не остави незасегнати и железниците. Повредени са не само сградите по линиите в областта на земетръса, но самия път, непосредствено до ) км 150+500 до 152+000. В тази последна част линията бе повредена вследствие потъване на почвата.Пътят, благодарение на взетите бързи мерки, можа да се поправи много скоро. По този начин спряното движение на влаковете по международната линия можа да се възстанови сравнително бърже. И този, както във всички други подобни случаи, железопътният персонал се оказа на висотата си: всички, големи и малки, бяха по постовете си и изпълниха добросъвестно дълга си. Движението, веднага възстановено, железниците се поставиха отново в услуга на населението и на организираната помощ за подпомагане на пострадалите от землетресението.Веднага след възстановяване на движението, Главна дирекция изпрати комисия от архитекти и инженери, за да прегледа повредените здания, мостове или инсталации и изчисли загубите. От рапорта на тази комисия се вижда, че повредите, претърпени от държавните железници са сравнително малки: те не възлизат на по-голяма сума от 5,6 милиона лева. Най-големите повреди са нанесени на приемните здания на на гарите: Пловдив, Папазли, Борисовград (дн.Първомай), Ябълково, Белозем, Чирпан и депото Ст.Загора.За естеството и причините за землетресението се писа много във вестниците, тъй, че по този въпрос на това място не ще се спираме. Не писано само по кой начин се е отразило землетресението върху постройките  и на кои разрушителни сили се дължи събарянето или пропукването на сградите. Знае се от опит, особено от много по-силните землетресения в Япония, Италия или Америка, че разрушенията на сградите се причиняват от хоризонталните сили, които се образуват при вибрационните, трептящи движения на земната кора. Тези сили са значителни и понеже обикновено не се вземат под внимание при постройката на сградите, последните изчислени само за да носят собствената си тежест, се оказват слаби да им се противопоставят. Всеки може да си обясни тези сили и действието им с един малък опит. Поставя се един предмет, например кибритена кутийка върху парче книга и се раздвижва силно и чевръсто наляво-надясно подложената книжка. От раздрусването кутийката започва да трепери и при силно движение, ако не е добре закрепена, се обръща. Тъй треперят зданията при земетръса и дори падат, ако вибрационното движение на земната кора е много силно - катастрофално. Тъй се обяснява и изместването на желязната конструкция на моста върху Марица при Пловдив. Изчислена да противостои само на хоризонталните сили, които се появяват при силен вятър, желязната конструкция не е успяла да устои на силните хоризонтални сили, причинени от земетръса и се е изместила около 30 сантиметра.И у нас се забелязва същото явление, констатирано и при други землетресения, особено в Токио, при катастрофалното земетресение през 1923 г., че силата на земетръса не е еднаква навсякъде и за всички почви. Който е ходил в Пловдив е забелязал, че сградите, построени върху скала - това са всички здания по тепетата и около тях - са много малко засегнати от землетресенията, докато всички постройки около гарата и р.Марица, гдето теренът е слаб и от скорошен геологически произход, са много повредени или дори разрушени. Това се обяснява от известния вече факт, че земните вибрации, трептения слдствие земетръса, са много по-слаби в твърда скалиста почва, отколкото в слаба почва, в която се появяват следствие трептенията и разрушения.От този факт, изобщо от опита, който имаме от землетресението, и който опит ни струва много скъпо, трябва да се извлече поука. Тази поука е, че трябва да се строи според правилата на техниката, като се вземат предвид и възможните раздрусвания на постройките вследствие землетръс, и със здрави и добри материали. Защото знае се, все от опита, особено от направеното напоследък в Япония, гдето землетресенията са много по-чести и много по-силни, че човекът може да се бори с този бич, стига само да бъде нащрек и да не се забравя, когато строи.Министърът на железниците г.Найденов е отправил следната  до персонала по Б.Д.Ж. и  Пристанища: \"До всички ж.п. и пристанищни служби. №1.1-340 от 3 май 1928 год. Землетресенията в Южна България бяха едно тежко изпитание. Бяха необходими много духовни сили, за да се устои трезво срещу всички ужаси, които природата изпращаше. Не мога да не изкажа възхищението си и похвала за държането на ж.п. и пристанищен персонал през тези дни. Между железничарството израснаха герои, които отстояваха на служебния си пост дори, когато техния дом се рушеше. Прекъснатите телеграфни съобщения се възобновяваха бързо, с денонощен труд се поправяха разрушените линии. Това утвърждава в мене вярата, че железничарството е една истинска сила за националното преуспяване и като повтарям моята похвала, изказвам желание да се кали проявената воля на ж.п. и пр. служители с дела, винаги достойни за похвала и възторг. Министър: Найденов.\" Нещастието в Южна България събуди най-благородни чувства у всички българи. Всеки се помъчи да помогне с каквото може на пострадалите. От средата на българското железничарство излезе инициативата всеки служител по Б.Д.Ж. и Пр. да даде поне по ½ надница за пострадалите. В тая смисъл беше направено и официалното окръжно Болшинството служители, обаче, са заявили пред касиерите да им бъде удържано не по ½ надница, а по цяла, мнозина са дали и по 2-3 надници. Парите вече се събират и в най-скоро време ще се узнае на каква сума ще възлезе помощта на железничарите. Досега само от част от службите са събрани около 600 хил.лв. Навярно общата сума ще надмине един милион  лева и тя ще бъде една чувствителна помощ, обаче, по-важни са за случая хубавите качества, с които се проявява персонала на Б.Д.Ж. и Пр. По решение на постоянния съвет, въз основа на донесения на службите, наградени са за проявена храброст, разпоредителност и себеобладание при изпълнение на службата през време на катастрофалното землетресение следните служители по БДЖ: н-к станция Папазли Георги П. Кутулов, нач.гара Пловдив Цветков, нач. тракция Пловдив инж. С.Гоцев, зав. депото Кр.Б.Груев, машиниста Теко Станчев и общия работник Никола Г.Коларов с по 5000 лв, а зав.депо Саранбей Дим.Лесичев, машиниста Лазар Радучев и огняра Спас Генов с по 2000 лв. Главна дирекция е наредила до всички свои служби да представят за награда служителите, които са се проявили по време на землетресението.... Следват други информации за  и за  ... Постоянният съвет в последното си заседание реши:...  В. Да се наградят служителите от службата по , проявили похвални качества по време на страшните часове на землетресението в Южна България:С 5000 лв: 1. Хр.Иванов, районен инспектор Пловдив, който след станалия трус на 18.4. в Пловдив, понеже се намирал в станция Филипово, пътувайки с влак 15, наредил влакът да прекъсне пътуването си в станция Филипово, а той заедно с инженер Гоцев, пешком минали по линията, констатирали повредата на моста над Марица стигнал в гара Пловдив , разпореждал за редовността и сигурността на движението на влаковете.С 4000 лв.: 1. Методи Хранов, изп.ученик при станция Папазли, който посред трусовете на 18.4, посрещнал влакове №№ 1 и 15 на входната стрелка в качеството си на дежурен чиновник. Угасил с помощта на помпиера падналата на пода горяща лампа и спасил гарата от опожаряване.С 3000 лв.: 1. Тенчо Петров, началник ст.Борисовград, угасил падналата горяща лампа и спасил гарата от опожаряване.С 2000 лв.: 1. Стойко Арсениев, чиновник гара Филипово. Посред трусовете влизал често в апаратната да работи по апаратите, въпреки опасността за живота му.Г. Да се наградят служители от службата по (от VIII-ма IX-та секции), проявили похвални качества  през часовете на землетресението в Южна България:От XIII-та IX-та секции. 1. Пейчо Тодоров, секционен инженер VIII секция с 5000 лв., Васил Зафиров, пом.секционен инженер при същата секция с 5000 лв, Ангел Бонев секционен инженер на IX секция с 5000 лв, които са взели нужните мерки за бързата проверка състоянието на линиите и поправката им за възстановяване движението. Сами са пътували с пробните влакове или машини за констатиране на повредите и са давали нужните нареждания по възстановяването, както и ръководили работата за по-бързата поправка.От София. 1. Димитър Золотович, секц.инженер, с 2000 лв, взел участие в поправката на моста клм.3+600 до Пловдив, със своята разпоредителност ускорил възстановяване на д-нието, както и за другите мостове наредил бърза поправка и благодарение на личното му присъствие работата е била по-скоро свършена.3а. Тодор Димитров, ревиз.жел.конструкции, с 1000 лв, след първия трус на Велик-ден заминал за Оризово, намерил и отстранили причините за загубване на водата в станцията. Обиколил и прегледал всички мостове в участъка Пловдив - Чирпан в свързка със сигурността на движението.Да се наградят лицата от служба със суми по мотиви както са изложени по-долу: ", "date": "2018.04.17", "title": "Героизмът в БДЖ при Чирпанското земетресение"}
{"url": "http://www.cross.bg/sdelkata-komisiya-sotzialnite-1572736.html", "text": "/КРОСС/ Временната комисия за установяване на всички факти и обстоятелства във връзка с приватизацията и планираната продажба на дружествата на ЧЕЗ Груп в България ще заседава днес, за да обсъди социалните измерения на сделката. Очаква се Гинка Върбакова докладва пред депутатите за хода на сделката за ЧЕЗ.Миналата седмица стана ясно, че българска банка е готова да отпусне заем от  80 млн. евро на \"Инерком\", за да осигури част от парите за българските активи на ЧЕЗ.На 12 април председателят на временната парламентарна комисия за сделката Жельо Бойчев обобщи работата на комисията. Тогава той подчерта, че ще настоява за удължаване работата на комисията предвид натрупаните въпроси. Временната комисия ще поиска информация за финансирането на сделката от Банков надзор от БНБ.Бойчев е поискал и справка от Министерството на икономиката за изплатения дивидент на държавата до 2012 г., когато тя имаше 33% дялов капитал от ЧЕЗ България.Предмет на обсъждането ще са и запазване на доходите и социалните придобивки на работещите в ЧЕЗ, стратегия за развитие на дружеството - инвестиционна и производствена програма и ценова стратегия на дружеството.  ", "date": "2018.04.17", "title": "Отново изслушват \"Инерком\" в парламента"}
{"url": "http://www.cross.bg/popov-ystanovyavane-todor-1572764.html", "text": "/КРОСС/ Неправителствената организация \"Антикорупционен фонд\" е подала сигнал до новата Антикорупционна комисия за установяване на незаконно придобито имущество от кмета на Пазарджик Тодор Попов.В сигнала се казва, че повече от девет години Тодор Попов е в нарушение на законовите изисквания за деклариране на конфликт на интереси. Не е подал декларации нито по стария закон за предотвратяване и установяване на конфликт на интереси, нито по новия.Антикорупционният фонд призовава Антикорупционната комисия да провери тези обстоятелства и при доказана нередност да издаде наказателно постановление и административно-наказателна санкция.В прессъобщение на общинската администрация се казва, че твърденията на Антикорупционния фонд не отговарят на истината. Кметът Тодор Попов е подал всички необходими декларации по Закона за предотвратяване и установяване на конфликт на интереси. Те могат да се видят на страницата на Общинския съвет, тъй като регистърът за мандат 2015 - 2019 е достъпен.  ", "date": "2018.04.17", "title": "В Антикорупционната комисия е постъпил сигнал срещу кмета на Пазарджик"}
{"url": "http://www.cross.bg/rybrika-koryev-portret-1572766.html", "text": "/КРОСС/ Излезе книжка 3 на списанието за литература, изкуство, критика и философия „Везни\" на издателство „Гео Милев\". То е духовен приемник на Гео-Милевото списание „Везни\" (1919-1922). В новата рубрика на списанието „Крепители на отечествения дух\" този път е представен Христо Ботев с негови стихове, илюстрирани от Борис Ангелушев и със статията „Христо Ботев - великата национална душа\".В броя има статии от чл.кор проф. дфн Васил Проданов („Накъде върви светът\"), доц. Ивайло Христов („Неосманистката политика на Турция към България\"), Панко Анчев („Яворов, или страшната българска трагедия\"), проф. Чавдар Добрев (Портретното изкуство на естетика Дьорд Лукач\") и Никола Дамянов („Сакралните места в средните Родопи\").Продължава полемиката, предизвикана от скандала с конкурса за наградата „Иван Пейчев\" в Шумен, в нея участват Никола Инджов, Панко Анчев, Тенко Тенев, Благовеста Касабова, Петър Андасаров и Деньо Денев. Михаил Тошков прави „Опит за портрет на Тодор Коруев\". Публикувана е и поезия от Христо Ганев (поемата „Дълга смешка\"), Коста Качев и Юлия Вапцарова, както и проза от Златимир Коларов (новелата „В отблясъците на свещта\") и от Омар Хектор Ценофф, писател от български произход, роден в Аржентина.Читателят може да прочете още  и интервю с председателя на СБП Боян Ангелов, традиционната рубрика на Тодор Коруев „Перископ\", няколкото критически отзиви, както и „поредния диамант от короната на Франция\"- Сент-Бьов от поредицата на литературния критик Георги Цанков. Книжката е илюстрирана с творби на живописеца Николай Янакиев, който е представен от Иван Гранитски като майстор на психологическия портрет.  ", "date": "2018.04.17", "title": "Излезе нова книжка на \"Везни\""}
{"url": "http://www.cross.bg/facebook-razpoznavane-litza-1572756.html", "text": "/КРОСС/ Американски федерален съдия в Калифорния постанови, че Facebook ще трябва да се изправи срещу обвиненията в нарушение на поверителността на потребителите, по повод използването на приложение за разпознаване на лица по техните снимки без изричното им съгласие. Обвинението срещу социалната мрежа е поредното в скандала с неправилното използване на данни на 87 милиона потребители преди президентските избори в САЩ през 2016 г., предаде БГНЕС.Приложението за разпознаване на лица, създадено през 2010 г., идентифицира хора по снимките им, качени в мрежата - функция, която според обвинителите, нарушава закона за защита на биометричната неприкосновеност на личния живот.Говорителят на Facebook съобщи за АФП, че използването на приложението е с прозрачни условия от самото му създаване и позволява на потребителите да го изключат и да се предпазят от това да бъдат разпознати. Освен това, твърди той, информация за потребители може да се получи и от други места извън Facebook.Директорът по управление на продуктите, Дейвид Бейкър заяви: \"Когато посещавате дадено приложение, може да се получи информация за вас, дори ако след това сте излезли от сайта и нямате създаден профил\".Той подчерта, че практиката е широко разпространена и компании като Гугъл и Туитър правят същото.  ", "date": "2018.04.17", "title": "Подгониха Facebook за приложението за разпознаване на лица по снимки"}
{"url": "http://www.cross.bg/rysiya-sanktzii-novite-1572750.html", "text": "/КРОСС/ САЩ отлагат новите санкции срещу Русия. Малко вероятно е да бъдат въведени, освен ако Москва не предприеме нова кибер атака. Това решение е взел президентът Доналд Тръмп, предаде CBS.Предполага се, че Тръмп прави \"крачка назад\" от решението, защото иска да преговаря с руските власти и се надява да деескалира натрупалото се напрежение.В неделя посланикът на САЩ в ООН Ники Хейли обяви, че САЩ ще наложат санкции на Русия в понеделник.Днес говорителят на Кремъл Дмитрий Песков заяви, че Москва разглежда санкциите на САЩ като форма на нелоялна конкуренция и всеки отговор ще бъде в съответствие с руските интереси.Междувременно високопоставен представител от регионален съюз, подкрепящ Дамаск, заяви, че сирийското правителство и съюзниците са евакуирали базите благодарение на предупреждение от Русия.Припомняме, в събота сутринта САЩ, Великобритания и Франция нанесоха удари по обекти на сирийската армия. ", "date": "2018.04.17", "title": "САЩ отлагат новите санкции срещу Русия"}
