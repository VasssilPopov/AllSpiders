{"url": "http://www.cross.bg/sofiiiskata-hristina-opera-1575241.html", "text": "/КРОСС/ Поклонението пред бележитата оперна певица Христина Ангелакова ще е на 23 май от 10.00 ч. във фоайето на Софийската опера и балет, съобщават от театъра.Опелото на известното мецосопрано ще е от 12:30 ч. в църквата „Света София\".„Бог да прости Христина Ангелакова! Лек да е пътят ѝ във вечността!\", завършва траурното съобщение от Софийската опера и балет.", "date": "2018.05.21", "title": "Поклонението пред Христина Ангелакова е на 23 май в Софийската опера"}
{"url": "http://www.cross.bg/iran-pompeiio-zayavi-1575251.html", "text": "/КРОСС/ Държавният секретар на САЩ Майк Помпейо заплаши, че САЩ ще подложат Иран на безпрецедентен финансов натиск и ще му наложат \"най-тежките санкции в историята\", ако иранското правителство не промени курса си, предава Франс прес.В реч пред консервативната фондация \"Херитидж\" във Вашингтон Помпейо призова за ново ядрено споразумение с Иран, след като президентът Доналд Тръмп се изтегли от сключеното през 2015 г. По думите на държавния секретар администрацията на Тръмп предпочита това да е договор, който да се ратифицира от Конгреса.Помпейо изброи 12 изисквания към Иран, които според него трябва да бъдат част от следващо споразумение. Той заяви, че Иран трябва да прекрати обогатяването на уран и никога да не се занимава с предварителна обработка на плутоний. Иран също така трябва да даде на ядрените инспектори \"безусловен достъп до всички обекти в страната\" и да спре да развива програмата си за балистични ракети.Помпейо също така поиска Иран да освободи всички американски граждани, да прекрати подкрепата си за бунтовниците хуси в Йемен, да изтегли всичките си въоръжени сили от Сирия и да престане да заплашва Израел.Иран \"никога повече няма да има картбланш да доминира Близкия изток\", заяви Помпейо.Държавният секретар на САЩ също така обеща \"да преследва иранските агенти и машите им от Хизбула в цял свят, за да ги смаже\".Помпейо заяви, че иранското ядрено споразумение от 2015 г. е било \"губещо\" и това е имало огромни последици в Близкия изток.Откакто споразумението от 2015 г. влезе в сила, Иран \"напредна из целия Близък изток\", а администрацията на Обама \"беше заложила\" на това, че Иран ще спре неправомерните си действия и ще спазва световните норми, каза държавният секретар на САЩ.Помпейо заяви, че Тръмп се е оттеглил от споразумението, защото то не е гарантирало безопасността на американците от създаваните от Иран рискове. Споразумението от 2015 г. \"постави света в риск заради фаталните си недостатъци\", добави той.Помпейо предложи редица значителни потенциални отстъпки от САЩ за Иран, ако Техеран се съгласи да извърши \"съществени промени\" и призова за ново, по-силно ядрено споразумение с Иран.Ако бъде постигнато споразумение, което удовлетворява администрацията на Тръмп, САЩ ще са склонни да отменят всички икономически санкции, заяви Помпейо. Освен това САЩ ще възстановят пълни дипломатически и търговски отношения с Иран и ще му позволят да получи достъп до най-модерни технологии.Помпейо заяви, че САЩ дори биха подкрепили модернизацията на иранската икономика и биха й помогнали да се върне в световната финансова система.Държавният секретар на САЩ поиска подкрепата на съюзниците, по-специално европейските, но ги предупреди, че фирмите, които развиват дейност в Иран в забранени от американските санкции отрасли, \"ще бъдат държани отговорни\".\"Иран ще бъде принуден да направи избор: или да се бори икономиката му да не изпадне \"на системи\", или да продължи да изразходва ценни средства за борби зад граница. Той няма да има ресурсите да прави и двете\", заяви Помпейо. ", "date": "2018.05.21", "title": "Държавният секретар на САЩ заплаши Иран с \"най-тежките санкции в историята\""}
{"url": "http://www.cross.bg/nankov-regionalnoto-razvitie-1575209.html", "text": "/КРОСС/ Утре - 22 май, министърът на регионалното развитие и благоустройството Николай Нанков ще открие дискусионен форум „Новите инвестиции във ВиК инфраструктура\". Той ще се проведе от 10 часа в зала „Роял\" на София Хотел Балкан.Модератор на организираното от Министерството на регионалното развитие и благоустройството събитие ще бъде заместник-министър Малина Крумова. На него се очаква да присъстват вицепремиерът Томислав Дончев, министърът на околната среда и водите Нено Димов, кметът на София Йорданка Фандъкова, областни управители, представители на ВиК асоциации и други.По време на форума ще бъдат представени инвестициите във ВиК мрежи и съоръжения, които ще бъдат финансирани от Оперативна програма „Околна среда 2014-2020 г.\" на база изготвените регионални прединвестиционни проучвания. ", "date": "2018.05.21", "title": "Министър Нанков ще открие форум „Новите инвестиции във ВиК инфраструктура“"}
{"url": "http://www.cross.bg/zykurburg-feiisbyk-tayani-1575217.html", "text": "/КРОСС/ Изслушването на изпълнителния директор на Фейсбук Марк Зукърбърг утре в Европейския парламент в Брюксел ще бъде открито, съобщи председателят на институцията Антонио Таяни.Зукърбърг ще отговори на въпроси на председателите на парламентарните групи. Съобщението, че е приел поканата, бе разпространено миналата седмица, а впоследствие групата на социалистите настоя срещата да бъде излъчвана на живо. Първоначално се предвиждаше Зукърбърг да говори при закрити врата. Според Таяни това, че гостът е приел поканата, е стъпка към възвръщането на доверието сред потребителите.Зукърбърг бе поканен на заседанието на ЕП в Страсбург през април, дни след като свидетелства пред представители на Сената и Конгреса на САЩ - събитие, предавано на живо в два последователни дни и продължило дълги часове. Изпълнителният директор на Фейсбук се очаква да внесе допълнителни разяснения пред представителите на ЕП около скандала с \"Кембридж аналитика\", засегнал близо три милиона европейци по данни на Европейската комисия. Таяни уточни, че представители на Фейсбук ще се явят на изслушване пред парламентарната комисия по граждански свободи, правосъдие и вътрешни работи. На заседанието ще бъдат обсъдени въпроси, свързани със защитата на личните данни и влиянието върху изборните процеси в Европа.  ", "date": "2018.05.21", "title": "Изслушването на Зукърбърг в Европейския парламент утре ще бъде открито"}
{"url": "http://www.cross.bg/chasa-byrgas-plyvane-1575210.html", "text": "/КРОСС/ * Маршрутът минава по обновената \"Богориди\", стартът е в 10.30 часаБлизо 7 000 деца от 28 детски градини и 36 училища ще участват в бургаското шествие за 24 май - Ден на българската просвета и култура и на славянската писменост. Стартът е в 10.30 часа от площад \"Тройката\". Шествието ще мине по главната улица \"Александровска\" и обновената \"Богориди\", която ще бъде почистена и измита за масовото събитие. Шествието ще финишира на открита сцена \"Охлюва\", където в 11.00 ч. започва празничен концерт с участието на детски състави от Бургас.В програмата, посветена на 24 май, има и няколко съпровождащи събития. Едно от тях е големият безплатен концерт на Маргарита Хранова и Дани Милев в Операта на 22 май, вторник. Спортният акцент пък е градското състезание по плуване \"А, Б, В\" в новия покрит плувен басейн \"ОЗК Арена\" в к-с \"Славейков\". То започва в 15.30 часа на 24 май. Състезанието ще е в три възрастови групи: 9-10, 11-12 и 13-14-годишни деца от бургаските клубове по плуване. Всички техни връстници са поканени да го наблюдават. То се нарича \"А, Б, В\", защото децата, които дойдат като зрители, ще имат възможността да осъществят контакт на място с клубовете по плуване и евентуално по-нататък да стартират собственото си обучение в този прекрасен спорт.* Цялата седмична програма, посветена на 24 май: 18:00 часа 18:30 часа18:00 часа 10:30 часа11:00 часа12:00 часа15.30 часа  ", "date": "2018.05.21", "title": "Близо 7000 деца ще шестват в Бургас на 24 май"}
{"url": "http://www.cross.bg/nasilie-detza-deteto-1575226.html", "text": "/КРОСС/ Възможностите и предизвикателствата при прилагането на мултидисциплинарен и междуведомствен подход при работата с деца, жертви на насилие, ще бъдат представени по време на кръгла маса, организирана от Държавната агенция за закрила на детето (ДАЗД) и Института по социални дейности и практики (ИСДП). Официалното откриване ще бъде на 22 май, вторник, от 09.30 часа в хотел „КООП\" (гр. София, ул. „Искър\" №30).Участници в срещата ще бъдат д-р Елеонора Лилова - председател на ДАЗД, г-жа Росица Димитрова - зам.-министър на труда и социалната политика, проф. Нели Петрова - председател на ИСДП, г-жа Даниела Машева - член на Висшия съдебен съвет, г-жа Малена Филипова, прокурор във  ВКП, представители на местната власт и на неправителствени организации.Акцент в кръглата маса ще бъде подкрепата на децата, пострадали от насилие и техните семейства, подобряване на правната рамка и прилаганите мерки, с цел избягване на повторно травмиране на жертвите, както и гарантиране на подходящ за детето съдебен процес. За първи път ще бъдат представени данните от прилагането на Координационния механизъм за работа в случай на деца, жертва или в риск от насилие и при кризисна интервенция през 2017 г.Представители от Исландия ще споделят опит за работата на услугата „Барнахус\", прилагаща  мултидисциплинарен и междуведомствен подход при работа с деца жертви на насилие и прилагането й в България като Център за застъпничество и подкрепа „Зона ЗаКрила\".Какво е Барнахус/Зона ЗаКрила/Всичко под един покрив?А) Място,  където деца жертва на насилие получават професионална подкрепа, включително терапевтична помощ в подходяща средаБ) Място, където детето жертва на насилие може да бъде разпитано от съдия в подходяща обстановка по специален протоколВ) Място, където се прави медицински преглед на дете, жертва на насилие за целите на съдебното производствоГ) Място където детето жертва на насилие получава информация за правата си в правни процедуриД) Място, където детето жертва на насилие има достъп до правна помощПрез годините услугата се развива и дообогатява, като дори някои от принципите на работата ѝ залягат в Конвенцията на Съвета на Европа за борба със сексуалното насилие и сексуалната злоупотреба на деца (Конвенцията Ланзароте), по която България е страна. Постепенно все повече държави разбират ползата от услугата и започват да я прилагат съобразно националния си контекст и нуждите си.  Така постепенно се стига и до Европейското движение \"Барнахус\", което стартира официално в Брюксел през юни 2017 г. в присъствието на комисаря по правосъдие и права на потребителите Вера Юрова и на специалния представител на ООН за насилието срещу деца Марта Сантос Паис.Причината за широкото разпространение на услугата е, че тя отговаря на нуждите на децата жертви, спазва правата им, като едновременно служи и за целите на правосъдието като подпомага набирането на достоверни доказателства, които могат да бъдат използвани в съда и гарантира честния съдебен процес. Тя е съобразена и с международните стандарти (Конвенция Ланзароте, Насоките на Съвета на Европа за приятелско към детето правосъдие, Директива 2011/92/ЕС, Директива 2012/29/ЕС и т.н). ", "date": "2018.05.21", "title": "Подобряване на взаимодействието при работата с деца, жертви на насилие, ще бъде обсъдено на кръгла маса"}
{"url": "http://www.cross.bg/korneliya-otbrana-konferentziya-1575229.html", "text": "/КРОСС/ На 22 май 2018 г. от 10 ч., председателят на БСП Корнелия Нинова ще участва в конференция на тема „България в общата европейска отбрана\". Това съобщиха от пресцентъра на БСП.Тя се организира от Центъра за изследване на политиките в сигурността и отбраната и фондация „Фридрих Еберт\". Конференцията ще проведе в зала „Европа\" на Парк-хотел „Москва\". ", "date": "2018.05.21", "title": "Корнелия Нинова ще участва в конференция за европейската отбрана"}
{"url": "http://www.cross.bg/abityrientite-globata-kontrol-1575249.html", "text": "/КРОСС/ В навечерието на баловете от МВР обещаха строг контрол и организация за опазване на сигурността на абитуриентите. Баловете ще бъдат от 23 до 30 май. Ще бъде създадена много добра организация, така че освен празниците да преминат безпроблемно за абитуриентите, да не се затруднява и трафикът в столицата.Ще има засилено полицейско присъствие на сборните пунктове, по маршрутите за придвижване и в районите на увеселителните и питейни заведения.На пътя ще бъдат всички мобилни камери на КАТ, които ще следят най-вече за неправилен превоз на абитуриенти, което е и най-честото нарушение. Ще се проверява стриктно и за алкохол и наркотици. За неправилен превоз на абитуриенти глобата за шофьора е 50 лв. и 50 лв. за това, че вози пътник без колан. За самия абитуриент глобата също ще бъде 50 лв.Миналата година са санкционирани 400 души.Ще се следи и за използването на пиротехника в дворовете на училищата и около заведенията. Глобата там е от 500 до 2000 лв.  ", "date": "2018.05.21", "title": "МВР обеща строг контрол по време на абитуриентските балове"}
{"url": "http://www.cross.bg/radev-rymen-rysiya-1575235.html", "text": "/КРОСС/ „Тази среща е пробив, защото възобновява диалога между България и Русия на най-високо ниво след продължително прекъсване“. Това заяви държавният глава Румен Радев днес в Москва пред журналисти след срещата си с министър-председателя на Руската федерация Дмитрий Медведев. Срещата между двамата продължи два пъти повече от предвиденото и с нея започна работното посещение на българския президент в Русия.„Визитата ми вече дава резултат. В последните седмици българското правителство излезе от летаргията по отношение на Русия. Знаете, че вече има анонси за съживяването на проекта АЕЦ „Белене“, което предполага и руско участие“, посочи президентът. По думите на държавния глава, проведеното наскоро посещение на българския министър на енергетиката в Русия е похвално, но и недостатъчно.„На първо място, положителният импулс от тази визита, която правя с премиера Медведев и с президента Путин утре, трябва да бъде използван по най-добрия начин от българското правителство“, призова президентът. Румен Радев подчерта, че тези срещи отварят възможности за работа на министрите от двете държави. „Затова очаквам, и тук вече премиерът Медведев се ангажира, есента, най-вероятно септември, да се състои отлаганата от години 16-а сесия на Междуправителствената комисия по икономическо и научно-техническо сътрудничество. Там вече в конкретика всички проекти трябва да се разглеждат и съответно да се вземат решения по тях“, добави президентът.Държавният глава посочи също така, че средата за сигурност остава сложна и ЕС осъзнава необходимостта от директни доставки на природен газ в държавите-членки на съюза. „Затова аз призовавам правителствата на двете държави да преразгледат още веднъж възможността за пряка доставка на руски газ през Черно море в България, разбира се, с Европейската комисия“, каза Румен Радев и открои като пример в това отношение проекта „Северен поток“.В отговор на въпрос дали на срещата са били обсъдени наложените от ЕС на Русия санкции, президентът отбеляза, че темата не е била коментирана, но санкциите не са повод за замразяване на отношенията. „След два дни тук ще бъде президентът на Франция, която за миналата година успя да измести Германия като пряк инвеститор № 1 в Руската федерация. Франция има стокообмен с Русия за миналата година от 16 млрд. долара, а Германия - стокообмен около 50 млрд. евро. Нека сами да си направим извод за санкциите“, посочи Румен Радев. „Моето мнение за санкциите го знаете, но това е въпрос от компетентността на Европейския съвет, където България се представлява от министър-председателя“, каза още Румен Радев.Пред представителите на медиите Румен Радев посочи, че има въпроси, на  които трудно би се намерило решение, но не трябва да се бяга от диалог. Като такъв президентът Радев открои лицензионния режим за производство на военна техника, въоръжение и резервни части по спогодба между НРБ и СССР. По думите му, тук България има своите определени интереси и както е обяснил откровено на премиера Медведев, „българският военнопромишлен комплекс е важна част от българската икономика“.„Има изисквания на руската страна, които са неприемливи за нас и България трябва да отстоява своите интереси“, подчерта Румен Радев. Като пример той открои претенцията България предварително да съгласува с руската страна продажба на произведена у нас военна техника и въоръжение в други държави. „Това за нас е неприемливо.  Много ясно го обясних на премиера Медведев, но това не означава, че не трябва да има диалог и намиране на решение, което е взаимноизгодно и за двете страни“, добави още президентът.В Москва Румен Радев поднесе венец пред паметника на Светите братя Кирил и Методий и отдаде почит пред паметника на героите от Плевенската епопея в Руско-турската Освободителна война от 1877-1878  г.По-късно през деня в Болшой театър държавният глава и неговата съпруга ще присъстват на оперната постановка „Зигфрид“ от Рихард Вагнер на Софийската опера и балет.В сградата на българското посолство в руската столица Румен Радев ще разговаря с изтъкнати български и руски културни дейци и общественици. Утре в Сочи българският държавен глава ще се срещне със своя руски колега президента Владимир Путин.", "date": "2018.05.21", "title": "Държавният глава: С министър-председателя Медведев възобновихме диалога между България и Русия на най-високо ниво"}
{"url": "http://www.cross.bg/vratza-lovech-borisov-1575240.html", "text": "/КРОСС/ Министър-председателят Бойко Борисов разпореди на министрите на финансите и на здравеопазването да предложат механизъм, който да гарантира редовното изплащане на възнагражденията на лекарите и медицинския персонал в болниците във Враца и в Ловеч, въпреки наложените на лечебните заведения запори от кредиторите им. Общата сума на дължимите заплати за месеците февруари-април в МБАЛ „Хр. Ботев\" и МБАЛ „Параскев Стоянов\" са в размер на 1 873 113 лв.В разговор с двамата министри премиерът посочи, че разбира техните аргументи като финансисти, но не може да допусне професионалисти, положили висококвалифициран труд, да бъдат лишени от добросъвестно изработените си заплати. Демотивирането на тези специалисти би могло да има тежки последици за здравето и живота на хората в областните центрове и в областите Враца и Ловеч, посочи Борисов.Той подчерта, че спазването на финансовата дисциплина по отношение разходването на публични средства е основен фактор за гарантирането на адекватни здравни грижи, но контролните функции не са задължение на редовия медицински персонал и той не може да бъде държан отговорен за действия или бездействия на ръководствата на болниците. Министър-председателят настоя за по-строг контрол върху законосъобразността на сключваните от лечебните заведения договори и изрази очакване, че виновните за лошото финансово състояние на болниците в Ловеч и Враца ще понесат отговорността си.След разговора с премиера Борисов и в резултат на анализите, направени от страна на министерствата на финансите и на здравеопазването, на заседанието на правителството в сряда министърът на здравеопазването ще предложи осигуряване на необходимите средства за разплащане на просрочените задължения за възнаграждения и осигурителни вноски на медицинския персонал и служителите от двете болници. Приемането на това решение ще защити в максимална степен обществения интерес и ще гарантира нормалното функциониране на лечебните заведения. ", "date": "2018.05.21", "title": "Борисов възложи изготвянето на механизъм за изплащане на заплатите в болниците в Ловеч и Враца"}
{"url": "http://www.cross.bg/peskov-london-velikobritaniya-1575236.html", "text": "/КРОСС/ Оповестеният вчера британски парламентарен доклад за \"мръсните пари\" от Русия на острова предизвика ответна реакция от Кремъл, който видя в него доказателство за русофобската истерия, обхванала Великобритания, предаде ТАСС.\"Това е нищо друго, освен поредната стъпка в една враждебна, нечестна конкуренция\", каза говорителят на руския президент Владимир Путин, Дмитрий Песков, пред журналисти в Москва днес.Според Песков, цитиран от ТАСС, в Кремъл са уверени, че Лондон сам е провокирал антируската истерия чрез инцидента около отравянето на двойния руски агент Сергей Скрипал и дъщеря му на Острова.Той коментира доклада на влиятелната комисия по външните работи към Камарата на депутатите в британския парламент, която поиска правителството на Тереза Мей да положи повече усилия за борба срещу потоците от \"корумпирани\" руски пари, които нахлували в Лондон. Руските пари, изпрани във финансовите институции на лондонското Сити, вредят на усилията на правителството да заеме твърда позиция срещу агресивната външна политика на Москва, се посочва в доклада. Говорител на Мей, цитиран от Ройтерс, каза днес, че Великобритания смята да реши проблема с руския паричен поток към Лондон, който е предпочитано място за руските олигарси да влагат и изпират парите си.\"Вие виждате, че тази русофобска вълна е провокирана не от някакви събития спрямо Великобритания и нейни граждани, а от провокация, устроена от самата британска страна - имам предвид т. нар. дело Скрипал\", подчерта Песков. ", "date": "2018.05.21", "title": "Песков: Лондон сам провокира антируска истерия чрез отравянето на Скрипал"}
{"url": "http://www.cross.bg/bransha-servizite-zakonno-1575243.html", "text": "/КРОСС/ Транспортното ведомство изсветлява бизнеса с техническите прегледи на автомобили. \"Без вас няма да се справим\", заяви заместник-министърът на транспорта Ангел Попов на среща с представителите на сервизите, цитиран от news.bg.\"Много е важно да направим нещо, което да се приеме от хората\", обясни Попов. \"Желанието ни е да направим хубав закон\", изтъкна зам.-министърът и допълни, че този закон не е наш или ваш, той е общ.Лазар Георгиев, представител на бранша, заяви, че секторът подкрепя ново законодателства, а самият бранш е обединен. Закон в сектора щял да е добър за икономиката.Браншът обаче иска задължително да участва в подготовката на наредбата по закона, където ще се уточнят всички задължения и отговорности на сервизите.Емил Германов, също от бранша, припомни, че от 2013 е идеята за регламентиране на сектора. Именно законът е идея на бранша, а не на държавата, по думите му.Големите работодателски организации са за регламент на дейността на автосервизите. Германов е притеснен дали ще бъде направен добър закон и затова е готов да съдейства на администрацията. От бранша обаче се опасяват дали министерството ще може да контролира сервизите.Около 30 000 са автосервизите, които законно изпълняват дейността си. Около 10 000 са т.нар. гаражни сервизи в страната.Тези \"гаражни сервизи\", след влизане на закона, ще трябва да бъдат лицензирани.Според ресорното ведомство сервизите са около 15 000-17 000. От министерството обясниха, че ще се правят проверки на сервизи след сигнал от бранша или от потребители.\"Няма да гледаме мача от страни и да чакаме някой да ни подава сигнал\", успокои Ангел Попов. Ще е нужен повече капацитет на транспортното министерство.Оказва се, че към момента няма нормативна база, която да задължава бранша да работи законно.\"Карате ме да съжалявам, че съм редовен, защо досега работя законно\", скочи собственик на сервиз от Стара Загора.От ресорното министерство обясниха, че сега нямат основание, на което да санкционират нередовните.Георги Илиев, също представител на бранша, заяви, че в сектора сивият дял е над 50%. ", "date": "2018.05.21", "title": "Всеки трети автосервиз работи незаконно"}
{"url": "http://www.cross.bg/pomorie-kumping-kemperi-1575244.html", "text": "/КРОСС/ В Поморие изграждат къмпинг за кемпери и каравани. Първият по рода си общински къмпинг за каравани ще бъде изграден по идея на кмета Иван Алексиев. Идейният проект за къмпинга е готов, но все още се извършват необходимите процедури за издаване на съответните разрешения.Мястото, на което предстои да бъде изграден къмпингът, се намира в местността \"Косата\". Тя се намира между брега на Черно море и Поморийското солено езеро, в близост до бившия Военен санаториум. От общината обясниха, че местността е \"една от най-живописните и апетитни за инвестиции\" в града.33 са плануваните места за кемпери. На всеки четири от тях е предвидено да има по една колонка за захранване с ток и вода. Изпълнено е и задължителното условие за обособяване на биологична зона за събиране на отпадни води, която ще бъде включена в централната канализация, изградена на ул. Проф. Стоянов, успокояват от пресцентъра на Община Поморие.Проектът за общински къмпинг включва задължителните санитарни, медицински и административни помещения. Освен тях обаче поморийската община планува изграждането на детски кът, туристическа кухня, беседка, барбекю и зона за спорт.\"Целта ни е да дадем възможност за алтернатива на традиционното настаняване на туристи в хотели и квартири. Къмпинг за кемпери е нещо, което липсва в нашия район, а мястото му несъмнено ще привлече интереса на много нови туристи в Поморие\" , обясни инициативата си кметът Алексиев.    ", "date": "2018.05.21", "title": "Поморие строи къмпинг за каравани"}
{"url": "http://www.cross.bg/tehnicheski-tynel-remonta-1575246.html", "text": "/КРОСС/ Утре се отварят офертите за изработването на технически проекти при ремонтно-възстановителните работи на тунелите „Топли дол\" и „Правешки ханове\" по АМ „Хемус\" и на „Траянови врата\" на АМ „Тракия\". Съоръженията са част от трансевропейската пътна мрежа (TENT-T). Въз основа на проектите, които трябва да се направят, след това ще се ремонтират и тунелите.Обществената поръчка е в три обособени позиции.В обособена позиция едно е изработването на технически проект при ремонта на тунел „Топли дол\" при км 39+562 на АМ „Хемус\". Стойността й е 350 хил. лв. без ДДС. Съоръжението е въведено в експлоатация през 1985 г. и е с дължина 883 м.Втората обособена позиция е за проектиране на ремонта на тунел „Траянови врата\" при км 53+297 на АМ „Тракия\". Стойността й е 340 хил. лв. без ДДС. Тунелът е в експлоатация от 1985 г. и е с дължина 720 м. Третата обособена позиция - за проектиране на ремонта на тунел „Правешки ханове\" при км 54+672 на АМ „Хемус\", е на стойност 320 700 лв. без ДДС. Съоръжението е в експлоатация от 1999 г. и е с дължина 834 м.Всеки от трите технически проекта, които трябва да бъде направен, включва извършването на анализ на риска, геодезически измервания, конструктивно обследване на съответния тунел, при необходимост извършване на инженерно-геоложки проучвания и представяне на технически доклад с проектно предложение за ремонтно-възстановителни работи на съоръжението. Целта е да се предвидят всички нужни мерки и дейности, които трябва да се изпълнят, в съответствие с изискванията на Наредбата за технически правила и норми за проектиране на пътни тунели.Общата индикативна стойност на поръчката за проектиране е 1 010 700 млн. лв. без ДДС и се финансира от бюджета на АПИ.Офертите ще бъдат отворени утре - 22 май, в 14 ч. в сградата на АПИ. ", "date": "2018.05.21", "title": "Утре се отварят офертите за техническия проекти за ремонта на 3 тунела от АМ „Хемус“ и АМ „Тракия“"}
{"url": "http://www.cross.bg/orbitata-slunchevata-sistema-1575248.html", "text": "/КРОСС/ Международна група астрономи намери доказателство за съществуването на девета планета в Слънчевата система, съобщи Лента.Те открили транснептуновия обект 2015 BP519. Той е на разстояние 55 астрономически единици от Слънцето (една астрономически единица е равна на разстоянието от Земята до Слънцето).Транснептуновият обект 2015 BP519 е открит с помощта на телескопа \"Виктория Бранко\" в Чили в рамките на проекта \"Дарк енерджи сървей\". Свръхчувствителната камера, с която е снабден апаратът, се използва за търсене на тъмни обекти, разположени извън Млечния път, но също така и за небесни тела в Слънчевата система, които се намират отвъд орбитата на Нептун.Наблюденията върху 2015 BP519, продължили 1110 дни, са позволили да се определят характеристиките на неговата орбита. Максималната му отдалеченост от Слънцето е 450 астрономически единици, а минималната - 36, ексцентритетът на орбитата му е 0,92, а наклонът - 54 градуса.Според изчисленията, ако 2015 BP519 се е образувал в Слънчевата система, орбитата му не може да се обясни с влиянието на известните големи планети. Резултатите от компютърна симулация са показали, че наблюдаваното накланяне и голямата полуос са могли да се формират и запазят за дълго време само под въздействието на все още неоткрита девета планета.Транснептуновите обекти са небесни тела, които напълно или почти напълно се намират отвъд орбитата на Нептун. Орбитите на някои от тях могат да бъдат удължени, в резултат на което те се оказват по-близо до Слънцето от осмата планета. Някои транснептунови обекти, като например Плутон, имат напълно сферична форма, затова астрономите ги отнасят към планетите-джуджета. ", "date": "2018.05.21", "title": "Астрономи имат доказателства за 9-та планета в Слънчевата система"}
{"url": "http://www.cross.bg/dyshi-sili-prisudi-1575247.html", "text": "/КРОСС/ Съдът в турския град Измир издаде окончателни присъди на 137 души за опита за преврат на 15 юли 2016 г. 104 от обвиняемите са осъдени на доживотен затвор при строг тъмничен режим. Други 21 души получиха 20 години затвор за \"опит за убийство на президента\".Осъдените са бивши военни, генерали, членове на висшето командване на регионалните щабове на Военновъздушните сили, Военноморските сили и сухопътните войски.На 15 юли 2016 г. група военни от турските въоръжени сили предприе опит за преврат в Истанбул и Анкара. Убити бяха 250 души, а повече от 2 хиляди бяха ранени. В същото време група на специалните части пристигна в Мармарис, в хотела, където президентът Тайип Ердоган беше на почивка, за да извърши покушение срещу него. За подготовката на преврата Анкара обвини Фетхуллалистката терористична организация (ФЕТО) и нейния лидер, ислямисткият проповедник Фетхуллах Гюлен, който от 1999 г. живее в САЩ.  ", "date": "2018.05.21", "title": "104 доживотни присъди за преврата в Турция"}
{"url": "http://www.cross.bg/nikolov-trun-godina-1575245.html", "text": "/КРОСС/ Бившият кмет на Трън Станислав Николов е оправдан от съда по обвинението, че е блъснал с джипа си 6-годишно дете. Съдът прецени, че детето само се ударило в колата на бившия кмет на ГЕРБ.Инцидентът е от 2015 година и още тогава разследващите направиха заключение, че детето, което след инцидента остана без далак, само се врязало в колата на Николов. Именно поради тази причина делото първоначално беше прекратено, но след като лидерът на ГЕРБ Бойко Борисов се възмути от поведението на Николов, държавното обвинение отново се задейства.След проверка главният прокурор Сотир Цацаров иззе случая от разследващите в Трън и го възложи на прокуратурата в Перник.Според обвинението скоростта на кмета била 25 км/ч. Прокурорите са на мнение, че Николов не е бил внимателен въпреки предупредителния знак \"Деца\" край училището.Държавното обвинението поиска година и половина затвор за Николов.През лятото на миналата година Николов подаде оставка като кмет на Трън. ", "date": "2018.05.21", "title": "Все пак съдът оправда кмета на Трън, детето само се ударило в колата му"}
{"url": "http://www.cross.bg/razgrad-godina-energo-pro-1575225.html", "text": "/КРОСС/ Електроразпределение Север, част от групата ЕНЕРГО-ПРО Варна, планира 116% увеличение на инвестициите в електроенергийната инфраструктура на територията на област Разград през 2018 г. Това съобщи главният изпълнителен директор на ЕНЕРГО-ПРО Варна Момчил Андреев на среща с областния управител на Разград Гюнай Хюсмен. Г-н Андреев представи инвестиционната програма на дружеството за тази година и с областния управител г-н Хюсмен обсъдиха приоритетни за областта проекти, за които ЕНЕРГО-ПРО ще осигури необходимия капацитет на електроразпределителната мрежа.През 2018 година Електроразпределение Север планира да вложи 3,5 млн. лв. в реконструкция на електропроводни линии средно напрежение, в обновяване оборудването на възлови станции и на участъци от мрежа ниско напрежение, в подмяна на електромери и изнасяне на електромерни табла на територията на област Разград.В рамките на 2017 година дружеството е вложило 1,62 млн. лв. в реконструкция, обновяване и развитие на електроразпределителната мрежа в областта. Беше извършена рехабилитация на възловите станции „Сеново\" и „Разград\", и на подстанция „Вихър\" в град Завет. Обновени са ключови въздушни електропроводи и кабелни линии.В резултат на вложените средства се повиши качеството и сигурността на електроснабдяване на крайните клиенти в областта и се осигури възможност за присъединяване на нови индустриални и битови обекти. Броят на прекъсванията по електроразпределителната мрежа през 2017 г. намаля с 9% спрямо 2016 г., а продължителността на непланираните ремонти през същия период - с 28%.За удобство на своите клиенти, за пета поредна година ЕНЕРГО-ПРО Варна организира изнесени офиси в малки населени места, където клиентите могат да се възползват от услугите на компанията, без да е необходимо да пътуват до най-близкия Център за обслужване на клиенти. През май тази година в област Разград са реализирани изнесени офиси в Исперих, Кубрат, Цар Калоян, Самуил и Дянково. На 28 май мобилните екипи ще посетят и Лозница.По време на срещата бе обсъдена и съвместната работа на компанията и органите на реда в Разград за противодействие на кражбите на ток. През последните 5 години в област Разград са констатирани 904 случая на неправомерно потребление. 25 от нарушителите имат по две и повече регистрирани нарушения. През периода 2015 - 2017 година на територията на областта са осъдени 76 души за незаконно потребление на електричество, от които 1 е с ефективна присъда, 25 са с условни, а 50 души са наказани с пробация.Срещата на главния изпълнителен директор с областния управител на Разград е част от поредица инициативи на ЕНЕРГО-ПРО Варна за активно сътрудничество с местната власт и обединяване на усилията за реализиране на проекти в полза на хората, живеещи в Североизточна България. ", "date": "2018.05.21", "title": "116% ръст на инвестициите в област Разград планира ЕНЕРГО-ПРО през 2018 година"}
{"url": "http://www.cross.bg/kamion-katastrofira-i-blokira-okolovrustnoto-v-ryse-1575227.html", "text": "/КРОСС/Камиона с българска регистрация, управляван от 46-годишен мъж, се движел по  бул. „България“ край ОУ „А. Константинов“ в посока към граничния пункт, когато по неясни причини се отклонил, като блъснал и съборил стълб и метални части от тролейбусната електрическа мрежа, скъсал проводници, преминал в насрещното платно за движение през затревената площ и спрял напречно на пътя, съобщава TVN.Само малка част от кабината му е надвиснала над ж.п. линията, но опасност засега няма.Шофьорът е изведен от превозното средство с помощта на служители на противопожарната служба.Екипи на полицията пренасочват движението по обходни маршрути през града, което затруднява трафика. Участъкът от булеварда ще остане затворен до обезопасяване на местопроизшествието. Предстои камионът да бъде изтеглен от пътното платно.Причините за инцидента тепърва ще се изясняват.", "date": "2018.05.21", "title": "Камион катастрофира и блокира околовръстното в Русе"}
{"url": "http://www.cross.bg/trys-ot--po-rihter-razlyulya-meksiko-1575224.html", "text": "/КРОСС/ Земетресение с магнитуд 5,6 по скалата на Рихтер разтърси част на Мексико, съобщи Европейската сеизмологична служба.Епицентърът е бил на 184 км южно от Пуебла де Сарагоса и на 24 км югоизточно от Тлапа де Комонфорт. Огнището е било на 60 км дълбочина.Засега няма данни за жертви или нанесени материални щети. ", "date": "2018.05.21", "title": "Трус от 5,2 по Рихтер разлюля Мексико"}
{"url": "http://www.cross.bg/priemna-rymen-nikolaii-1575228.html", "text": "/КРОСС/ На 22 май, от 15.00 до 17.00 часа, народният представител от „БСП за България\" Румен Георгиев и общинският съветник Николай Николов ще бъдат на разположение на софиянци в постоянната приемна на БСП - София на ул. \"Леге\" №10, етаж 1.Желаещите може да се запишат предварително на телефон 02/987 20 86.  ", "date": "2018.05.21", "title": "Румен Георгиев и Николай Николов ще проведат приемна за граждани"}
{"url": "http://www.cross.bg/moskva-ryskata-kremul-1575230.html", "text": "/КРОСС/ Президентът Румен Радев, който е на посещение в Москва, попи лично впечатления от руската столица след разговорите си с премиера на Русия Дмитрий Медведев.Българският президент седна да пие кафе със съпругата си Десислава в центъра на Москва. Държавният глава пробва как правят италианско еспресо на две крачки от Кремъл. Заведението, което избра президентската двойка се намира точно зад Кремъл, съобщава \"Канал 3\".Депутатите от БСП Петър Кънев и от ГЕРБ Красимир Велчев, които са част от българската делегация, решиха да направят пешеходна разходка из руската столица. ", "date": "2018.05.21", "title": "Семейство Радеви се насладиха на чаша кафе в центъра на Москва"}
{"url": "http://www.cross.bg/dnes-yasno-informatziya-1575231.html", "text": "/КРОСС/ Пост в фейсбук страница с името   \"Аутизъм 2к17\" още на 11 май съобщава кой ще се падне на матурите днес.                       От поста става ясно, че авторът, който ще се падне днес е Никола Вапцаров. Не е ясно дали това е изтичане на информация или просто съвпадение, припомняме, че изпитният вариант е разделен на три модула, като според МОН, така се намалява преписването.Изпитният вариант бе изтеглен днес точно  в 5:00 часа сутринта в сградата на просветното министврство. Вариантът, по които зрелостниците показаха знания днес, е номер 24. Той бе изтеглен от общо над 11 млн. възможности.В 12.00 часа днес стана ясно, че дванадестокласниците  са писали върху стихотворението \"Вяра\" на Никола Вапцаров.", "date": "2018.05.21", "title": "Изтече ли информация за тазгодишните матури? "}
{"url": "http://www.cross.bg/sofiya-vodoemite-ohranata-1575232.html", "text": "/КРОСС/ Столична община да изиска информация за охраната на водоемите около София и да обяви публично резултатите от нея за спокойствие на гражданите. За това настоява общинският съветник от групата на БСП Николай Николов, който е член на Комисията по обществен ред и сигурност към СОС.", "date": "2018.05.21", "title": "Николай Николов: Столична община да изиска проверка на охраната на водоемите около София"}
{"url": "http://www.cross.bg/iiovev-inzheneri-vsichki-1575233.html", "text": "/КРОСС/ „Регионалното сътрудничество е единственият път към просперитета за всички на Балканите. Задължително е то да се обвърже с изграждането на транспортните комуникационни връзки между нашите страни, интегрирани в една добре развита инфраструктура.“Това каза заместник-министърът на регионалното развитие и благоустройството Валентин Йовев по време на Балкански Инженерен Форум на тема „Регионално сътрудничество за устойчива и консолидирана европейска перспектива на инженерните организации на Западните Балкани“. Събитието, организирано от Европейския Съвет на строителните инженери, се проведе в столицата и е част от календара на Българското председателство на Съвета на ЕС.Форумът се проведе под патронажа на Министерството на регионалното развитие и благоустройството и в него участваха инженери от всички държави в региона.                 „Страната ни е фокусирала усилията си в областта на пътната инфраструктура към реализацията на своя територия на участъци от няколко големи трансгранични проекта като европейските коридори номер 4, 8 и 10“, подчерта в изказването си заместник-министърът и допълни, че именно тези проекти ще имат висока добавена стойност и ще допринесат за икономическия просперитет на региона.„Осъществяването им ще бъде и най-сигурната инвестиция в бъдещето и стабилността на Балканите“, каза още Йовев. „Целта ни е да превърнем региона в привлекателно място за живеене и икономическа дейност, а това изисква от нас да сме градивни, амбициозни и обединени“, допълни заместник-регионалният министър.  По думите му само съвместната работа по споделените приоритети е гаранция, че девизът на Българското председателство \"Съединението прави силата\" ще се претвори в реалност и добрите идеи за Балканите ще станат факт.  В изказването си на форума инженер Йовев подчерта и ролята на строителните инженери в този процес, „защото е доказано, че там, където се гради, има мир и просперитет – а именно това искаме всички ние тук.“„Строителните инженери са хора, които знаят как да си поставят високи цели и да изпълняват успешно проекти. Именно затова съм убеден, че днешният Балкански инженерен форум ще даде конкретен принос за задълбочаване на регионалното сътрудничество“, заключи Йовев.  ", "date": "2018.05.21", "title": "Зам.-министър Валентин Йовев: Регионалното сътрудничество е единственият път към просперитета за всички на Балканите"}
{"url": "http://www.cross.bg/shofyor-knizhka-yniformenite-1575234.html", "text": "/КРОСС/ 31-годишен шофьор без книжка е ранил полицай, докато шофирал след употреба на упойващи вещества, съобщиха от пресцентъра на МВР. Криминално проявеният мъж е задържан след преследване.По първоначална информация, тази сутрин около 1:20 ч., служители от отдел „Пътна полиция“ подали сигнал със стоп палка за спиране на лек автомобил „Тойота Селика“. Шофьорът не се подчинил и продължил, при което наранил крака на един от униформените.След преследване по Околовръстен път, в което се включили и допълнителни полицейски екипи, в района на метростанция „Обеля“, автомобилът с двама мъже в него бил спрян. Вътре били 31-годишният неправоспособен шофьор и 17-годишен пътник. И двамата – криминално проявени.При вида на униформените 17-годишният младеж глътнал няколко таблетки, което наложило да бъде откаран в болнично заведение за промивка, където е оставен за наблюдение.Работата по случая продължава.", "date": "2018.05.21", "title": "Дрогиран шофьор без книжка блъсна полицай в София"}
{"url": "http://www.cross.bg/bytaris-dyshi-solyn-1575223.html", "text": "/КРОСС/ Гръцката полиция арестува четирима души за побоя над кмета на Солун Янис Бутарис. Сред тях има и едно непълнолетно лице. Вчера бяха задържани две лица - на 36 и 20 години, а днес още двама души, включително и едно 17-годишно момче, съобщиха от полицията. Срещу четиримата ще бъде повдигнато обвинение за нарушаване на обществения ред и нанасяне на побой, предаде АНА-МПА, цитирана от БГНЕС.Днес се очаква и официалната реакция от страна Общинския съвет на Солун по повод инцидента.\"Крайнодесните хулигани ще отговарят за своите действия\", написа зам.-министърът на вътрешните работи Николас Тоскас в Twitter.В събота няколко десетки души нападнаха Бутарис по време на събития в памет на геноцида срещу понтийските гърци. Бутарис трябваше да бяга от митинга, след като десетки го обкръжиха и започнаха да го обиждат, след което няколко души го биха и го замеряха с бутилки с вода. След инцидента Бутарис остана за една нощ в болница.Властите осъдиха като \"фашистко\" нападението. Според политиците популизмът и национализмът открито застрашават демокрацията и обществото.Бутарис се е обявявал за укрепване на търговските връзки с Турция и е заявявал, че основателят на Република Турция Кемал Ататюрк е голям държавен деец, а в Деня за памет за жертвите на геноцида разреши провеждането на гей парад (Thessaloniki Pride).  ", "date": "2018.05.21", "title": "Четирима задържани за побоя над кмета на Солун"}
{"url": "http://www.cross.bg/seriya-parma-tzska-1575207.html", "text": "/КРОСС/ ЦСКА 1948 изпрати поздравителен адрес по повод знаменателното завръщане на двукратния носител на Купата на УЕФА и носител на КНК - Парма Калчо 1913, в италианската Серия А. „Пармалатите“, които дебютираха на европейската сцена именно срещу армейския тим през есента на 1991 г., подпечатаха визите си за елита през изминалия уикенд и от новия сезон ще се състезават сред най-добрите отбори на Апенините, след като само преди три години тръгнаха от четвъртото ниво на италианския футбол.„От името на ЦСКА 1948 поднасям моите комплименти към Парма Калчо 1913, към футболистите, към треньорите и към всички ръководители с надеждата, че ще имам и други поводи да изкажа моите поздравления за важни успехи като промоцията за Серия А“, пише изпълнителният директор на „армейците“ Добрин Гьонов в официалната нота към братския италиански тим.                      „Това е невероятен резултат, който показва на целия свят правилния път, по който се гонят целите – тръгвайки от Серия D, минавайки през Лега Про и Серия B, и осигурявайки си завръщане в най-високото ниво на италианското калчо – Серия А. В миналото пътищата ни са се пресичали – сега съдбата отново го направи. В същия уикенд, в който Парма влезе в Серия А, ЦСКА потвърди промоцията във Втора Лига в България. Желая ви много успехи в елитната дивизия в очакване на бъдещото ни сътрудничество“, пише още в обръщението до изпълнителния директор на Парма Лука Кара.", "date": "2018.05.21", "title": "ЦСКА 1948 поздрави братския Парма за завръщането в Серия А"}
{"url": "http://www.cross.bg/maritza-harmanli-skorost-1575220.html", "text": "/КРОСС/ Хърватски тир е катастрофирал и е разлял 23 тона зехтин тази сутрин на магистрала \"Марица\" близо до Харманли.31-годишният шофьор, управлявал камиона с несъобразена скорост, изгубил контрол над управлението и се ударил в дясната мантинела. Платното се почиства.В този участък превозните средства трябва да се движат с по-ниска скорост и особено внимание.  ", "date": "2018.05.21", "title": "ТИР разля 23 тона зехтин тази на АМ \"Марица\" край Харманли"}
{"url": "http://www.cross.bg/ivan-gurtziya-evrofytbol-1575219.html", "text": "/КРОСС/ Мария Делчева стана първа отборно и трета индивидуално на Балканиадата по бадминтон в ГърцияСпортният талант на „Еврофутбол\" Иван Банчев завърши седми в индивидуалното класиране на Европейската купа по стрелба с лък за младежи в Роверето - Италия. В състезанието се включиха участници от 37 държави. Иван се пребори за седмото място в съревнование с 55 други млади стрелци, като достигна до четвъртфинал срещу победителя в турнира - руснака Содмон Бадаев.Мария Делчева стана трета на Балканиадата по бадминтон, проведена в Орестиада - Гърция и завърши на първо място отборно. В индивидуалната надпревара тя бе победена единствено от балканската шампионка - туркинята Алие Демирбаг.„Еврофутбол\" желае още много успехи на своите спортни таланти! ", "date": "2018.05.21", "title": "Спортният талант на \"Еврофутбол\" Иван Банчев е 7-и в Европа по стрелба с лък"}
{"url": "http://www.cross.bg/shiiiran-syift-zhertvite-1575221.html", "text": "/КРОСС/ Тейлър Суифт и Ед Шийран получиха най-големите отличия на церемонията по раздаването на музикалните наградите на списание „Билборд\", която се състоя в Лас Вегас.В началото звездата от  „Америкън айдъл\" Кели Кларксън, която бе водеща на шоуто, отдаде почит на жертвите от масовата стрелба в училище в Тексас.По-късно Шон Мендес и Халид, съвместно с хор от гимназията във Флорида, която също даде жертви през февруари, поднесоха изпълнение в памет на жертвите на масови стрелби.В шоуто участваха редица други звезди, сред които Дженифър Лопес и, която получи наградата на „Билборд\" за цялостно творчество.  ", "date": "2018.05.21", "title": "Тейлър Суифт и Ед Шийран с най-големи отличия от „Билборд”"}
{"url": "http://www.cross.bg/putishta-putishtata-proverkata-1575216.html", "text": "/КРОСС/ От Върховната административна прокуратура организират проверка за законността по спазване на Закона за пътищата и подзаконови нормативни актове, съобщиха от ВАП. Прокурорите ще проверят как се изпълняват две наредби за сигнализация на пътищата с маркировка. Те са Наредба № 18 от 23 юли 2001 г. и Наредба № 2 от 2001 г.Изпълнението трябва да се контролира от председателя на Агенция \"Пътна инфраструктура\" - за републиканските пътища и от кметовете на общини - за общинските пътища.Магистратите от ВАП ще гледат до колко са видими пътните знаци и другите средства за сигнализиране. При проверката ще видят и до колко маркировката съответства на нормативните условия. Ако има отклонения от тях, следва спешно да се поднови, пишат върховните прокурори.Срокът на проверката е двумесечен. През юли във ВАП ще се получи обобщена информация. В информацията, която ще получат върховните прокурори за пътната маркировка, ще бъдат включени нарушенията, предприети действия и издадените актове.Целта на проверката е осигуряване на необходими предпоставки за безопасно и удобно движение по републиканските и общинските пътища, особено в летния период на засилено използване.  ", "date": "2018.05.21", "title": "Върховна прокуратура проверява маркировката по пътищата"}
{"url": "http://www.cross.bg/dobrev-rezyltati-vuprosi-1575218.html", "text": "/КРОСС/ Сезирахме прокуратурата за грубото изборно нарушение в Галиче. ГЕРБ са готови да обявят извънредно положение, за прикрият изборните резултати. Това каза заместник-председателят на БСП Кирил Добрев на брифинг, предаде „Фокус\".Добрев поясни, че сигналът е насочен срещу бащата на един народен представител от ПГ на ГЕРБ - Красен Кръстев. Той предположи, че от ГЕРБ искат оставката на Таско Ерменков, за да прикрият изборните резултати. „За да се прикрият изборните резултати от вчера, ще се обяви и извънредно положение, може би\", каза Добрев.\"Всеки може да иска оставката на когото си иска, но работата на един народен представител е да пита дали има проблеми. Проведох личен разговор с Таско Ерменков. Прочетох поста му вчера. В този пост има само въпроси. Още повече Таско ме увери, че е сезиран от служители в Столична община и РИОСВ. Вчера разбрах, че ДАНС и полицията имат такива сигнали. Смятам, че работата на един народен представител е да задава въпроси и да пита дали има някакви проблеми. Ако не бяха подобен тип въпроси, нямаше в Хасково да разберем, че има проблем с урана във водата\", каза Добрев. Той поясни, че ПГ на „БСП за България\" ще се събере утре и ще обсъди тази тема. ", "date": "2018.05.21", "title": "БСП сезира прокуратурата за изборно нарушение в Галиче"}
{"url": "http://www.cross.bg/bulgariya-rysiya-radev-1575222.html", "text": "/КРОСС/ Румен Радев: Това е първата среща между президентите на България и Русия от 10 години. Такова дълго отсъствие на диалог на най-високо равнище не отговаря на интересите на двата народа, свързани от вековни духовни и културни връзки. Струва си да отбележа, че „народната дипломация\", общуването между туристи, артисти, професионалисти, културният обмен и прочее никога не са секвали. Липсата на политическа воля и кураж винаги се е компенсирала от историческата и човешката близост. Сега е важно да възстановим доверието и да пристъпим към конкретни действия. Необходимо е да бъде проведена поредната 16-та сесия на българо-руската Междуправителствена комисия за икономическо и научно-техническо сътрудничество през втората половина на 2018 г. Очаквам след срещата на президентите двете правителства да набележат конкретни мерки и проекти във всички сектори.Румен Радев: Имаме принципна договореност с президента на Руската федерация за осъществяване на негова визита в България през 2018 г., в която съвместно отбелязваме 140-ата годишнина от края на Руско-турската война и нашето освобождение. Но преди президентските избори г-н Путин нямаше как да се ангажира с конкретна дата. В Сочи ще подновя поканата си към него. Убеден съм, че такова посещение в близко време би създало благоприятни условия за по-нататъшното задълбочаване и разширяване на двустранното сътрудничество.Румен Радев: В качеството си на настоящ председател на Съвета на Европейския съюз, България се стреми към конструктивна роля и съдържателен диалог. Считам, че това беше единственото отговорно решение в тази сложна ситуация, която предполага принципно и далновидно поведение.Румен Радев: Моето отношение по санкциите е известно. Те не са повод за замразяване на отношенията. Никои санкции не са вечни. Санкциите носят загуби на всички страни и са неефикасен инструмент. Нещо повече - считам, че свободната търговия в по-голяма степен обезпечава мира, защото създава взаимовръзки, от чийто разрив никой няма интерес.Що се отнася до ограничителните мерки на ЕС срещу Русия, те целят решаване на кризата в Украйна. Отмяната им е обвързана с пълното изпълнение на Минските договорености от всички страни. Прилагането им би възвърнало доверието между Европейския съюз и Русия и съответно би катализирало по-нататъшно задълбочаване и разширяване на двустранното българо-руско сътрудничество.ЕС и Русия трябва да си отговорят на въпроса каква е посоката, в която искат да се развиват нашите отношения и по какъв начин ще решаваме спорните въпроси - в диалог или с отказ от разговори. В последните дни диалогът се интензифицира. Преди дни канцлерът Меркел беше в Сочи, днес и утре ще обсъждаме българо-руските отношения с премиера Медведев и с президента Путин, а идните дни в Русия пристига и президентът Макрон. Считам, че това е една обещаваща динамика.Румен Радев: Туризмът е една от сферите, в които България няма нужда от реклама. По руски данни страната ни е сред най-предпочитаните дестинации за почивка и това е естествено - предлагаме отлични условия за морски, планински и ски туризъм, народите ни споделят общи духовни и културни традиции. В България има и много места, свързани с историческата памет за Руско-турската освободителна война от 1877-1878 г. Над 450 хил. руски граждани са закупили имоти в България, предимно в морските ни курорти.България, както и Русия вече предприеха действия за облекчаване на визовите изисквания и те дават добър резултат.Румен Радев: Не бих желал да коментирам действията на нито един от моите предшественици. Такъв подход не е приет, доколкото ми е известно и в Русия. Мога с увереност да кажа, че в страна, в която Русия се радва на историческа симпатия, тя може само да загуби от подобни действия.Румен Радев: Това е още едно доказателство за необходимостта от възстановяване на взаимноизгодните отношения с Руската Федерация. България, макар и член на НАТО, продължава да охранява въздушното си пространство с изтребителите МиГ-29 и в тази връзка е необходимо да се осигури тяхната поддръжка във времето. От финансова гледна точка сумата от 40,5 млн. евро никак не е малка, но от гледна точка на отбранителните способности това е крайно недостатъчно за осигуряване на летателната годност на достатъчен брой самолети до доставката на нов тип изтребител. Проблемът с поддръжката на изтребителната авиация няма да бъде решен, но ще позволи България сама да осигури въздушния си суверенитет.Румен Радев: България е декларирала своите намерения за модернизация на Военновъздушните си сили чрез закупуване на нов тип боен самолет. Утвърдените от българското правителство изисквания предпоставят изтребителите да са произведени и да са на въоръжение в поне една страна-членка на НАТО или ЕС, което е логично от гледна точна на съюзническите ни ангажименти. Това изискване дава отговор и на въпроса, така че нека бъдем реалисти - не е възможно да се закупят допълнително изтребители МиГ.Румен Радев: Трябва да отбележа, че няма решение на Aлианса за създаване на така наречената флотилия в Черно море. България винаги е отстоявала позицията, че предприетите действия в сферата на отбраната не трябва да водят до ескалация на напрежение. Това следва да е общ принцип в региона на Черно море за държавите от НАТО и за Русия.Румен Радев: Преди всичко смятам, че тази тема се нуждае от деполитизиране, а водещи трябва да бъдат гласовете на експертите и икономистите. Във всеки случай в интерес на България е да се утвърждава като енергиен център в Югоизточна Европа, което означава и държава, разпределяща природен газ.Що се отнася до доставките на природен газ от Русия, съм на мнение, че България има нужда от пряка доставка на руски газ през Черно море. Да го наречем „Български поток\". Диктува го здравият разум и изискванията за енергийна сигурност и ефективност и то не само спрямо България, но и спрямо Европейския съюз. Тази амбиция не се различава от мотивите на Германия да осъществи „Северен поток\" 2. Разбира се, и България, и Германия са държави-членки на ЕС и следва да зачитат нормите на Третия енергиен пакет. Надявам се руската страна и Брюксел да проявят разбиране към тази идея.На второ място добър ход е, че нашето правителство отваря отново темата за АЕЦ „Белене\". Беше време, когато същите политици се гордееха с неговото спиране. Мисля, че това е проява на реализъм. Този проект има бъдеще, но при ясна правна, времева и ценова рамка.Румен Радев: България има амбицията да засили позициите си на регионален разпределителен център на природен газ и тя се подкрепя от Европейския съюз. По Механизма за свързване на Европа бяха отпуснати безвъзмездно 920 000 евро за предпроектното проучване. Проучването вече е в ход, а една от основните цели на проекта е увеличаването на транзита на природен газ през българска територия, включително и на руско гориво.Румен Радев: Безспорно най-сигурният, най-надеждният, а и най-евтиният път е директният. Особено когато говорим за пренос на допълнителни количества руски природен газ към България, Сърбия, Унгария, Австрия и Северна Италия. Логичният избор за разширяване на руските доставки на природен газ за Европа, както за Русия, така и за България е, това да става през българска територия. Затова в наш общ интерес е да има директен излаз на руски газ на българския черноморски бряг. Това е моето убеждение.Тук много силен аргумент на България дава изградената и действаща газопреносна мрежа, която в момента се разширява, а чрез интерконекторите със съседните ни страни ще бъде осигурен достъп и до държавите от Централна Европа.Румен Радев: България е ядрена държава и трябва да остане такава. Разполагаме с утвърдена експертиза и традиции в ядрената енергетика, на които се дължи стабилността и предвидимостта в производството на електроенергия в България. Този опит и бъдещите ни планове и проекти в енергетиката трябва да включват АЕЦ.Що се отнася до проекта за изграждането на АЕЦ „Белене\", през последните дни българското правителство промени своята позиция и се очаква Народното събрание също да вдигне мораториума върху реализацията на този проект. Трябва да се има предвид, че в него вече са вложени 3 млрд. лева на българските граждани, платено е и е доставено основно оборудване, Европейската комисия е информирана за проекта, а площадката е изградена и лицензирана.Към АЕЦ \"Белене\" беше проявен интерес от страна на чуждестранни инвеститори и очаквам българското правителство да пристъпи към реализацията на проекта именно чрез избор на стратегически инвеститор. ", "date": "2018.05.21", "title": "Румен Радев поиска газопровод „Български поток“"}
{"url": "http://www.cross.bg/godina-yaviha-zrelostnitzite-1575214.html", "text": "/КРОСС/ Над 112 хил. ученици се явиха на изпит по български език и литература днес. Над 55 хиляди зрелостници се явиха на задължителната матура. Днес се провежда и националното външно оценяване за над 57 хиляди седмокласници. Този изпит е вход за гимназиите.Изпитът на зрелостниците започна в 8 часа в 650 училища, а за сигурността и реда следяха 10 100 квестори.И тази година действа въведената през миналата година мярка срещу преписване – матурата да бъде разделена на няколко модула. Учениците нямат право да излиза от изпитната зала, преди да е предал работата си по съответния модул. Мярката се оказа изключително успешна миналата година и имаше сравнително по-малък брой преписвачи. По двама квестори и камера във всяка зала следят зрелостниците. За всеки има и строго определено място.В 10 започна и националното външно оценяване за седмокласниците. Отговорите на всички тестове ще бъдат публикувани по-късно днес на страницата на Министерството на образованието. ", "date": "2018.05.21", "title": "112 хил. ученици се явиха на матури "}
{"url": "http://www.cross.bg/mihaiilova-obrazovanieto-klas-1575213.html", "text": "/КРОСС/ Интерпретативно съчинение или есе по стихотворението „Вяра\" на Никола Вапцаров пишат дванадесетокласниците на днешната матура по български език и литература. Формулировката на темата ще стане ясна малко по-късно, защото изпитът още продължава, съобщиха от Министерството на образованието и науката.На националното външно оценяване за 7-ми клас пък се падна преразказ върху откъс от романа „Седем хайдути и едно магаре\" на Бранислав Нушич.След 16.00 ч. на сайта на Министерството на образованието ще бъдат публикувани изпитните варианти и ключ с верните отговори и за двата изпита.Писмените работи на зрелостниците ще се сканират и ще се изпращат в изпитни центрове, което прави оценяването по-лесно и по-бързо.Разделянето на изпита на модули е причината за намаляване на преписването, считат от просветното министерство. Дали ще е така и тази година, ще стане ясно по-късно днес. Над 10 000 квестори следят за реда в изпитните зали.Засега няма сигнали за изтичане на информация. Таня Михайлова увери, че министерството е взело мерки за сигурност за днешните изпити в 12-и и в седми клас.Тя обаче отбеляза, че не само системата на образованието и науката е подложена на такива атаки, но ги има и в световен мащаб. \"Това, че примерно се изреждат определени автори в различни страници и сайтове, те са краен брой и ако приложим теорията на вероятностите, сигурно един ще има, който ще е познал автора\", коментира Михайлова.\"Един човек само знае как ще са формулирани темите, никой друг не знае, министърът на образованието не знае, аз не знам, колегите не знаят\", заяви Таня Михайлова. Тя уточни, че това се отнася и за двата изпита днес по български език и литература - и за седми, и за 12-и клас. \"Един човек отговаря и носи персонална и лична отговорност, и не смятам, че изобщо е редно да има изтичане на информация, защото никой не би си заложил най-малкото авторитета\", коментира Михайлова.Зрелостниците, които се явяват на матура днес, са малко над 55 000, а седмокласниците близо 57 000. Резултатите от матурата на дванадесетокласниците трябва да са готови до 13 юни, а тези от националното външно оценяване в 7-ми клас до 6 юни.  ", "date": "2018.05.21", "title": "„Вяра“ на Вапцаров за зрелостниците, за седмокласниците - преразказ върху откъс от Нушич"}
{"url": "http://www.cross.bg/everest-kyriki-lager-1575215.html", "text": "/КРОСС/ Японски катерач, който е загубил девет от върховете на пръстите си заради измръзване при предишна експедиция, е загинал по време на опит да се изкачи на връх Еверест, съобщава \"Ройтерс\" и припомня, че това е вторият човек, който е загинал в най-високата планина в света по време на настоящия катерачески сезон.36-годишният Нобуказу Курики е бил намерен мъртъв, докато е спал в палатка в лагер 2 на 7 400 метра в 8848-метровата планина, уточни чиновник от непалското туристическо министерство от базовия лагер.\"Шерпи откриха тялото му в палатката\", посочи чиновникът. Подробности за инцидента засега не се съобщават заради лошата комуникация с лагер 2.Курики е направил седем неуспешни опита да се изкачи на Еверест.През 2012 г. Курики е прекарал два дни в снежна дупка на 8 230 м край Еверест при температури под минус 20 градуса по Целзий. Тогава е трябвало да се ампутират върховете на пръстите му.63-годишвиян македонец Георги Петков е загинал през уикенда, катерейки Еверест.Множество катерачи успешно стигнаха до върха през този месец, като се възползваха от доброто време.Непал позволи на повече от 340 чуждестранни катерачи да се изкачат на върха през настоящия сезон, който започна през март и продължава до края на този месец. ", "date": "2018.05.21", "title": "Алпинист от Япония загина край Еверст при осмия си опит да изкачи върха"}
{"url": "http://www.cross.bg/gradysa-mesta-glavno-1575242.html", "text": "/КРОСС/ През нощта над по-голямата част от страната облачността ще е значителна, а до полунощ ще има превалявания с гръмотевици.Преди обяд ще е предимно слънчево, но след обяд и до полунощ, главно в Западна България отново ще се развива купеста и купесто-дъждовна облачност. На места ще има краткотрайни валежи от дъжд с гръмотевици и ще има условия за градушки. Ще духа слаб до умерен вятър от изток-севереизток. Максималните температури ще са между 23 и 28 градуса.По Черноморието преди обяд на места ще е с ниска облачност, която бързо ще се разкъса и ще се установи предимно слънчево време. Ще духа слаб до умерен вятър от север-североизток. Максималните температури ще са 18-21 градуса. Температурата на морската вода е 18-23 градуса. Вълнението на морето ще бъде около 2 бала.В планините ще се развива купеста и купесто-дъждовна облачност. На много места, главно в следобедните часове ще има краткотрайни валежи, с гръмотевици, като по-значителни ще са в масивите от Западна България. Ще духа слаб до умерен предимно южен вятър. Максималната температура на височина 1200 метра ще е около 15, на 2000 метра - около 8 градуса.В сряда следобедни превалявания ще има на места, главно в Западна България. Ще духа слаб до умерен източен вятър. Температурите слабо ще се повишат - в по-голямата част от страната ще са между 25 и 30 градуса.В четвъртък (24 май) нараства вероятността за по-интензивни гръмотевични бури и локални валежи, има условия и за градушки.Явленията ще са главно в югозападната половина от страната. Вятърът ще се ориентира от североизток, в Източна България и ще се усили. Максималните температури ще се задържат около и малко по-високи от обичайните за втората половина на май.  ", "date": "2018.05.21", "title": "Продължават да се редуват слънце и дъжд"}
{"url": "http://www.cross.bg/leva-tzenata-tzena-1575250.html", "text": "/КРОСС/ Евтини ягоди и череши заляха пазара. След като цената на двете стоки доскоро шокираше потребителите, сега сумата за плодовете рязко се понижи. Към края на миналата седмица килограм ягоди на едро излиза 2.25 лева, което е почти наполовина по-ниско като цена.Ягодите са с с над 1 лева по-евтини отколкото в началото на предходния период. Цената на черешите също върви надолу. Плодът може да се намери по борсите за 3.50 лева килограма. Това прави 45% понижение на сумата, която потребителите отделяли няколко седмици по-рано, за да си закупят плода.Същевременно при лимоните се наблюдава леко повишение на цената. Жълтият плод поскъпва с около 10 стотинки. Към края на миналата седмица киселото изкушение на едро излиза около 2.27 лева за килограм. От своя страна ябълките запазват стабилна цена от около 1.40 лева на килограм. Бананите също заковават устойчиво ниво. Цената на продукта по борсите варира от 2 лева до 2.40 лева. Средно цената на продукта е 2.22 лева.Мандарините вървят от 1.80 до 2 лева, като цената отчита повишение. Стабилно ниво обаче пази грейпфрутът. Цитрусът може да се намери на цена до 2 лева. Същевременно портокалите отчитат лек скок, като по борсите в страната цената стига 2.60 лева.  ", "date": "2018.05.21", "title": "Ягодите и черешите рязко поевтиняха"}
{"url": "http://www.cross.bg/ermenkov-gerb-prokyratyrata-1575252.html", "text": "/КРОСС/ Главният прокурор Сотир Цацаров разпореди Софийската градска прокуратура да извърши проверка по сигнала на депутатите от ГЕРБ Данаил Кирилов и Тома Биков срещу народния представител от БСП Таско Ерменков за \"фалшивата\" новина за заразената вода в София.Имунитетът на Ерменков не е проблемен за извършването на предварителна проверка, защото прокуратурата ще търси данни за престъпления, съобщи БНР.Проверката е заради цитирания от депутатите от ГЕРБ текст от Наказателния кодекс, според който предаването на неверни повиквания за тревога по средствата за масова комуникация е престъпление.Ако в рамките на проверката се съберат данни и за тероризъм, случаят ще бъде прехвърлен на компетентната Специализирана прокуратура, пише още общественото радио.Ако прокуратурата прецени, че Ерменков е извършил престъпление по някой от двата текста, главният прокурор ще трябва да поиска снемането на имунитета на Ерменков, за да може срещу него да се образува досъдебно производство.Според прокурори следва проверката на първо време да снеме обяснения от депутата от БСП, с които да се установи кои са източниците на Ерменков. После трябва същите да бъдат разпитани от прокуратурата.Заради твърденията за създадена паника и тревога у мнозина граждани, следва да се назначи и експертиза на профила на Ерменков във \"Фейсбук\". ", "date": "2018.05.21", "title": "Цацаров разпореди проверка по сигнала на ГЕРБ срещу Ерменков"}
{"url": "http://www.cross.bg/dimitrov-zagybi-godinata-1575205.html", "text": "/КРОСС/ Григор Димитров загуби една позиция в световната ранглиста на АТР и вече е пети. Българинът бе изпреварен от полуфиналиста в Рим - Марин Чилич, който има 4950 точки. Димитров пък е с 4870.В Рим Григор отпадна още след първия си мач, след като загуби от Кей Нишикори. Следващото предизвикателство пред родения в Хасково тенисист е втория за годината турнир от Големия шлем - \"Ролан Гарос\". Той ще бъде поставен под номер 4 в схемата, тъй като Роджър Федерер заяви, че няма да играе на червени кортове през годината.Откритото първенство на Франция не е сред любимите на Димитров. Най-доброто му постижение е 3-ти кръг. До там стигна и през 2017 г., когато загуби от Пабло Кареньо Буста. Водач в схемата ще бъде Рафаел Надал, който има рекордните 10 титли от надпреварата. Испанецът отново се върна начело на световната ранглиста, а Роджър Федерер стана втори.", "date": "2018.05.21", "title": "Григор Димитров загуби позиция и вече е пети в света"}
{"url": "http://www.cross.bg/chitalishta-chitalishtata-ychastnitzi-1575204.html", "text": "/КРОСС/ Народните читалища са традиционни самоуправляващи се български културно-просветни сдружения в населените места, които изпълняват и държавни културно-просветни задачи1 . Изследването на читалищната дейност се провежда веднъж на пет години в съответствие с Националната статистическа програма и е изчерпателно, като обхваща всички читалищата на територията на Република България, регистрирани в съответствие със Закона за народните читалища (ЗНЧ). Към 31.12.2017 г. действащите читалища на територията на Република България са 3 321, от тях 663 (20.0%) са в градовете, а 2 658 (80.0%) в селата.В сравнение с 2012 г. се наблюдава увеличение на броя на читалищата с 246, или 8.0%, съответно със 76 (12.9%) в градовете и със 170 (6.9%) в селата (фиг. 1). Членовете на читалищата са 272 797, като спрямо 2012 г. броят им се увеличава с 34 593, или с 14.5% (фиг. 2).                     Най-много са действащите читалища в област Пловдив - 207, от които 157 (75.8%) са в селата и 50 (24.2%) - в градовете. Най-малко са читалищата в областите Видин и Габрово - по 77 (фиг. 3).                  За първи път в настоящото изследване беше събрана информация за компютърната осигуреност, предоставяне на достъп до интернет, наличието на действащи библиотеки, както и зали за представления:  В 3 045 читалища, или 91.7% от всички читалища, има действащи библиотеки;  1 616 читалища (48.7%) предлагат услуги за ползване на компютър с достъп до интернет за потребители;  2 544 (76.6%) читалища разполагат със зала за представления, като средно една зала разполага с 220 места за зрители. Допълнителна информация по области е представена в табл. 1 от Приложението.В съответствие с целите на читалищната дейност се сформират школи/групи/състави, чрез които се „задоволяват потребностите на гражданите, свързани с развитие и обогатяване на културния 3 живот, социалната и образователната дейност в населеното място“ 1 . През 2017 г. в читалищата се развива любителска художествена творческа дейност, както следва:В категорията „музикално и певческо творчество“ общият брой на групите е 4 607, с 49 796 участници в тях са и 37 188 изяви през годината. Най-голям е броят на съставите по фолклорно пеене - 2 778, с 30 816 участници и 22 411 изяви;  Танцовите състави са 3 178 с общ брой на участниците 56 640 и 20 807 изяви.В тази категория най-много са съставите по български народни танци - 2 386, с 44 593 участници и 16 129 изяви;  Общият брой на клубовете и кръжоците е 3 077 с 39 375 участници в тях и 13 985 изяви. Преобладават театралните клубове - 548, следвани от тези по приложни изкуства (454) и изобразително изкуство (404). Допълнителна информация е представена в табл. 2 от Приложението. За постигане на целите на читалищната дейност2 , през 2017 г. са организирани общо 37 118 културни и творчески прояви. Най-голям е броят на организираните от читалищата празненства и фестивали - 24 334, следван от честванията на бележити дати и годишнини - 21 267 (фиг. 4).                   ", "date": "2018.05.21", "title": "НСИ: Действащите читалища на територията на Република България са 3 321"}
{"url": "http://www.cross.bg/kiril-belgrad-iliyana-1575201.html", "text": "/КРОСС/ Вицепрезидентът Илияна Йотова и Никола Селакович – генерален секретар на сръбския президент, поднесоха венци пред паметника на св. св. Кирил и Методий в Белград. Тази година Сърбия ще празнува за първи път 24 като Ден на славянската писменост.                     ", "date": "2018.05.21", "title": "Илияна Йотова и Никола Селакович поднесоха венци пред паметника на св. св. Кирил и Методий в Белград"}
{"url": "http://www.cross.bg/mrezha-stulba-obshtinite-1575202.html", "text": "/КРОСС/ Продължават техническите дейности по проекта „Живот за царския орел“ (Life for Safe Grid), реализиран от „Електроразпределение Юг“ (част от EVN България) и Българското дружество за защита на птиците (БДЗП). Проектът се финансира от програма LIFE на Европейския комисия и цели да намали смъртността при Царския орел (Aquila heliaca), причинявана от токов удар или сблъсък с електропроводи в най-важните зони на мрежата „Натура 2000“.т.нар. ПАС система (система от изолирани проводници) в общините Елхово и Тополовград. Новата система замени въздушна мрежа от голи проводници. През 2018 г. предстои завършването на последните 4 км, което е сериозно предизвикателство предвид разположението на мрежата по поречието на р. Тунджа.Друга техническа дейност, изпълнявана в рамките на проекта, е обезопасяването на електрически стълбове. До края на 2017 г. на териториите на общините Сливен и Ямбол са монтирани изолации на 742 стълба. Целта на тази мярка е да се премахне опасността от загиване на птиците при контакт с тоководещи елементи от електроразпределителната мрежа. Дейността продължава и през 2018 г. с обезопасяването на над 1000 стълба на териториите на общините Елхово и Тополовград.На 21 май 2018 г. се навършват 26 години от приемането на Директива за запазване на естествените местообитания и на дивата флора и фауна, с която страните-членки на Европейския съюз (EС) се задължават да опазват около 1500 редки и застрашени вида растения и животни и около 230 вида местообитания. За целта се създава единна европейска екологична мрежа от територии със специален режим на защита, наречена “Натура 2000“. Тя включва над 27 000 защитени зони, които заемат една пета от сухоземната територия на ЕС.„Електроразпределение Юг“ ще продължи своята отговорна екологична политика, насочена към опазване на биоразнообразието и Натура 2000 зоните в България и ще продължи да прилага най-добрите налични технологии при изграждане на електроенергийните съоръжения.", "date": "2018.05.21", "title": " „Електроразпределение Юг“ продължава дейностите по европейски проект за опазване на Царския орел"}
{"url": "http://www.cross.bg/stanal-plovdiv-intzidentut-1575206.html", "text": "/КРОСС/ Военен е задържан в Пловдив, след като снощи е намушкал с нож и убил свой съсед, съобщи bTV.Задържаният е командос от Специалните сили, а наръганият е 45-годишен младши полицейски инспектор от районното управление в Карлово.По първоначална информация двамата са имали личен конфликт.Инцидентът е станал в кв. „Кючук Париж”.Задържаният е домоуправител на жилищен вход, съседите го описват като добронамерен и кротък човек. Инцидентът е станал на улицата.Целият район беше отцепен от военна полиция.", "date": "2018.05.21", "title": "Военен е арестуван в Пловдив за убийство на полицай"}
{"url": "http://www.cross.bg/deteto-sliven-zagina-1575208.html", "text": "/КРОСС/ 3-годишно дете загина в Сливен, след като падна в шахта с отпадни води. Момиченцето било оставено без надзор.В неделя родителите взели детето на гости при свои близки в края на града. Часове по-късно открили, че го няма и подали сигнал до полицията.С помощта на следови кучета детето било открито на километър от мястото, където е паднало – в пречиствателната станция до село Самуилово.По случая е образувано досъдебно производство.", "date": "2018.05.21", "title": "3-годишно дете загина в Сливен"}
{"url": "http://www.cross.bg/subitie-sedmitzata-kross-1575211.html", "text": "/КРОСС/ 47.3% от читателите на КРОСС са определили поискания от правителството рестарт на проекта за  АЕЦ за събитие на изминалата седмица.18.2% са обявили протеста на превозвачите за събитие на седмицата14.5% смятат,че събитие на седмицата е прекратяването спасителната операция за издирването на Боян Петров 10.9% са избрали за събитие на седмицата историческата среща в София ЕС - Западни Балкани9.1% са гласували за Кралската сватба на принц Хари и Меган за събитие на седмицата                           Включете се в новата ни анкета: Могат ли институциите да прикрият опасни за обществото инциденти?", "date": "2018.05.21", "title": "47.3% от читателите на КРОСС смятат, че рестарта на проект за АЕЦ е събитие на седмицата"}
{"url": "http://www.cross.bg/radev-rysiya-proekta-1575212.html", "text": "/КРОСС/ Русия винаги е била стратегически партньор в енергетиката като доставчик на природен газ, нефт и ядрено гориво, като участник в поддръжката и модернизацията на енергийни съоръжения и мощности в България. Това каза президентът Румен Радев в началото на срещата си с руския премиер Дмитрий Медведев в Дома за приеми на правителството на Руската федерация в Москва.По негови думи сигурността на енергийните доставки е изключително важна и за България, и за ЕС.\"Затова се надявам и нашите правителства да преразгледат възможността за пряка доставка на газ от Русия през Черно море, каза Радев. В течение сте, че имаме възобновяване на проекта за АЕЦ \"Белене\" като тема за дискусии и решения в българското правителство и в парламента, ще бъдете запознати с хода на тези дейности, понеже това съживяване на проекта предполага и руско участие\", добави Румен Радев.\"Нашите две държави имат едно огромно предимство - че нашите отношения не се базират само и единствено на икономически интерес. Свързани са с дълбоки исторически, духовни и културни връзки. Русия винаги е била важен търговско-икономически партньор. Стокообмен от 3,6 млрд. евро за изминалата година е добро число, но е далеч от предишните ни резултати и от нашите възможности\", отбеляза президентът Румен Радев. ", "date": "2018.05.21", "title": "Радев в Русия: Съживяването на проекта за АЕЦ „Белене“ предполага руско участие"}
{"url": "http://www.cross.bg/megan-byket-beshe-1575192.html", "text": "/КРОСС/ Сватбеният букет на Меган Маркъл беше поставен на Паметника на незнайния воин в Лондон, съгласно вековна кралска традиция.Меган носеше букета по пътя си към олтара в храма „Сейнт Джордж”,  където се венча за британския принц Хари в събота.Традиция за букета е поставена от кралица Елизабет, майката на сегашната кралица. През 1923 г. година тя полага сватбения си букет върху мемориала в памет на своя брат Фъргюс, убит в Първата световна война.Букетът на Меган, изработен от дизайнерката Филипа Крадък, беше съставен от свежи цветя, сред които незабравки, момини сълзи, мирта и жасмин.", "date": "2018.05.21", "title": "Сватбеният букет на Меган Маркъл бе поставен на войнишки паметник"}
{"url": "http://www.cross.bg/transport-metroto-vsichki-1575191.html", "text": "/КРОСС/ Спаси София съвместо с Метрополитен представи новите карти на Софийското метро, които вече се поставят на метростанциите. От организацията разказват какви са нововъведенията и промените от последната версия на картите, които разработиха заедно с „Метрополитен“ ЕАД за откриването на метростанция Витоша през 2016г. „Градовете, в които се мисли за удобството на пътниците, притежават визуален стандарт, определящ принципите, според които пътниците ще бъдат информирани.                    Целта е не просто да се посочи посоката на движение на влаковете в метрото, но и да се улесни целия процес на придвижване в и около метростанциите.“, заявяват от организацията.Всички нови карти съдържат шест функционални компонента: карта на градския транспорт, туристическа карта, карта на района около метростанцията, схема на метрото, описание на спирките на наземния транспорт около метростанцията и разписание на метрото.                    Изключение са най-големите и натоварени метростанции – Сердика, НДК, Софийския университет и Централна жп гара, където е добавен и седми елемент: 3D схема на метростанцията и подлезите. “Картата на градския транспорт показва цялостната му мрежа, като отбелязва различните видове транспорт в София. За нас беше важно да използваме традиционните и отдавна наложени цветове – червено за автобусите, тъмнозелено за излетните линии, оранжево за трамваите, светлосиньо за тролейбусите”, казват още от организацията.Картата на района, присъстваща на новите карти, съдържа много повече информация и в по-голям обхват от предходните версии и вече позволява на пътниците да се ориентират за всички обекти, намиращи се в петминутна пешеходна достъпност: учебни и здравни заведения, културни и административни институции, туристически забележителности и др. Също така всички карти на района показват местоположението на спирките на градския транспорт около метростанциите, отбелязани с жълто-зелени латински букви. С цел опростена навигация, има и изнесена таблица с информация за всички линии на наземния транспорт, които спират на тях.                   „Наш основен приоритет беше пътниците да не се объркват и затова избрахме изходите да се отбелязват с номер в квадрат, докато спирките на градския транспорт с буква в кръг.“, обясни Гергин Борисов и добави, че номерирането и наименуването на всички изходи на метростанциите е важна стъпка към подобряване ориентацията на пътниците. „Чакат ви пред изхода в посока обратна на движението на влака, после вляво, вдясно и след стълбите пак вдясно. Или – пред изход 4. Кое е по-лесно?“                     На новите карти е разположена и туристическа информация с всички забележителности в центъра на града - музеи, галерии и храмове, както и опростена схема на метрото, показваща всички интермодални връзки, които то прави – с жп гари, с автогари, Летище София и буферните паркинги.                           От организацията заявяват, че са убедени, че София и жителите ѝ заслужават ориентацията им в метрото да е сравнима с най-добрите световни примери.", "date": "2018.05.21", "title": "Нови табели в метрото. Какво трябва да знаем?"}
{"url": "http://www.cross.bg/sekyndi-samo-bateriya-1575194.html", "text": "/КРОСС/ Американски учени от Корнелския университет са разработили иновационна нанобатерия, която ще зарежда смартфона ни само за 5 секунди, пише в.\"Дейли мейл\".Учените са конструирали по различен начин стандартната батерия, която обикновено има анод и катод, разположени от двете страни на непроводим материал. При иновационната нанобатерия, тя размесва аноди и катоди в триизмерна спирална конструкция.Това представлява революционен строеж на акумулаторна батерия. Тя елиминира всички възможни загуби от излишни обеми в архитектурата си. Като се скъсява максимално разстоянието между полюсите на нанониво, се получава много по-голям капацитет.Така може да се получи достъп до енергията на батерията за много по-кратко време, в сравнение с конвенционалните литиево-йонни видове.С новия компонент само няколко секунди, след като включим зарядното в мрежата, нашият смартфон ще бъде зареден и готов за ползване.Малките въглеродни пластинки, които съдържат хиляди пори и изграждат анода, са с дебелина едва 40 нанометра.", "date": "2018.05.21", "title": "В бъдеще смартфонът ще се зарежда само за 5 секунди "}
{"url": "http://www.cross.bg/te-ppez-godina-1575193.html", "text": "/КРОСС/ Kocмичecĸият тeлecĸoп ТЕЅЅ, извeдeн в opбитa пpeз мeceц aпpил тaзи гoдинa, изпpaти нa Зeмятa пъpвaтa cи тecтoвa cнимĸa, нaпpaвeнa c eднa oт нeгoвитe чeтиpи ĸaмepи, предава Kaldata.ТЕЅЅ ce cчитa зa чacтичнa зaмянa нa тeлecĸoпa Keплep, нa ĸoйтo мy ocтaнaxa няĸoлĸo мeceцa paбoтa, пoнeжe cвъpши гopивoтo зa мaнeвpиpaнe. ТЕЅЅ щe пpoмeня зoнaтa cи нa нaблюдeниe нa вceĸи 27 дни. А cлeд двe гoдини c пoмoщтa нa нeгoвитe cнимĸи щe мoжe дa ce нaпpaви ĸapтa, пoĸpивaщa 85% oт нeбecнaтa cфepa.Πъpвaтa cнимĸa нa ТЕЅЅ e нaпpaвeнa c eĸcпoнaция oт двe ceĸyнди, ĸaтo тeлecĸoпът e нacoчeн ĸъм cъзвeздиeтo Цeнтaвъp. B гopнaтa дянa чacт нa фoтoгpaфиятa ce виждa ĸpaят нa мъглявинaтa \"Bъглищeн чyвaл\". A дoлy лeĸo влявo cъвceм oтчeтливo ce виждa яpĸaтa звeздa Xaдap - eдинaдeceтaтa пo яpĸocт звeздa нa нoщнoтo нeбe. NАЅА пoдчepтa, чe тoвa e тecтoвa cнимĸa. Πъpвoтo виcoĸoĸaчecтвeнo изoбpaжeниe oт ТЕЅЅ щe бъдe пyблиĸyвaнo пpeз мeceц юни тaзи гoдинa.Cлeд ĸaтo ТЕЅЅ oтĸpиe ĸaндидaтитe зa eĸзoплaнeти, тe щe ce изyчaвaт c пoмoщтa нa нaзeмнитe тeлecĸoпи и изcлeдвaт oт ĸocмичecĸия тeлecĸoп Джeймc Уeб, ĸoйтo тpябвa дa зaмeни Xъбъл. Джeймc Уeб тpябвa дa бъдe извeдeн в opбитa пpeз пpoлeттa нa 2020 гoдинa.", "date": "2018.05.21", "title": "Телескопът TESS за търсене на екзопланети изпрати първата си снимка "}
{"url": "http://www.cross.bg/hora-roditel-suglasie-1575190.html", "text": "/КРОСС/ Да не се иска съгласието на родител, за да се изследват младежи над 16-годишна възраст за ХИВ и бременност - това предвижда наредба на Министерството на здравеопазването, обявена за обществено обсъждане, предаде bTV.Целта на промяната е да се създадат по-добри условия за здравно консултиране, профилактични прегледи и изследвания на младите хора.Предлага се за навършилите 16 години да не се иска съгласие на родител и при профилактично изследване на кръв и урина.Младежите не винаги са склонни да споделят с родителите си проблеми, свързани със секса, пушенето, пиенето на алкохол. Така изискването родител да даде съгласие, за да се тества младежът за ХИВ например, може да ограничи достъпа му до здравната услуга, пише в мотивите си Министерството.Статистиката е изключително тревожна:- 35% от новите случаи на ХИВ са при хора от 15 до 29 години;- България е на 4-то място сред европейските страни с най-високо разпространение на тютюнопушене в юношеска възраст;- 30 на сто от учениците на 16-годишна възраст поне веднъж са опитвали някакъв наркотик.36% от младите хора не са използвали презерватив при първия си полов акт; броят на абортите във възрастта 15-19 години е висок; всеки шести на 16 години е пил поне 20 пъти алкохол през последната година.В проектопромените е записано, че те не изискват планирането на допълнителни средства. А това, според неправителствения сектор, поставя под въпрос постигането на целите.\"Тази наредба ще бъде една хубава инициатива на хартия, а за самите млади хора няма да носи никаква полза\", смята Елена Биринджиева от сдружение \"Здраве без граници\".За тази година Здравното министерство все още не е сключило договори с неправителствени организации за дейности по превенция на сексуално преносими инфекции. Така за работата им към момента държавно финансиране няма.", "date": "2018.05.21", "title": "16-годишните без съгласие на родител при тестове за бременност и ХИВ"}
{"url": "http://www.cross.bg/kitaii-vashington-mnychin-1575195.html", "text": "/КРОСС/ Търговската война на САЩ с Китай се отлага временно, след като двете най-големите икономики в света се съгласиха да отслабят заплахите за налагане на митнически тарифи, докато работят по едно по-широко търговско споразумение, заяви в неделя американският финансов министър Стивън Мнучин, съобщава Ройтерс.Стивън Мунчин и икономическият топ съветник на президента на САЩ - Лари Къдлоу, заявиха, че споразумението, постигнато между китайските и американските преговарящи в събота, е създало рамка за справяне с търговския дисбаланс в бъдеще.\"Ние преустановяваме търговската война. Към момента се съгласихме да спрем въвеждането на мита, докато се опитваме да осъществим договорената търговска рамка\", заяви Мнучин в телевизионно интервю за \"Fox News Sunday\".В събота Пекин и Вашингтон обявиха, че ще продължат да разговарят за мерки, съгласно които Китай ще внася повече енергийни и селскостопански стоки от САЩ, за да намали американския годишен търговски дефицит на стоки и услуги спрямо Китай, който е в размер на 335 млрд. долара.По време на първоначалния кръг от преговорите в Пекин по-рано този месец, Вашингтон поиска Китай да намали търговския си излишък с 200 млрд. долара. Трябва обаче да се има предвид, че в съвместното изявление от тази събота, което беше факт след втория кръг на преговорите във Вашингтон не бяха цитирани никакви по-конкретни цифри.Няколко часа по-късно след коментарите на Мнучин търговският представител на САЩ Робърт Лайтхазър направи изявление, което сякаш противоречи на това на финансовия министър. \"Вашингтон все пак може да прибегне до въвеждането на тарифи, както и до други инструменти, включително инвестиционни ограничения и експортни регулации, освен ако Китай не направи \"реална структурна промяна\" на своята икономика\", заяви той, съобщи \"Уолстрийт джърнъл\".Противоречивите изявления на администрацията на Белия дом са подчертават различията между търговските и икономически съветници на президента Доналд Тръмп по отношение на стратегията за преговори с Китай и относно начините за представяне на тази стратегия на обществеността.", "date": "2018.05.21", "title": "Стивън Мнучин: Търговската война между САЩ и Китай се преустановява временно"}
{"url": "http://www.cross.bg/kelsing-mikrochipove-vreme-1575196.html", "text": "/КРОСС/ Хиляди шведи си имплантират микрочипове, с които заменят своите документи за самоличност, електронни ключове и дори абонаментни карти за градския транспорт, предава „Бизнес Инсайдър‘, цитирайки „Франс Прес“.28-годишната Улрика Келсинг  е една от повече от 3000 шведи, които в последните три години са си имплантирали микрочипове с големината на оризово зърно, освобождаващи ги от нуждата да носят със себе си купчина от идентификационни документи.Келсинг използва своя микрочип като заместител на абонаментната си карта за фитнес и на пропуска за сградата, в която работи. Когато пристига на работното си място, Келсинг просто размахва ръка в близост да малка кутия на входа и набира код, които отваря вратите за офиса.Миналата година шведските държавни железници SJ започнаха да сканират ръцете на пътници с биометрични чипове, които съдържат информация за техните резервации за пътуване.Процедурата по имплантиране на чипа е подобна на тази при поставянето на пиърсинг, като първо се нанася дезинфектант на горната страна на китката в сектора между палеца и показалеца, след което чипът се инжектира със спринцовка. Келсинг каза пред Франс прес, че по време на процедурата е почувствала само леко щипане.Въпреки това, шведският микробиолог Бен Либертън предупреждава, че имплантирането на подобни чипове крие риск от инфекции и негативни реакции на имунната система.Шведите от дълго време са известни със своята склонност да споделят лесно личните си данни, като данъчните власти на страната разполагат с архив на заплатите на всички граждани, до които може да получи достъп всеки, който поиска.", "date": "2018.05.21", "title": "Шведите си имплантират микрочипове, заменят личните карти"}
{"url": "http://www.cross.bg/izchezna-mashinata-samolet-1575197.html", "text": "Самолет изчезна мистериозно в северния американския щат Върмонт, предаде NEWS 10 ABC.Властите в град Бенингтън съобщиха за засичане на летателен апарат без опознавателни знаци във въздушното пространство. По-късно обаче машината изчезна от радарите.Засега е известно само, че властите обявиха началото на операция за издирване на машината.", "date": "2018.05.21", "title": "Самолет изчезна мистериозно в САЩ"}
{"url": "http://www.cross.bg/pytin-evropa-vladimir-1575198.html", "text": "/КРОСС/  Президентът на Русия Владимир Путин заяви на срещата си с канцлера на Германия Ангела Меркел, че ще застане срещу всякакви опити на президента на САЩ Доналд Тръмп да блокира руско-германския проект за газов тръбопровод, пише The Moscow Times, цитиран от Фокус.Берлин и Москва са в конфликт откакто Русия анексира Кримския полуостров преди четири години, но споделят общ интерес в проекта за тръбопровода Северен поток 2, който ще позволи на Русия да изнася повече природен газ към Северна Европа.Официален представител на правителството на САЩ заяви през тази седмица, че Вашингтон има своите опасения относно проекта и компаниите свързани с руски тръбопроводни проекти бяха поставени пред по-голям риск да бъдат ударени от американски санкции.„Доналд не е само президентът на САЩ, той е също добър и труден търговец“, заяви Путин на пресконференция заедно с Ангела Меркел.„Той подпомага интересите на своите бизнеси, за да подсигури продажбата на втечнен природен газ на европейския пазар“, допълни руският президент.„Разбирам американския президент. Той защитава интересите на своите бизнеси, той иска да прокара своя продукт на европейския пазар. Но от нас зависи как ще изградим отношенията с нашите партньори. Зависи и от нашите партньори в Европа. Вярваме, че тръбопроводът е ползотворен за нас и ще се борим за него“, завърши Путин.Ангела Меркел също намекна за напрежение между Берлин и администрацията на Доналд Тръмп.„Северен поток 2 е важен за Владимир Путин най-вече като символ на независимостта на Германия от САЩ“, коментира политическият анализатор Владимир Фролов пред The Moscow Times.„Предизвикателството пред Путин ще бъде как да използва разрива между Европа и разрушителните политики на Тръмп в САЩ, за да извлече значими отстъпки от Европа в замяна на предоставянето на солидарност в спасяването на ядреното споразумение с Иран и подриването на американските санкции“, допълни Фролов.", "date": "2018.05.21", "title": "Владимир Путин търси обща кауза с Ангела Меркел срещу Доналд Тръмп"}
{"url": "http://www.cross.bg/kabile-vina-kaberne-1575199.html", "text": "/КРОСС/ “Вила Ямбол” спечели два медала на конкурса London Experts in Wine Awards. Единият е сребърен за виното им Kabile от сорта Сира, а другият бронзов за Kabile Мавруд и Каберне Совиньон. Конкурсът се провежда за втора поредна година под патронажа на Княз Кирил Сакскобургготски в Лондон.Състезанието е само за български вина – тази година са участвали общо 46. Оценяващата комисия се състои от висшия ешелон в сферата на вината – и тримата членове са Masters of Wines. Класирането на вината е по 100 точкова система. Купажът Kabile Мавруд и Каберне миналата година грабна златно отличие в конкурса London Experts in Wine Awards. Интересен факт е, че изба „Вила Ямбол“ постига 100% успеваемост от участието си в конкурса. Миналата година с едно изпратено вино спечели медал, а тази с две проби – две отличия. Като цяло оценката на експертите за българското вино е много добра. Определено се отчита интерес към местни сортове, блендове и вина, направени в по-съвременен стил – а именно с повече плодовост, коментираха още организаторите на London Experts in Wine Awards. Това се търси и на световния пазар – вина с повече изява на сортовия характер и плодовост, за сметка на тези с дълго отлежаване в дъбови бъчви. Това е поредното международно признание за винената серия Kabile, кръстена на античния тракийски град Кабиле, който се намира до Ямбол.                    „Вила Ямбол“ е сред лидерите на пазара по производство на вина и е смятана за една от най-старите изби в Южна България. Припомняме, че на последния конкурс Vinalies Internationales в Париж, винарната донесе най-много медали за страната ни - 5 отличия, в това число единственото злато. Големият приз отиде при тероарното вино от микрорайона Болярово от сорта Каберне Совиньон 2015 г., който предстои избата да пусне на пазара. Сребърни медали от Париж получиха Kabile Резерва Каберне Совиньон 2014, Kabile розе от Сира 2017, Kabile Мерло и Каберне Совиньон и ракия от сорта Мускат без отлежаване в бъчви. Компанията управлява близо 10000 дка лозови масиви. Вината на „Вила Ямбол“ могат да се опитат на предстоящия Балкански винен конкурс и фестивал (BIWC) на 19-ти и 20-и май в столицата.  ", "date": "2018.05.21", "title": "„Вила Ямбол“ с два медала от конкурс в Лондон"}
{"url": "http://www.cross.bg/kaloyanovo-meditzi-speshniya-1575179.html", "text": "/КРОСС/ Младежът, който миналия юни нападна медици и потроши кабинета на Спешния център в Калояново, се изправя пред Пловдивския районен съд, съобщава bTV.Скандалният случай е от 20 юни 2017 г. Тогава 18-годишен жител на ромската махала в Калояново счупи прозореца и металната рамка на Спешния медицински център, отправи заплахи и нанесе  материални щети върху автомобила на медицинска сестра, докато тя и колегите й обработвали рана на негов близък след пиянски запой.Ако бъде доказана вината му, заплашва го затвор до две години.", "date": "2018.05.21", "title": "Пред съда днес се явява младежът, нападнал медици в Калояново"}
{"url": "http://www.cross.bg/radev-ryskiya-rymen-1575178.html", "text": "/КРОСС/ Президентът Румен Радев ще разговаря днес с руския премиер Дмитрий Медведев, като се очаква в разговорите да бъдат засегнати енергийни теми и двустранните ни отношения.Това е част от започващото двудневно посещение на държавния ни глава. За утре, 22 май, е насрочена среща на Радев с руския му колега Владимир Путин. Тя ще се проведе в Сочи.В навечерието на 24 май президентът Радев ще се срещне с български и руски дейци на културата.Той ще посети и оперната постановка \"Зигфрид\" на Рихард Вагнер в изпълнение на Софийската опера и балет в болшой театър.", "date": "2018.05.21", "title": "Румен Радев ще обсъжда с Дмитрий Медведев енергийни теми"}
{"url": "http://www.cross.bg/ychilishteto-detzata-antonov-1575180.html", "text": "/КРОСС/ Допълнителни мерки за безопасност взе ръководството на столичното 17 СУ „Дамян Груев”, след като в края на миналата седмица доставчик на храна беше арестуван по подозрение, че е блудствал с две момичета от I клас.33-годишният Валентин Асенов остава за постоянно в ареста, след като родители се оплакаха, че е завлякъл децата им в тоалетната и е извършвал непристойни действия с тях там. Близките на мъжа и адвокатът му твърдят, че става дума за недоразумение, а след ареста той е бил обект на физически тормоз от полицаите, съобщава bTV.Директорът на училището Антоан Антонов благодари на децата и семействата им, като посочи, че без техния сигнал трудно е щяло да се стигне до толкова бърз арест. По думите му с момичетата работи педагогическият съветник на 17 СУ, а по-късно ще се включат и мобилните групи на МОН.Антонов обясни какви мерки ще бъдат взети след изключително неприятния инцидент. Доставчиците ще бъдат вкарани в регистър с поименни данни и ще се проверяват при влизане. Няма да имат достъп до децата, а само до сервизни помещения. Обмисля се и назначаване на вътрешен портиер, който да е към училището, а не към охранителната фирма.", "date": "2018.05.21", "title": "Затягат мерките за сигурност в училището, където мъж нападна деца"}
{"url": "http://www.cross.bg/kachestvoto-sofiya-vodata-1575184.html", "text": "/КРОСС/ При замервания на над 500 показателя в 78 точки през последните 3 дни никъде няма засечени отклонения в качеството  Това посочи в студиото на „Тази сутрин” по bTV, директорът „Експлоатация и поддръжка” в „Софийска вода” Станислав Станоев.„Получихме множество обаждания от притеснени клиенти от всички райони на София”, призна Станоев. Той обаче подчерта, че качеството на водата се следи непрекъснато, а ключовата инфраструктура като язовирите Искър и Бели Искър, пречиствателните станции и резервоарите са строго охранявани от полицията.„Хвърля се сянка върху един продукт, който се използва от всички. За разлика от други показатели като въздуха, водата в София е перфектна, една от най-добрите в европейските столици”, подчерта главният държавен здравен инспектор д-р Ангел Кунчев. По думите му контролът е „жесток” на всеки етап и се прави както от фирмата, така и от здравните власти.„При качеството на софийската вода да пуснеш такъв слух от човешка гледна точка е отвратително деяние”, категоричен беше той.", "date": "2018.05.21", "title": "Слухът за отровената вода в София – „отвратително деяние”"}
{"url": "http://www.cross.bg/pozhar-gori-na-stolichniya-bylevard-dondykov-1575185.html", "text": "/КРОСС/ Пожар е станал в магазин тази сутрин на столичния булевард \"Дондуков\".                       Заради пожара се е образувало леко задръстване. На място са изпратени две пожарни, които да потушат пламъците, съобщава сайта bezdelnik.live..Към момента няма информация за пострадали хора.  ", "date": "2018.05.21", "title": "Пожар гори на столичния булевард \"Дондуков\""}
{"url": "http://www.cross.bg/angelakova-hristina-godina-1575186.html", "text": "/КРОСС/ На 73-годишна възраст почина оперната прима Христина Ангелакова, съобщиха от семейството й.Световноизвестният мецосопран е издъхнала след усложнения вследствие на ортопедична операцияХристина Ангелакова е родена в град Исперих на 29 октомври 1944 година. Завършва средното си образование в Шумен, след което се премества в София и се записва в Националната музикална академия „Панчо Владигеров“ в класа на професор Сима Иванова.След завършването си Ангелакова заминава за Италия, където записва специализация в академията „Санта Чечилия“ в Рим. По-късно подписва тригодишен договор с операта La Scala, където са и първите й публични изяви.През 1973 година получава голямата награда на конкурса за оперни артисти в италианския град Тревизо. 2 години по-късно е първа в надпревара в Остенде, Белгия.След редица награди в престижни световни конкурси, Христина Ангелакова е поканена да се завърне в България и да пее Софийската народна опера. Завръща се у нас и пее на най-престижната оперна сцена в страната цели 23 години, но паралелно не спира да гастролира по света.В периода 2001-2004 година е директор на Софийската опера. От 1985 г. преподава оперно пеене в Националната музикална академия.", "date": "2018.05.21", "title": "Почина оперната прима Христина Ангелакова"}
{"url": "http://www.cross.bg/madyro-izbori-venetzyela-1575182.html", "text": "/КРОСС/ Досегашният президент на Венецуела Николас Мадуро е победител на президентските избори, съобщи \"Ройтерс\".По официални данни Мадуро получава 5,8 милиона гласа, а главният му съперник Енри Фалкон - 1,8 милиона. Избирателната активност е достигнала 46,1 процента.Мадуро извоюва лесна победа на оспорваните избори, въпреки че и двамата му основни съперници ги обявиха за нелегитимни заради множество нередности.\"Ние не признаваме този изборен процес, за нас избори нямаше. Във Венецуела трябва да бъдат организирани нови избори\", каза Фалкон пред журналисти и обвини правителството, че е оказало натиск над избирателите. Опозицията призова за бойкот на изборите, тъй като нейният кандидат и предишен опонент на Мадуро не бе допуснат за участие. САЩ също обявиха ,че няма да приемат изборите за легитимни. Към това се присъединиха и няколко латиноамерикански държави.При управлението на Мадуро Венецуела изпадна в жестока финансова криза. Националната валута се обезцени с 1400%, икономиката се сви с 27%. Страната е напусната от 1.5 милиона души, а дълговете й са 13 пъти повече от валутните резерви.След обявяването на резултата привържениците на Мадуро ликуваха и танцуваха латино танци около президентския дворец Мирафлорес в центъра на Каракас. Новоизбраният президент обеща \"икономическа революция\", която светът не е виждал в следващите 6 години от управлението си.", "date": "2018.05.21", "title": "Мадуро спечели изборите във Венецуела и си осигури нов 6-годишен мандат"}
{"url": "http://www.cross.bg/imeto-makedoniya-spor-1575188.html", "text": "/КРОСС/ В момента сме свидетели на спор за влияние, а не спор за името на Македония. Това обяви в предаването „Тази сутрин” журналистът  относно противоречивите новини от последните дни за консенсус между Скопие и Атина за името на Република Македония.България няма проблем с името на Македония и въобще няма отворени въпроси след подписването на договора за добросъседство преди година, каза журналистът.Според него има интереси и опити за дестабилизация на региона чрез спора за името на Македония, от който зависи дали държавата ще бъде приета в Европейския съюз и НАТО.Отказа на Българската православна църква да участват в съвместно честване с македонската църква на 1000 години от създаването на Охридската архиепископия той коментира като атака срещу усилията на българската държава от последните 12 месеца.За някои хора македонският въпрос е бизнес, обяви още Любчо Нешков.", "date": "2018.05.21", "title": "Любчо Нешков: Вече има спор за влияние, а не спор за името на Македония"}
{"url": "http://www.cross.bg/ryski-bulgariya-radev-1575189.html", "text": "/КРОСС/ България се нуждае от преки доставки на руски газ през Черно море. Може да наречем това \"Български поток\", заявява президентът Румен Радев в интервю за руския в. \"Комерсант\", публикувано днес и цитирано от ТАСС.Радев изтъква, че такъв път за доставка на гориво ще отговаря на нуждите за енергийна сигурност и ефективност не само за България, но и на целия Европейски съюз.Президентът посочва, че такъв подход се диктува от здравия разум. \"Както за Русия, така и за България логичен избор за разширяване на доставките на руски природен газ в Европа е път през българска територия. Затова е в наш общ интерес да получим пряко руски газ на черноморското крайбрежие на България\", посочва българският държавен глава.", "date": "2018.05.21", "title": "Румен Радев поиска газопровод „Български поток“ "}
{"url": "http://www.cross.bg/iniesta-kraka-pobedno-1575187.html", "text": "/КРОСС/ Любимецът не само на Барселона, но и на цяла Испания Андрес Иниеста сложи край на блестящата си кариера в каталунския гранд, но не и изобщо на състезателния си път във футбола.Дон Андрес се сбогува победно с отбора на своето сърце, аплодиран от 84 168 зрители на „Камп Ноу“.Шампионът Барса победи с 1:0 гостуващия Реал Сосиедад в мач от последния кръг на испанското първенство и набра 93 точки, изпреварвайки Атлетико М с 14 точки и Реал М със 17 в крайното класиране.Иниеста престоя на терена до 80-ата минута, когато бе изпроводен на крака от многолюдните трибуни. Още един футболист сложи точка, само че на състезателната си кариера – Чаби Прието спря с футбола на 34 години, а и него каталунският стадион изпрати на крака в 88-ата минута.Иначе в мача без значение имаше доста положения, но само едно бе превърнато в гол, при това какъв, от Филипе Коутиньо. В 57-ата минута с техничен удар от средна дистанция той първо намери страничния стълб, а сетне и мрежата на Сосиедад.Лео Меси бе резерва в този мач, но замени малко след гола му именно Коутиньо, за да поиграе и той последни минути редом с големия си партньор Андрес Иниеста.Иниеста не вкара гол при раздялата си с Барса, каталунците не успаха да стигнат до 100 гола в шампионата /вкараха 99/, но Барселона приключи победно последния си мач за сезона. \r\n", "date": "2018.05.21", "title": "84 000 на крака: Големият Иниеста се сбогува победно с Барса"}
{"url": "http://www.cross.bg/rodeni-na-maii-1575173.html", "text": "/КРОСС/ Весела Кюлева, бизнесдамаВечеслав Тунев, журналист, бивш генерален директор на БНРГалена, фолкпевицаПроф. Кирил Топалов, посланик във Ватикана, писател и преводачПроф. Павел Герджиков, оперен певец, режисьор и педагогДоц. д-р Цветозар Томов, социолог, говорител и член на ЦИК ", "date": "2018.05.21", "title": "Родени на 21 май"}
{"url": "http://www.cross.bg/chasa-sofiya-provede-1575171.html", "text": "/КРОСС/ София.От 05.10 часа в зала 5 на Министерството на образованието и науката ще бъде генериран изпитният вариант за зрелостния изпит по български език и литература за XII клас. Държавният зрелостен изпит по български език и литература започва в 8.00 часа. Авторът и произведението за 41 въпрос ще бъдат обявени по Българското национално радио в 12.00 часа. От 8.50 часа ще бъде изтеглен изпитня вариант за изпита след VII клас за националното външно оценяване. Изпитът за седмокласниците започва в 10.00 часа. След 16.00 часа на сайта на министерството ще бъдат публикувани изпитните варианти и ключ с верните отговори и за двата изпита.*** София. От 09.00 часа министър Лиляна Павлова ще открие Деня на отворените врати в НДК.*** София. От 11.00 часа в Балната зала на Национална галерия „Двореца“ министърът на културата Боил Банов ще връчи годишните награди на Министерството по случай 24 май – Деня на българската просвета и култура и на славянската писменост.*** София. От 09.00 часа 5 състав на Специализираният наказателен съд ще заседава по делото срещу Калоян Пр., Любомир С. и Михаил Д. и др., обвинени в образуване и ръководене на организирана престъпна група. *** София. От 09.30 часа 3-ти състав на Специализирания наказателен съд ще заседава по делото срещу Мирослав Ц. и Ивалин Й., на които са повдигнати обвинения за организиране и ръководене на престъпна група.*** София. От 09.30 часа 4-ти състав на Специализирания наказателен съд ще заседава по делото срещу Христо А., на когото е повдигнато обвинение за безстопанственост в особено големи размери.*** София. От 10.00 часа в Национална спортна академия „Васил Левски“ (НСА) ще бъде официално открита Международната научна конференция „Спорт и сигурност“.*** София. От 10.00 часа 15-и състав на Специализирания наказателен съд ще заседава по делото срещу Иван Р., Димитър К. и Георги Г., на които са повдигнати обвинения за организиране и ръководене на престъпна група.*** София. От 10.00 часа 13-и състав на Специализирания наказателен съд ще заседава по делото срещу Радослав К., Генчо П. и Венцислав П., на които са повдигнати обвинения за организиране и ръководене на престъпна група.*** София. От 10.00 часа 8-и състав на Специализирания наказателен съд ще заседава по делото срещу Ангел Д., Деян С. и др., на които са повдигнати обвинения за организиране и ръководене на престъпна група.*** София. От 10.00 часа 12-и състав на Специализирания наказателен съд ще заседава по делото срещу Владимир Т. Тодор С. и др., на които са повдигнати обвинения за организиране и ръководене на престъпна група.*** София. От 11.00 часа в сградата на Направление „Архитектура и градоустройство“ (ул. „Сердика“ №5)арх. Здравко Здравков ще представи отчет за свършеното от него през двете години, откакто встъпи в длъжност като главен архитект на Столична община.*** София. От 11.00 часа в Националния пресклуб на БТА ще се състои пресконференция във връзка с предстоящия 115-ти Фестивал на розата и провеждащият се за първи път в България Международен конкурс за съвременно лютиерство за цигулка, виола, виолончело и китара. В пресконференцията ще вземат участие представител на Министерството на културата, кметът на Община Казанлък Галина Стоянова и казанлъшкият лютиер от международна величина Едрьо Едрев. *** София. От 11.00 часа в зала А на  Българската търговско-промишлена палата Съветът по иновации при БТПП ще връчи наградите на победителите в Петия конкурс за най-добъриновативен проект и най-успешно иновативно предприятие, внедрило в дейността си нов иновативен продукт през 2017 г.*** София. От 11.00 часа в Пресклуб „България“ на Национален стадион „Васил Левски“ ще се проведе пресконференция във връзка с предстоящия футболен спектакъл „75 години Георги Аспарухов-Гунди“.*** София. От 12.00 часа в Националния пресклуб на БТА ще се проведе пресконференция на тема „Имуно-онкологията в лечението на злокачествени заболявания”.*** София. От 12.00 часа в Пресклуб „България“ на на Националния стадион „Васил Левски“ ще се проведе пресконференция на БФ Модерен петобой и Столична община във връзка с предстоящия от 23 до 27 май Турнир за Световната купа за мъже и жени.*** София. От 13.00 часа в зала „Сердика“ на София Хотел Балкан ще се състои церемонията по връчването на наградите  „ФУТБОЛИСТ НА ФУТБОЛИСТИТЕ - СЕЗОН 2017/2018“ на Асоциация на българските футболисти. *** София. От 13.30 часа 9-и състав на Специализирания наказателен съд ще заседава по делото срещу ДЕян М., Мирослав М. и др., на които са повдигнати обвинения за организиране и ръководене на престъпна група. *** София. От 13.30 часа 11-и състав на Специализирания наказателен съд ще заседава по делото срещу Андрей З, Костадин Г. и др. на които са повдигнати обвинения за организиране и ръководене на престъпна група.*** София. От 14.00 часа 16-и състав на Специализирания наказателен съд ще заседава по делото срещу Милко М., Росен Д. и др. на които са повдигнати обвинения за организиране и ръководене на престъпна група.*** София. От 15.00 часа в Министерство на транспорта, информационните технологии и съобщенията ще се проведе кръгла маса, в рамките на която ще бъде обсъден проекта на Закона за пътните превозни средства и в частност Глава пета от него – „Ремонт и техническо обслужване на пътните превозни средства“.*** София. От 15.00 часа в Аулата на Софийския университет ще се проведе публична лекция за целите на устойчивото развитие на икономиста Майкъл Грийн, изпълнителен директор на Настоятелството за социално развитие.*** София. Студенти от магистърска програма „Стайлинг“ на Нов български университет ще представят дипломна изложба „Style Forecast“ в парк „Кристал“.*** София. От 15.30 часа 19-и състав на Софийски градски съд ще заседава по делото, заведено от премиера Бойко Борисов срещу лидера на БСП Корнелия Нинова.*** София. От 16.00 до 18.00 часа народният представител от „БСП за България“ Стоян Мирчев и общинският съветник в Столичния общински съвет Альоша Даков ще се срещнат с граждани в приемната на БСП в ж.к. “Дианабад” бл. 17 (срещу магазин „BMB“).*** София. От 16.30 часа в зала „Киев“ на Парк-хотел „Москва“ ще се проведе  международна конференция на тема „Честно за социалния диалог на Балканите“. Събитието е организирано от Конфедерацията на труда „Подкрепа” и Национална Федерация „Земеделие и горско стопанство“, съвместно с Фондация „Фридрих Еберт“. Двудневната конференция ще бъде открита от президента на КТ „Подкрепа“ Димитър Манолов. Своите приветствия ще поднесат Моника Панайотова – заместник-министър за българското председателство и Харалд Виденхофер – генерален секретар на EFFAT /Европейската Федерация на работещите в земеделието, храните, туризма и тютюните/. *** София. От 18.00 часа в Столична библиотека ще се проведе церемонията по награждаване  на участниците в конкурс по изобразително изкуство, литература и кино на тема „Магията на Созопол и Музите“.*** София. От 18.30 часа в Гьоте-институт България ще се проведе дискусия на тема „Преводът на Библията като революционен акт: Мартин Лутер и Кирил и Методий днес“. Лектори ще бъдат пастор д-р Райхолд Гестрих (Германия) и д-р Ивайло Найденов (Софийски университет), а модератор - доц. д-р Екатерина Дамянова (Богословски Факултет към Софийския Университет).*** София. От 19.00 часа в Sopharma Business Towers ще се проведе традиционната среща на финансовите ПР професионалисти и журналисти в рамките на  PR Фестивал 2018 „Създаване и управление на съдържание: Дигиталната еволюция на комуникациите”.*** София. От 19.00 часа в зала 42 на НДК, ще се проведе благотворителна изложба на карикатури и представяне на книгата „Хвала Пеньо“ за набиране на средства за подкрепа за млади художници.*** Благоевград. От 17.30 часа в зала „22 септември“ в Благоевград ще се проведе Регионална дискусия по актуални въпроси, свързани с политиките на Европейския съюз. В нея са потвърдили участие евродепутатите: Андрей Новаков, Ангел Джамбазки, Момчил Неков, Светослав Малинов и Георги Пирински. *** Варна. От 11.00 часа в централата на ГС на БСП – Варна Александър Паунов, народният представител от ПГ „БСП за България“, член на комисиите по енергетика и по транспорт, информационни технологии и съобщения ще приема граждани.*** Велико Търново.  От 11.00 часа пред Факултета по изобразително изкуство ще бъде официално открита фотоизложбата „За да го кръстиш, трябва да се роди“. *** Велико Търново.  От 19.00 часа в салона на ПБНЧ „Еленка и Кирил Д. Аврамови – 1856” ще бъде представена  „Горката Франция” – комедия от Жан Ко. Билети на касата на Читалището. *** Видин. От 09.30 часа в хотел „Нептун“ ще се проведе първата пресконференция по проект „Дунавско партньорство за мобилност и предприемачество”.*** Добрич. От 10.00 часа в Държавен куклен театър „Дора Габе“ ще бъде представен спектакълът „Пинокио“.*** Добрич. От 18.00 часа в Огледална зала „Нели Божкова“ ще се проведе тържествен концерт по случай 24 май – Ден на българската просвета и култура и на славянската писменост.*** Мизия. От 16.00 часа народният представител от ГЕРБ - Враца и областен координатор на партията инж. Петя Аврамова организира приемна за жителите на община Мизия, която ще се проведе в партийния офис, намиращ се на ул. „Петко Банков“ №1, Младежко общежитие, ет. 1, ап. 113.*** Пещера. От 17.30 часа в залата на ресторант „Хийт“ романът „Отлъчване“ ще бъде представен от автора Николай Терзийски.***Пловдив.От 09.00 часа в зала 5 на Окръжен съд ще се леда делото срещу Костадин П. и Надежда М., обвинени във взимане и даване на подкуп.***Пловдив.От 09.00 часа в зала 1 на Окръжен съд ще се гледа делото срещу Петър Ю., обвинен в това, че е нарушил правилата за движение и по непредпазливост причинява смъртта на друго лице.***Пловдив.От 09.15 часа в зала 1 на Апелативен съд  ще се гледа делото, което е образувано по жалби на подсъдимия и гражданския ищец и по протест на Окръжна прокуратура срещу присъда на Окръжен съд – Пловдив, с която  подсъдимият Емил Д. е признат за виновен в това, че направил опит умишлено да умъртви М. И.,  като деянието е останало недовършено по независещи от дееца причини.*** Пловдив. От 10.00 часа в зала „Компас“ на Ректората на Пловдивския университет „Паисий Хилендарски“ ще се проведе Национална студентско-докторантска конференция под надслов „Маркетингът и международните икономически отношения в съвремието – тенденции, перспективи и предизвикателства“. *** Пловдив. От 18.00 часа в Музея на Съединението ще се проведе празничен концерт,                                                                                          посветен на 100-годишнината от Първата Независима Република Армения 1918-2018.                     *** Севлиево. От 10.30 часа народният представител от ГЕРБ Николай Сираков ще проведе приемен ден в партийния офис на ул. „Стефан Пешев“ №87.*** Сливен. От 09.30 до 16.30 часа общинските съветници от ГЕРБ Живко Минчев и Димитър Павлов ще се срещнат с граждани в партийния офиса на ул. „Цар Освободител“ № 17.*** Стара Загора. От 13.00 часа в общинската зала 203 кметът Живко Тодоров ще се срещне с националната състезателка по бадминтон Мария Делчева, която ще представи Стара Загора през октомври на III-те летни Младежки олимпийски игри в Буенос Айрес, Аржентина.*** Хасково. От 11.00 часа в Регионалния пресклуб на БТА ще се проведе пресконференция на Инициативен комитет и Федерация за защита на потребителите на тема „Алтернативи пред водоснабдяването в Хасково“.", "date": "2018.05.21", "title": "Предстоящи събития в страната за 21 май"}
{"url": "http://www.cross.bg/novakov-strani-evrodepytatut-1575177.html", "text": "/КРОСС/ „Пакетът на трите „НЕ” – така евродепутатът Андрей Новаков определи пред камерата на bTV пакета от промени в европейското законодателство, насочени към международните шофьори. Става дума за нови изисквания за часовете на труд и заплащането на превозвачите, като браншът в източноевропейските страни заподозря опит на конкурентите им от богатите страни да ги изхвърлят от пазара.За да докаже несъстоятелността на лансирания от Еманюел Макрон пакет, Новаков пътува от Холандия до България в кабината на тир. „Аз имам чувството, че правилата са правени за делтапланеристи, които прелитат през границите, а не за Сюлейман, който прекарва по 40 тона товар през Алпите”, коментира евродепутатът.Той посочи, че изискването след 72 часа престой в дадена държава да се плащат нейните ставки, не е реалистично, защото има страни като Германия и Франция, които просто не могат да бъдат преминати за толкова време. На други места като Австрия тировете не вървят в петък, събота и неделя, което също е предпоставка да се стигне до по-дълго пребиваване.„Тези правила са направени така, че източноевропейските превозвачи да плащат повече”, подчерта Новаков.По думите му стотици километри се изминават без отбивка за хотел, няма достатъчно охраняеми паркинги, а и търсенето им създава риск от друго нарушение – прекалено дълго време, прекарано от шофьора зад волана.Според Новаков подкрепата за пакета „Макрон” в момента отслабва, докато все повече периферни държави застават в опозиция. Въпреки това положението все още е „буквално 50:50”.Ако бъдат приети, мерките трябва да засегнат и турските тираджии, които често покриват нездравословно големи разстояния без почивка.", "date": "2018.05.21", "title": "Евродепутат с тир около Европа"}
{"url": "http://www.cross.bg/marsiliya-frans-pres-1575175.html", "text": "/КРОСС/ На железопътната гара \"Сен Шарл\" в Марсилия в събота е арестуван 48-годишен български гражданин. Той е носил електрически материали, които може да се използват за изработване на взривно устройство, предаде Франс прес, като цитира прокурора Ксавие Тарабьо.Първоначално заподозреният заявил, че е чеченец и говорел на руски, посочва \"Франс прес\". Мъжът е арестуван за \"съдружие със злосторници с цел подготовка на престъпление\". След задържането му, гарата е била затворена за 4 часа, за да могат сапьорите да си свършат работата. Арестът на задържания е бил удължен с 24 часа до понеделник. \"Има досие за опит за убийство и ще бъде преследван от правосъдието за това\", добавят от прокуратурата.След ареста на мъжа, кметът на Марсилия Жан-Клод Годен заяви, че е осуетен атентат. Но по случая не е сезиран отделът за борба с тероризма към парижката прокуратура, добавя агенция \"Франс прес\".Във връзка с задържането от МВР съобщиха, че задържания 48- годишен българин е обявен за международно издирване през 2012г. с Европейска заповед за арест във връзка с извършен от него опит за убийство през 2010г. и влязла в сила присъда „лишаване от свобода“ за срок от 6 години.  ", "date": "2018.05.21", "title": "Арестуваха 48-годишен българин в Марсилия по подозрения в тероризъм (обновена)"}
{"url": "http://www.cross.bg/purviya-selo-tyshinov-1575176.html", "text": "/КРОСС/ Изборите за кмет на Галиче на мястото на осъдения Ценко Чоков не излъчиха победител на първи тур. По неофициални данни, разликата между първия и мтория-човекът на БСП Веселин Тушинов и на ГЕРБ Страхил Стоянов е само 20 гласа при общо отишли до урните 900 души.Трети на първия тур остана представителят на ВМРО Николай Банков.Избирателната активност е 58%.Двамата кандидати с най-голяма подкрепа  ще привличат избирателите между двата тура с различни послания, съобщи Би Ти Ви. Тушинов залага на \"Да се обедини селото, да няма тези размирици, които бяха, и нашето село трябва да стане европейско село\" .Докато \"Най-важното е инфраструктурата, осветление и най-важното е спокойствието\", е програмата накратко на Страхил Стоянов.  ", "date": "2018.05.21", "title": "Балотаж на изборите в Галиче"}
{"url": "http://www.cross.bg/vestnik-vodata-dopulva-1575181.html", "text": "/КРОСС/ \"Отровни слухове текат от чешмире\", пише вестник \"Труд\". Изданието обяснява, че неверни са се оказали слуховете, че във водата на територията на Столичната община има радиоактовни елементи и тежки метали като живак и олово. Водата е годна за пиене, уверяват отговорните институции, дпълва всекидневникът.", "date": "2018.05.21", "title": "Преглед на печата"}
{"url": "http://www.cross.bg/tema-zhivo-sofiya-1575172.html", "text": "/КРОСС/ БНТ, „Денят започва\"Тема: На живо. Как се контролира чистотата на водата в София?Тема: От София до Брюксел и обратно - еводепутатът Андрей Новаков се връща в България след неколкодневно пътуване с ТИРТема: Ще има ли нов Р.И.М на Балканите или още за името на МакедонияТема: Ще се усмихне ли слънцето на абитуриентите - отговорът от синоптиците на БАНТема: Розопроизводители изхвърлиха продукцията си - има ли решение на проблема им? Гост: министър Румен ПорожановТема: Промени на пазара на труда - зам.-министър Зорница РусиноваТема: За нещата, които не свършват - Гери Турийска и Живко ПетровБТВ, \"Тази сутрин\" Тема: На живо: Започват зрелостните изпити. Ще има ли и тази година теч на информация?Тема: Директно от 17-о училище след скандала с мъжа, задържан за блудство. Какви мерки за сигурност ще бъдат предприети?Тема: Експериментът на евродепутата Андрей Новаков. Как живя няколко дни, пътувайки в кабината на тирТема: В „Седмицата на духа\" - бившият министър на образованието Сергей ИгнатовТема: Как слухът за отровена вода от язовир „Искър\" отключи страховете на софиянци? Каква е истината - в студиото на „Тази сутрин\"Тема: Илинденска Македония ли ще бъде името на западната ни съседка? Защо отново няма разбирателство с Гърция? В студиото - Любчо НешковТема: Ще строим ли АЕЦ „Белене\" и колко ще ни струва? Гостува енергийният министър Теменужка ПетковаТема: В „Чети етикета\": Кои са топ университетите в България и света?Тема: След четвъртфинала на „Гласът на България\" - кой продължава напред?Нова телевизия, „Здравей, България\"Тема: От \"гьол\" до приоритетен проект - как държавата ще рестартира \"Белене\"?\"Тема:  След историческата среща на върха в София. Гост по темата e вицепремиерът Томислав ДончевТема: Размирици и масов бой  в Пловдив. Футболни фенове се биха пред стотици зрители на боксов мачТема: Краят на ерата \"Ценко Чоков\" в Галиче. На живо - след изборите за нов кмет на селотоТема: Главният архитект на София - под прицела на прокуратурата. И още - за рушветите и арестите на общинари. Здравко Здравков - гост в студиотоТема: Илинденска Македония - компромис за името или повод за нови спорове между Атина и Скопие?Тема: Нови психотестове за шофьорите - след зачестилите случаи на агресия на пътя. Как ще се изготвя психопрофилът на водачите от следващата година? Отговорите в \"На твоя страна\" с Георги ГеоргиевТема: Евродепутат обикаля Европа с ТИР в подкрепа на превозвачите. На живо - какво показа експериментът му?Тема: Пешеходци трошат мантинели, за да минават напряко през булевард. Гледайте в \"Пълен абсурд\" с Румен БаховТема: Време за матури. На живо - за мерките за сигурност на изпита по български език и литература ", "date": "2018.05.21", "title": "Теми и гости в ефира днес"}
{"url": "http://www.cross.bg/purviya-cherna-parizh-1575168.html", "text": "/КРОСС/  1725 г. - Руската императрица Екатерина I учредява ордена „Александър Невски\".1840 г. - Нова Зеландия е обявена за колония на Великобритания.1865 г. - Сформира се чета в жилището на Георги Раковски, в която участват Раковски, Стефан Караджа, Хаджи Димитър и други.1904 г. - В Париж е основана Международната федерация на футболните асоциации (ФИФА).1920 г. - Съставено е самостоятелно правителство на БЗНС начело с Александър Стамболийски.1924 г. - Националният отбор по футбол на България играе във Виена първия си неофициален мач и губи с 0:6 от Австрия.1927 г. - Американецът Чарлз Линдберг завършва в Париж първия самостоятелен полет без кацане през Атлантическия океан.1932 г. - Американката Амелия Ерхарт завършва в Северна Ирландия първия самостоятелен полет на жена без кацане над Атлантическия океан.1969 г. - В САЩ палестинецът Сирхан Сирхан е осъден на смърт за убийството на Робърт Кенеди.1991 г. - Бившият министър-председател на Индия Раджив Ганди е убит при самоубийствен бомбен атентат на жена близо до Мадрас.1997 г. - 38 Народно събрание гласува новия кабинет, оглавен от лидера на СДС Иван Костов.1998 г. - Един ден след като убива родителите си, 15-годишен ученик стреля в училище в Спрингфилд (САЩ), убивайки 2 деца и ранявайки 23.2000 г. - Черна гора провежда референдум за излизане от конфедерацията Сърбия и Черна гора, на който за независимост гласуват 55% от населението.2003 г. - При земетресение в северен Алжир загиват над две хиляди души.2006 г. - Провежда се ежегодното надбягване От залива до големите пенливи вълни в Сан Франциско (Калифорния).", "date": "2018.05.21", "title": "21 май в историята"}
{"url": "http://www.cross.bg/slyshat-namerenieto-hora-1575170.html", "text": "/КРОСС/ „Повечето хора не слушат с намерението да се разберат. Те слушат с намерението да отвърнат на удара.“  Стивън Кови ", "date": "2018.05.21", "title": "Повечето хора не слушат..."}
{"url": "http://www.cross.bg/ychenitzite-modyla-polovina-1575174.html", "text": "/КРОСС/ Учениците от VII и XII се явяват на изпит по български език днес.  За дванайсетокласниците рано сутринта в просветното министерство беше изтеглен вариант 24. Техният изпит започва в 8 ч. Учениците трябва да се явят в училищата, в които са разпределени, в 7:30 ч.Промяна в изпитната програма няма. За втора година матурата по български език и литература е разделена на три модула, за да не се получава информация отвън.Първият модул е един час и е от 30 въпроса със затворени отговори, вторият също е един час и е от 10 въпроса с отворени отговори. Докато работи по тях, ученикът не може да излиза от залата, но може да излезе между модулите. Третият модул е от два часа като се пише интепретативно съчинение или есе. От стаята може да се излиза час и половина след началото на модула.Другият изпит – на седмокласниците, започва в 10 ч. Той е вход за гимназиите след VII клас.Учениците трябва да дойдат в училищата, в които учат в 9:30 ч. Изпитът е от два модула – тест от един час и преразказ от час и половина.", "date": "2018.05.21", "title": "Учениците от VII и XII се явяват на матура"}
{"url": "http://www.cross.bg/zaradi-mugla-opasna-1575203.html", "text": "/КРОСС/ Ситуацията на Хаваите се влошава заради изригващия вулкан Килауеа, който продължава да бълва огромни потоци лава. Властите предупредиха, че огнената маса, която се стича в Тихия океан, може да вдигне специфична мъгла, съдържаща опасна за здравето смес от стъклени частици, токсичен газ и солна киселина.Този тип мъгла е опасна за здравето, тъй като може да причини възпаление на белия дроб, очите и кожата, и дори смърт.Има и предупреждение, че заради изригванията, емисиите от серния диоксид са се утроили, съветът към жителите е да стоят на закрито.", "date": "2018.05.21", "title": "Ситуацията на Хаваите се влошава заради вулкана Килауеа"}
{"url": "http://www.cross.bg/cetera-chicago-grypa-1575200.html", "text": "/КРОСС/ Peter Ceterа e oт артистите, чиято музикална кариера се развива бързо, а успехите не спират да го застигат. Стартира професионалния си път през 1967 г. с група Chicago, с която издават 17 албума и печелят редица отличия. Безспорният хит, написан от Cetera за десетия албум на бандата  взима награда Грами и се превръща в първия сингъл хит номер 1 на групата. През 1986 година Cetera започва соловата си кариера, с която се записва в музикалната история с хита , номиниран с Грами и част от саундтрака на хитовия филм „Карате кид 2“. Парчетата  с Amy Grant,  с Chaka Kahn, с Cher oт филма „Нов шанс“, както и песента  от мега хитовата лента „Хубава жена“.                     ", "date": "2018.05.21", "title": "Peter Cetera oт емблематичната група Chicago с първи концерт у нас"}
{"url": "http://www.cross.bg/zemetresenie-razlyulya-meksiko-1575183.html", "text": "/КРОСС/ Земетресение с магнитуд 5,6 стана в югозападната част на Мексико в неделя вечерта, съобщи националната сеизмологична служба, предават ТАСС и CNN.В столицата на страната е задействана системата за оповестяване, много жители са напуснали домовете си, но подземният трус практически не бил усетен.Епицентърът на земетресението бил на 56 км северозападно от Ометепека, щата Гереро, на дълбочина 10 км, се посочва в съобщение на сеизмологичната служба.Няма постъпили сведения за пострадали и материални щети.", "date": "2018.05.21", "title": "Земетресение разлюля Мексико"}
{"url": "http://www.cross.bg/konstantin-elena-hristiyanskata-1575169.html", "text": "/КРОСС/ Днес, на 21 май почитаме Светите равноапостоли Константин и Елена - паметта на император Константин и неговата майка Елена.Император Константин е владетелят, който обявява свободата на християнската вяра - през 313 г. издава Миланския едикт, с който спира преследванията на християните и въвежда християнството като официална религия в Римската империя.Той защитава християнската вяра по време, когато езическият свят заплашва с огън и меч да изтрие от лицето на земята самото име християнин - в края на III и началото на IV век. Свиква Първия вселенски събор през 325 година против ереста на Арий.В историята той остава като Константин Велики, а в християнството е почитан като Равноапостолен.Майка му, царица Елена, остава в паметта на поколенията с благочестивия си начин на живот. В житието на двамата равноапостоли се посочва, че по неин почин е бил открит Кръстът Господен на Голгота.Тя отива на поклонение по местата, където е живял Христос и открива кръста, на който е бил разпнат Исус. Построява манастири.Заради делата си в защита на християнската вяра императорът и неговата майка са канонизирани за светци.В народната традиция днешният ден е посветен и на нестинарството.", "date": "2018.05.21", "title": "Св. равноапостоли Константин и Елена"}
