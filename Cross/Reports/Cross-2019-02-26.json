{"url": "http://www.cross.bg/hristov-prof-bulgariya-1597650.html", "text": "/КРОСС/„Днешният вътрешен български хал в крайна сметка е резултат от т.нар. „международно\" разделение на труда и мястото на България в него\", това каза проф. Иво Христов на традиционната си среща с пловдивчани по темата за актуалната геополитика и българския политически дискурс. Той поясни, че за съжаление генералният курс на България никога не се е решавал от българите: „Винаги външното положение ще предопределя съдбата ни в близкия исторически хоризонт и то само до няколко години\", заяви анализаторът и очерта геополитическите сюжетни линии за България, Балканите и Европа. „Пристигането на руския премиер-министър Медведев е чиста геополитика, която рязко рефлектира върху вътрешната политика\", посочи проф. Христов. По думите му след есенната летаргия, която ни беше обхванала, изведнъж започнаха обвинения за опит за убийство, за финансови преводи отнякъде за някъде, после „претопляне\" на случки с други елементи. Според него целта е много ясна - никакви големи руски енергийни проекти. „Тя беше заявена от държавния секретар на САЩ Майк Помпео при посещението му в Полша: ако могат да спрат „Северен поток - 2\", но засега не могат, и блокиране на \"Турски поток\" през българска територия\", обясни проф. Христов. Той изтъкна, че на Балканите си дават сблъсък три мощни геополитически сили, поради което наблюдаваме и пренареждане на геостратегическата карта. САЩ заложи на двустранни договорености, рязко сменяйки външния си курс с избирането на президента Тръмп. „Турция е вече самостоятелен  геополитически играч и това се видя в Сирия, Кавказ и на Балканите. Поради което, за добро или за лошо, рязко се вдигна геополитическата „цена\" на територията България\", посочи анализаторът и обясни защо: „България разполага с най-дълбокия западен черноморски залив - Бургаския. Намира се на относително близко летателно време до основните руски ракетни бази в региона. Територията ни е много важна като логистика\". Последното е причината за строителството с бързи темпове на магистралните коридори в две посоки: от Албания до Черно море и от Бяло море до Черно море. „Това означава бързо прехвърляне на сили и средства в черноморския военен театър. България е транзитна територия и тази територия трябва да е под контрол\", смята проф. Христов.Според него в тази ситуация има два варианта за малка страна като нашата. Единият е да лавира и балансира между великите сили, а другият - да стане мост, по който да минава всеки, който не го мързи. „Ние сме във втората ситуация\", каза народният представител. Той се спря и на резултатите от 30-годишния български преход - наполовина намаляло население, деиндустриализирана икономика, липса на високотехнологични производства, крайно неефективно разпределение на „подаянията\" от ЕС, което става сред управленската каста, като по този начин я възпроизвежда. Проф. Христов е убеден, че, ако Европа остане в същия модел, за България няма никакъв шанс. Според него двете геополитически сили - САЩ и Русия, също нямат интерес от Евросъюза в настоящия му вид. Всяка по различни причини. „Капитализмът по определение е антинационален, глобален и експанзионистичен. Той няма нужда от идентичности - национални, политически, религиозни. Следователно те трябва да бъдат ерозирани и ликвидирани. Капиталът е глобален, но властта е контитуирана локално. Затова имаме инсталирани местни режими, свързани с глобалните центрове за вземане на решения. Такава е ситуацията и у нас\", посочи професорът. Целта на САЩ е да държи Евросъюза в неконкурентно състояние, но пък в такава кондиция, че да възпрепятства Москва, стана ясно от думите му. Руската федерация също няма интерес от силен, консолидиран Евросъюз, защото винаги си е патила от обединението на Европа „Има един такъв „странен спорт\" - на всеки 100 години европейските държави се обединяват, за да нападнат Русия, и след това руснаците финишират в Париж или в Берлин\", каза проф. Иво Христов и подчерта, че предупрежденията на Путин не са случайни„България в момента е част от икономически и политически съюз, в който не е равноправен член\", заяви проф. Христов. Според него шансът за страната ни е в опцията ЕС да стане обединение, което зачита националните интереси. Собствената си номинация за евродепутат коментира така: „Както историята е показала, основните български проблеми са продукт на външни сили. Следователно, за решаването на проблема, трябва да отидеш при източника му\".", "date": "2019.02.26", "title": "Проф. Иво Христов: За да решиш един проблем, трябва да отидеш при източника му"}
{"url": "http://www.cross.bg/danni-godina-potrebitelite-1597628.html", "text": "/КРОСС/ Телекомуникационната индустрия се подготвя за 5G, следващото поколение безжични мрежи, което би могло да даде възможност за развитие на нови технологии, такива като самоуправляващи се коли и хирурзи роботи. Но може би е все още рано за големи очаквания.В светлината на търговското изложение Mobile World Congress в Барселона тази седмица, което ще събере много индустриални лидери, някои предупреждават, че потребителите рискуват да останат разочаровани, тъй като ползите от 5G, като много по-бърза скорост и голям капацитет от данни, които бяха промотирани, могат да бъдат далеч от реалността.Например, факта че 5G ще доведе до почти моментно свързване с интернет при смартфони и може практически да елиминира появата на дефекти при изпращане или получаване на данни - това \"ще бъде реалност едва през 2023-2025 г.\", твърди Яник Садови, директор за телекомуникации и медии и консултант в компанията „Accenture\". \"Все още сме в начален стадий\", добави той.Преди 5G да стане реалност за потребителите, трябва да се извършат два прехода.Мобилните оператори трябва да модернизират мрежите си с 5G съоръжения, създадени от компании като китайската Хуауей и финландската Нокиа, а производителите на мобилни телефони трябва да създадат такива с вградени 5G предаватели, посредством които трябва да стане „закачането\" към такива мрежи.Но анализаторите не очакват смартфоните с 5G съвместимост да станат широко достъпни до втората половина на 2019 г., а първите модели ще бъдат скъпи.Още по-дълго време ще отнеме установяване на географско покритие за 5G мрежите, което започва да се изгражда тази година. То трябва да бъде достатъчно разширено, за да можете да използвате вашия 5G телефон, без да се налага да разчитате на настоящите 4G безжични стандарти през по-голямата част от времето.- „Да бъдем търпеливи\" -Органът на индустрията за мобилни комуникации GSMA, който представлява близо 800 оператора, прогнозира, че 4G покритието ще продължи да бъде поддържано от 45% от мобилните абонаменти в света през 2025 г., а 5G ще бъде само 15%.\"5G все още ще бъде технология със сравнително малки мащаби през 2025 г., но ще има добър растеж\", каза генералният директор на GSMA Матс Гранрид пред АФП. „Трябва да бъдем търпеливи\", добави той.GSMA оценява капиталовите разходи за мобилни мрежи в световен мащаб на 500 милиарда долара през трите години между 2018 и 2020 година.За да разполагате с новите технологии, които 5G обещава да отключи, \"първо трябва да имате мрежа, която ще струва цяло състояние, за да се разгърне, а освен това ще имате несигурна възвръщаемост на инвестициите\", каза анализаторът на IHS Markit Щефан Терал.\"Съществува реален риск от разочарование\", добави той.Очакванията са високи. Повече от половината потребители в развитите страни, 54%, очакват 5G мрежите да доставят по-бързи скорости, а всеки четвърти очаква доставка на нови иновативни услуги, според проучване, проведено от GSMA миналата година.- „Революционна технология\" -5G \"ще бъде революционна технология, но в дългосрочен план ще отнеме време да станем свидетели на всичко, което ще може да си позволи един смартфон. Но все пак то ще ни изненада\", каза Декстър Тилиен, анализатор във Fitch Solutions.Изглежда, че телекомуникационните оператори в Европа са се поучили от грешката си с прекалените обещания, когато 3G мрежите бяха въведени за първи път на континента в началото на 2000-та година и не го правят при 5G, макар че същото не може да се каже за операторите в САЩ, добави той.По това време около 3G имаше много шум, но първият Айфон, съвместим с клетъчната мрежа от трето поколение, излезе едва през 2008 година.Основната полза за телекомуникационните оператори в краткосрочен план ще дойде от повишаването на потреблението на данни от страна на потребителите, които 5G ще генерира, каза Томас Кудри, телекомуникационен анализатор в Bryan, Garnier & Co.Тъй като скоростта на безжичните мрежи се е увеличила през последното десетилетие, потреблението на данни на потребителите се покачва. И 5G може да бъде врата към света на видео с висока резолюция при смартфони и множество приложения, които ще доведат до още по-голямо потребление на данни. ", "date": "2019.02.26", "title": "5G технологиите – едва през 2023-2025 година"}
{"url": "http://www.cross.bg/teatur-verdi-spektakula-1597626.html", "text": "/КРОСС/ Оперният туризъм в Пловдив вече личи ясно, каза на брифинг Нина Найденова, директор на Държавна опера- Пловдив. Реализирането на международни проекти на нивото на големите европейски театри привлича около 35% от публиката от чужбина, предаде кореспондентът на БГНЕС от региона.35-годишният оперен фестивал в днешния си вид представлява многожанрова платформа, в която са представени опера, оперета, мюзикъл, класически балет и съвременен танц. Фестивалът по традиция се провежда в Античния театър, една трета от местата вече са резервирани от чужбина, където програмата се предлага от 8 туроператорски фирми. Така и препоръката и към любителите на музиката у нас- ако искате да гледате някой от спектаклите във фестивалната програма, погрижете се поне месец по- рано за билети.Гала откриването на Opera Open е на 8 юни, но \" гвоздеят\" на програмата е \"Орфей и Евридика\" точно седмица по-късно. Спектакълът е на Стефано Пода, световно известен режисьор, художник и хореограф. В ролята на Орфей зрителите ще видят и чуят един от най- рядко срещаните оперни гласове контратенора Антонио Джованини, а върху основата на творбата на Глук, режисьорът ще изгради многопластово зрелище, изразяващо мотото на 2019 - Пловдив- Европейска столица на културата- богатото тракийско културно наследство и древните езически ритуали, античното наследство, етносите и съвременния град. Над 100 доброволци ще участват в спектакъла.На 21 юни в програмата на оперния фестивал следва \"Силата на съдбата\" на Верди, международна копродукция с Театро Реджо ди Парма-. Италия и с режисьор Стефано Пода.На 25 юни сцената на Античния театър ще посрещне Камерата Страдивариус Оркестра от Холандия с инструментите им от средновековна Италия и нова концертна програма. Пак Верди, но този път \"Риголето\" ще звучи на 13 юли. Спектакълът е постановка на акад. Пламен Карталов, директор на Софийската опера и балет и основен създател на фестивалите на открито \"Опера в парка\".Разнообразието в жанровете проличава на 16 юли с концерт на нашумялата джаз певица Лиз Райт от САЩ. През 2005 и 2006-та година нейните албуми оглавяват класацията на сп. \"Билборд\" за съвременен джаз. Лиз Райт създава своя стил от смес на джаз и поп, вмъква и госпел.Любителите на балета могат да гледат на 20 юли \"Лебедово езеро\" от Чайковски в новата постановка на прочутия руски хореограф Константин Уралски, дългогодишен солист в Болшой театър, а по- късно художествен ръководител на Балета на Айова, САЩ и главен балетмайстор на Астраханската опера и балет в Русия. В спектакъла ще гостуват солисти от Болшой театър.\"Четвъртия тенор в света\"- след Павароти, Доминго и Карерас, Хосе Кура ще пее на сцената на Античния театър в главната роля в спектакъла \"Отело\" на Верди. той е приел поканата да участва във фестивала, а класацията, поставяща го на четвърто място в света, е направена от Метрополитън Опера.Обикновено оперният фестивал продължава през първите два летни месеца, но поради големия интерес и богатата програма, тази година ще се играе и през август. На 21 август ще бъде втората премиера на \"Риголето\", на 24 август- на \"Орфей и Евридика\", а на 27 август е международната балетна гала вечер с водещи солисти от Куба, Германия, Русия и Българния. На 30 август Opera Open завършва тазгодишното си издание с \"Аида\" на Верди, която вече привлече много зрители, но изненадата този път ще бъде изцяло новата хореография, в която ще бъде включена цялата международна балетна трупа на Държавна опера- Пловдив. В спектакъла участва баритонът Кирил Манолов. ", "date": "2019.02.26", "title": "Всеки трети зрител на Opera Open в Пловдив е чужденец"}
{"url": "http://www.cross.bg/pomoshtni-sredstva-litzeto-1597640.html", "text": "/КРОСС/ Психично болен мъж разиграваше полицията в продължение на часове в столичния квартал \"Банишора\". На място бяха изпратени екипи на \"Спешна помощ\" и няколко патрулни автомобила. За да може да бъде задържан буйстващият, са били използвани и помощни средства от служителите, каза министърът на вътрешните работи Младен Маринов.\"Лицето е настанено в полицейско подразделение. Осигурена му е лекарска грижа. Лицето е било в неадекватно състояние, агресивен. Наложило се е използване на помощни средства от полицейските служители, но случаят е решен\", каза Маринов.По информация на \"Хоризонт\", психично болният мъж е настанен в ареста на полицейското управление след отказ да бъде изпратен в лечебно заведение. ", "date": "2019.02.26", "title": "Арестуваха психично болен, буйствал няколко часа в столичен квартал"}
{"url": "http://www.cross.bg/patrioti-obedineni-vmro-1597642.html", "text": "/КРОСС/ Представителите на \"Атака\" - депутатите Десислав Чуколов и Николай Александров, напуснаха Коалиционния съвет на \"Обединени патриоти\". Мотивът за действията им е, че тема на заседанието били \"битовизми\", а не предстоящото явяване на евровота.От думите на Чуколов стана ясно, че по време на разговорите ВМРО предложили бившия здравен министър Петър Москов като една от номинациите в патриотичната листа.Колегите от НФСБ предложиха на Коалиционния съвет промени в ръководството на ПГ на \"Обединени патриоти\" и от \"Атака\" си тръгнаха. Това пък каза вицепремиерът и лидер на ВМРО Красимир Каракачанов пред журналисти във връзка с проведеното заседание на Коалиционния съвет на \"Обединени патриоти\".Към днешна дата председател на ПГ на ПФ е Волен Сидеров. След връщането на Валери Симеонов от НФСБ в парламента отношенията в ПГ се обтегнаха, въпреки че бившият вицепремиер декларира, че няма амбиции за лидерски пост.Разумният вариант е партиите от коалиция \"Обединени патриоти\" да се явим заедно на евроизборите, смята Красимир Каракачанов.\"Всичко останало честно казано не го разбирам. В края на краищата - три партии. Всеки има някакво различно мнение\", обясни лидерът на ВМРО.Попитан има ли пределен срок за решение на малката коалиция, Каракачанов заяви, че срокът е определен от ЦИК. \"Ако няма да стигнем до споразумение, ние ще се регистрираме за участие в евроизборите\", допълни Каракачанов. По думите му хората, които са подкрепили на изборите \"Обединени патриоти\" искат да има диалог между трите партии. В \"Обединени патриоти\" няма откровеност, честност и почтеност и това разяжда вътрешните отношения - това призна лидерът на НФСБ Валери Симеонов по-рано днес пред телевизия Европа.Бившият вицепремиер посочи, че по никакъв начин няма да позволи някой да поставя ултиматуми какво да се прави.\"При коалиция от три независими партии всяка трябва да зачита мнението на другите и може да си позволи да си прави предложения, но в никакъв случай не трябва да ги поставя под условия. Мисля, че резултатът от този Коалиционен съвет е предопределен, защото вече виждам по билбордове в София образа на Ангел Джамбазки, което ясно говори, че приказките на Каракачанов, че най-добрият вариант е да се явяват трите партии заедно всъщност са мимикрия, зад която се крие евентуално самостоятелно явяване на ВМРО. Няма откровеност, честност и почтеност в нашите отношения. Това разяжда вече вътрешните отношения, доверието и т.н.\", коментира още Симеонов. ", "date": "2019.02.26", "title": "ВМРО номинира Петър Москов, НФСБ поиска промени, а \"Атака\" напусна съвета"}
{"url": "http://www.cross.bg/myasto-ispaniya-shveiitzariya-1597625.html", "text": "/КРОСС/ Може би тайната е в гаспачото или паелята, тъй като Испания просто надмина Италия, за да стане най-здравата страна в света. Това е според индекса Bloomberg Healthiest Country Index за 2019 г., в който се класират 169 държави според фактори, които допринасят за общото здраве. Испания беше на шесто място при предишния индекс, , публикувана през 2017 г.Още четири европейски държави са сред първите 10 през 2019 г .: Исландия (трето място), Швейцария (пета), Швеция (шеста) и Норвегия (девета). Япония беше най-здравословната азиатска нация, скочила с три места напред от проучването за 2017 г. на четвърто място и замени Сингапур, който спадна до осмо. Австралия и Израел завършват първата десетка на седмо и десето място.Индексът класира страните въз основа на променливи величини, включително продължителност на живота, като същевременно пише „черни точки\" за рискове като употребата на тютюн и затлъстяването. Той също така взема предвид факторите на околната среда, включително достъп до чиста вода и канализация.Испания има най-високата продължителност на живота при раждане сред народите на Европейския съюз, изоставяйки в световен мащаб само след Япония и Швейцария, показват данните на ООН. Предвижда се Испания до 2040 г. да има най-високата продължителност на живота, почти 86 години, следвана от Япония, Сингапур и Швейцария според Института за измерване и оценка на здравето във Вашингтон.\"Първичната грижа се предоставя основно от обществени доставчици, специализирани семейни лекари и медицински сестри, които предоставят превантивни услуги на деца, жени и пациенти в напреднала възраст, както и грижи при остри и хронични случаи\", се посочва в прегледа на Европейската обсерватория за здравните системи и политики 2018 г. за Испания отбелязвайки спад през последното десетилетие на сърдечносъдови заболявания и смъртни случаи от рак.Куба се намира на пет места над САЩ, което я прави единствената страна, която не е класифицирана като с „висок доход\" от Световната банка, но е класирана толкова високо. Една от причините за успеха на островната нация може да бъде акцентът й върху превантивните грижи пред фокусирането на американците върху диагностицирането и лечението на болести, се казва в доклад на Американската асоциация на адвокатите за здравето, публикуван миналата година след посещението на Куба.Сред страните от Балканите най-напред в класацията е Гърция - на 26 място, макар и да бележи отстъпление с 6 позиции. Босна и Херцеговина е на 42-ро място, следвана от Албания. Турция е 51-ва, а Македония и Сърбия делят 56-то място. ", "date": "2019.02.26", "title": "Испания е страната с най-здраво население в света"}
{"url": "http://www.cross.bg/posledovateli-gomes-ariana-1597637.html", "text": "/КРОСС/ Ариана Гранде измести Селена Гомес като жената с най-много последователи в Инстаграм.Разликата между двете звезди е малка. Ариана Гранде има 146 286 173 последователи, а Селена Гомес - 146 267 801, съобщи Контактмюзик, цитиран от БТА.Въпреки впечатляващата популярност двете певици все още са в сянката на футболиста Кристиано Роналдо, който измести Селена Гомес от първото място през октомври миналата година и има повече от 155 милиона последователи.Последователите на Ариана Гранде са се увеличили с 13 милиона за четири месеца. Това съвпада с излизането на новия ѝ албум \"Thank U, Next\", но и с раздялата с годеника ѝ Пийт Дейвидсън през октомври, пет месеца след годежа им.Селена Гомес остана с по-малко последователи, защото от септември миналата година до януари отсъстваше от социалните мрежи. Тя се лекуваше от тревожност и депресия. ", "date": "2019.02.26", "title": "Ариана Гранде стана жената с най-много последователи в Инстаграм "}
{"url": "http://www.cross.bg/beshe-detzata-nyakolko-1597624.html", "text": "/КРОСС/43-годишната филмова звезда беше избрала свободен елегантен тоалет докато се наслаждаваше на сравнително топлото време в Манхатън.По-рано през деня актрисата беше на обиколка в галерии и музеи в Голямата ябълка с дъщерите си Шайло и Захара. Трите заедно разгледаха галерията „Скарстед\", в която се излага съвременно изкуство. След това децата се отбиха в няколко магазина за играчки, от които си тръгнаха с няколко пълни с торби подаръци.", "date": "2019.02.26", "title": "Анджелина Джоли на разходка в Ню Йорк с децата си"}
{"url": "http://www.cross.bg/serina-grisho-shertzinger-1597643.html", "text": "/КРОСС/Най-добрият български тенисист, който се впусна в афтърпартитата на Оскарите, публикува стори в профила си в Инстаграм, на което позира с бившата си приятелка Серина Уилямс и златистата статуетка в ръце.Григор присъства на партито на списание Vanity Fair в елегантен черен костюм Dior, а феновете му в социалните мрежи изпаднаха във възторг от визията му. Серина също бе сред гостите на бляскавото събитие. Междувременно приятелката на Гришо Никол Шерцингер, за която се носят упорити слухове, че са разделени, купонясваше на събитието на Елтън Джон в шармантен бял тоалет.Серина и Гришо изглеждат в страхотно настроение, а по всичко личи, че Уилям се е вмъкнала в последния момент в кадъра. Към сторито Григор в написал: \"Моите приятели Оскар и Серина Уилямс\".Тенис звездите бяха двойка през далечната 2012 година, след това Гришо имаше връзка с колежката си Мария Шарапова, а след раздялата им той започна любов с Никол Шерцингер. През септември 2017 г. Серина стана майка за първи път, а само два месеца по-късно мина под венчилото с основателя на Reddit Алексис Оханян. ", "date": "2019.02.26", "title": "Гришо позира с Оскар в ръка до Серина Уилямс"}
{"url": "http://www.cross.bg/bulgariya-borisov-kriza-1597641.html", "text": "/КРОСС/ В следващите 3-4 години в България няма да има нова икономическа криза. Това коментира по време на кръгла маса в София заместник-министърът на икономиката Лъчезар Борисов. Той уточни, че прогнозата е направена при условието, че не настъпят извънредни форсмажорни събития по света.Борисов отбеляза, че в прогнозата е взета и становище на МВФ, който очаква спад на икономическия растеж в глобален мащаб с 0,2 процентни пункта. Същите данни идват и от Европейската комисия.\"Какво означава това за нас - че се доближаваме до пика на икономическия растеж. Това означава, че след няколко години трябва да сме готови да се справим с една предстояща икономическа криза\", посочи зам.-министърът.Като причини за евентуална криза Борисов отчита редица регистрирани трусове в китайската икономика, резки колебания в цената на златото на световните пазари, бъдещето на брекзит, отношенията Русия-Украйна; Косово-Сърбия и санкционните режими.Той подчерта, че ще бъдем много по-силни заедно в ЕС, а сред предимствата на България е икономическият растеж, като са очаквани 3,7% за тази година или даже повече.Според Борисов по отношение на кредитния рейтинг страната ни няма конкурент в ЦИЕ или сред страните, които не са членки на еврозоната. България е на трето място по стабилност в целия ЕС на базата на показателя държавен дълг/БВП.\"Амбицията ни е до 2-3 години да бъдем лидер по финансова стабилност в Европа. Тези три показателя показват, че в България има устойчивост, добра бизнес среда\", категоричен бе заместник-министърът на икономиката. ", "date": "2019.02.26", "title": "МИ не очаква икономическа и финансова криза в следващите 3-4 г."}
{"url": "http://www.cross.bg/zhivot-sezon-lekyva-1597614.html", "text": "/КРОСС/  „С този сезон отбелязваме годишнина - „Откраднат живот\"  започна преди точно 3 години. Към днешна дата той е с рекорд за най-голям брой излъчени филмови часове в историята на българската телевизия. Мисля, че най-голямото постижение е възмoжността на сериала да представи толкова разнообразни и многолики персонажи с въздействащи истории. Бладарим на NOVA, че ни помогна да реализираме този сериал, превърнал се в енциклопедия на човешката душа\" разказа в \"Здравей, България\" продуцентът и сценарист Иван Спасов.  Броени часове преди старта на новия сезон той загатна, че новата болница ще донесе промяна за всички персонажи. В историята ще се появи и скрита заплаха, която ще нанесе „съкрушителни удари\". В новото неврохирургично отделение лекарите ще се заемат със загадките на мистериозния елемент в човешкото тяло. В новите епизоди зрителите отново ще видят любими актьори в лицето на Юлиан Вергов, Владо Пенев, Янина Кашева, Марта Вачкова, Милена Живкова, както и новите попълнения - Гергана Стоянова и Иван Юруков. „Откраднат живот: Любовта лекува\" ще се излъчва от вторник до четвъртък в 20:00ч. по NOVA.„В „Откраднат живот: Любовта лекува\" различна е не само новата болницата, но и представянето на историята. В предстоящия сезон познати образи ще бъдат поставени в неподозирани ситуации\", допълни Емил Марков. Актрисата Диана Димитрова за първи път показа променената визия в ефир и добави шеговито, че се надява този път доктор Огнянова да бъде излекувана.„Това, което зрителите търсят е разказът за любовта. Често забравяме за нея в трудния живот, но именно тя лекува и ни спасява. В новия сезон на „Откраднат живот\" ще видим различните измерения на любовта\", разказа Евтим Милошев пред камерата на \"На Кафе\", допълвайки, че именно неговото дете е най-хубавото нещо, което любовта му е дала.Пред този екзистенциален въпрос ще се изправят и героите в \"Откраднат живот: Любовта лекува\" в новия сезон. Преместването ще сложи край на  някои от болезнените взаимоотношения между колеги, но ще постави началото на други, чието развитие предстои да разберем.Не пропускайте старта на „Откраднат живот: Любовта лекува\" тази вечер от 20:00ч. по NOVA. ", "date": "2019.02.26", "title": "Тази вечер започва новия сезон на \"Откраднат живот\""}
{"url": "http://www.cross.bg/vulev-kamarata-zdraveopazvaneto-1597631.html", "text": "/КРОСС/Аптеки остават в протестна готовност. Това каза пред журналисти Антон Вълев, председател на Национална аптечна камара след среща със заместник-министъра на здравеопазването Бойко Пенков. Вълев подчерта, че аптеките няма да затварят, но фармацевтите ще бъдат с жълти жилетки.На срещата, по думите на Вълев, са били обсъдени краткосрочни и дългосрочни мерки за нормализиране на лекарствоснабдяването, възможността за въвеждане на Национална аптечна карта, настояването на камарата за единни държавни цени на лекарствата и др. Заместник-министър Пенков се е ангажирал да предаде настояванията на фармацевтите на министъра на здравеопазването, допълни още Вълев.Членове на камарата изразиха тревогата си, че към момента системата за верифициране на лекарствата отнема време и дава грешки, което води до забавяне на обслужването на пациентите, както и тревога у пациентите дали медикаментите им са истински.Вълев допълни, че не е ясно при наличието на фалшиво скъпоструващо лекарство кой ще плати на аптеката, в която е открито. От камарата отново са настояли за поетапно въвеждане на електроните системи - за верификация на лекарствата, за проследяване на движението на продуктите, новата система на НАП и електронната рецепта.Миналата седмица са затворили за един ден над 700 аптеки, отново потвърди Велев и каза, че данните, предоставени от НЗОК за затворените аптеки се различават, тъй като не всички протестиращи са договорни партньори на Касата.От камарата настояват за среща с министъра на здравеопазването.", "date": "2019.02.26", "title": "Аптеки остават в протестна готовност "}
{"url": "http://www.cross.bg/bulgariya-nyakolko-politziya-1597632.html", "text": "/КРОСС/ Австрийската полиция съобщи днес, че е разкрила онлайн финансова търговска измама, която по първоначална оценка е измамила жертви в Европа с около 100 милиона евро, предаде АФП, цитирана от БНР.Операцията е използвала мошенически платформи в интернет, претендиращи, че търгуват с чуждестранна и криптовалута, както и с високорискови финансови инструменти, известни като бинарни опции.Смята се, че жертвите са няколко хиляди европейци, съобщи австрийската Федерална криминална полиция.Схемата е била обект на разследване от средата на 2017 г. и се смята, че е използвала имейли, социални медии и дори собствени кол центрове, за да достигне до жертвите си.Австрийските власти са първите, които разкриват уебсайтовете, а голяма част от инфраструктурата, използвана от мрежата, е в България и в Чехия.Международен съвместен разследващ екип е координирал разследването с българската и чешката полиция.В края на януари и началото на този месец в България имаше няколко спецакции, в които бе задържан „основен заподозрян\" и бяха конфискувани 6-цифрена сума и няколко терабайта данни, според разследващите. ", "date": "2019.02.26", "title": "Австрия разкри мащабна финансова измама, свързана с България "}
{"url": "http://www.cross.bg/sudurzhanie-kompaniyata-slyzhiteli-1597633.html", "text": "/КРОСС/ Посттравматичен стрес, панически атаки, параноя, смъртни заплахи, алкохолна и наркотична зависимост - такива са страничните ефекти от работата като модератор на съдъжание във „Фейсбук\", разказват пред изданието The Verge бивши и настоящи служители на компанията. Модераторите на съдържание преглеждат ежедневно хиляди докладвани постове, които евентуално нарушават правилата на социалната мрежа. Въпросните постове и видеа често изобилстват от насилие, расизъм, реч на омразата и теории на конспирациите.Заради ежедневния стрес модераторите често развиват психични разстройства или прибягват до алкохол, наркотици или случаен секс на работното място, разказват служителите пред изданието. По данни на Фейсбук общият брой на модераторите на съдържание по света се е удвоил в последната година и е достигнал до 15 хил. души. В края на януари стана ясно, че до края на годината компанията ще отвори център за преглеждане на съдържание и в София.Заради вълната от критики по адрес на „Фейсбук\", че допуска дезинформация, политическа пропаганда, реч на омразата и дори влияе върху резултатите от референдуми и избори, през 2016-а компанията се захвана да контролира по-сериозно съдържанието в социалната мрежа. Част от контрола се осъществява чрез алгоритми, но основната част от задачата се пада на т.нар. модератори на съдържание. Те преглеждат всички докладвани постове и преценяват дали да ги оставят или премахнат от „Фейсбук\". Това разказват пред журналистката Кейси Нютън от The Verge 12 служители от центъра за преглеждане на съдържание във Финикс, Аризона, пожелали анонимност.Служителите описват офиса си като потискащо място, в което колегите си разменят шеги за самоубийство, пушат трева и пият алкохол в почивките, и използват тоалетните и стаите за кърмене за случаен секс. Случаите толкова зачестили, че от компанията дори наредили ключалките на въпросните стаи да бъдат премахнати.Освен на стресиращо съдържание, модераторите са подложени и на постоянен страх от уволнение и често са привиквани да обясняват защо са премахнали или не даден пост. В резултат служителите развивали панически атаки и дори посттравматичен стрес. Компанията предлагала услугите на психолог, но само в определен период от работния ден. Емоционалните проблеми пък често оставали дори и след напускане или уволнение.Чести били и случаите на смъртни заплахи от бивши колеги, които са уволнени по една или друга причина.  Един от бившите служители например разказва, че развил параноя и спял постоянно с оръжие до главата заради страх от отмъщение. Друг - казва, че от хилядите конспиративни постове и видеа започнал да подлага на съмнение Холокоста, 11 септември и дори дали Земята е кръгла.В официално изявление след излизането на статията от „Фейсбук\" заявяват, че оценяват трудната работа на своите служители и поддържат стандарти относно това работната им среда да е безопасна и подкрепяща.В края на януари от компанията обявиха, че планират отварянето на център за преглеждане на съдържание и в София. В центъра ще работят 150 служители, които вече преминавали обучение. Те ще следят постове на казахски, турски и руски. ", "date": "2019.02.26", "title": "Параноя, зависимости, стрес: Страничните ефекти от работата като модератор във Фейсбук "}
{"url": "http://www.cross.bg/rymen-radev-glava-1597634.html", "text": "/КРОСС/Държавният глава Румен Радев ще участва в церемонията по връчване на наградите на Българската асоциация по информационни технологии (БАИТ) за 2018 г.Президентът ще отличи победителя в категорията за специален принос в развитието на информационните и комуникационни технологии в България.Наградите на БАИТ за 2018 г. се провеждат под патронажа на държавния глава Румен Радев. Отличията се присъждат на личности, компании и институции в 11 различни категории.Церемонията ще се състои в зала „София\" на Световния търговски център „Интерпред\".  ", "date": "2019.02.26", "title": "Румен Радев ще участва в церемонията по връчване наградите на БАИТ"}
{"url": "http://www.cross.bg/ignatiev-bulgariya-rysiya-1597639.html", "text": "/КРОСС/ Премиерата, която е тази вечер в Руския център в София, ще бъде представена от изпълнителния директор на Фонда \"История на Отечеството\" Константин Могилевски и автора на филма Олга БуллеФилмът \"Руският граф на българите\" - за видния дипломат Николай Игнатиев, ще има премиера в Руския културно-информационен център в София днес от 18.30 ч., съобщават от центъра, цитирани от БТА.Сред гостите на прожекцията ще са авторката на филма Олга Булле, изпълнителният директор на фонда \"История на Отечеството\" Константин Могилевски, посланикът на България в Русия (2012 -2018) Бойко Коцев.Името на граф Игнатиев влиза в списъка на 100-те велики дипломати, оставили следа в историята на човечеството. Именно той след края на Руско-турската война от 1877-1878 г. подписва Санстефанския мирен договор, освобождаващ България от петстотингодишно османско владичество. Благодарение на него не само България, но и Сърбия, Черна Гора и Румъния стават независими държави, отбелязват авторите.Според тях, без преувеличение може да се каже, че без Игнатиев картите на Европа и Русия биха изглеждали иначе. След продължителни преговори с Китай на 14 ноември 1860 г. той съумява да подпише договор, на базата на който са определени ясни граници в Далечния Изток. Към страната са присъединени земите на днешния Приморски и Хабаровски край, където тогава по официални данни живеят 3399 руснаци и 1500 китайци. Благодарение на Пекинския договор на картата на Русия се появява град Владивосток, припомнят от екипа.Сред участниците във филма са Олга Чевская - внучка на Н.П. Игнатиев, Анатолий Шчелкунов - руски дипломат, писател, през 2005 - 2009 г. генерален консул на Русия във Варна, Михаил Горинов - историк, Калина Канева - писател, журналист, биограф на Н.П. Игнатиев, Андрей Пантев - историк, Иван Семерджиев - кмет на село Граф Игнатиево (2007-2015), Павел Журавльов - ръководител на представителството на Россотрудничество в България, Борис Громов - директор на Дома на Москва в София.Филмът, сниман в Москва, София, село Граф Игнатиево, Пловдивска област, на връх Шипка, е на Продуцентския център \"Синема продакшън\" със съдействието на представителството на Россотрудничество в България. Режисьор-постановчик е М. В. Йолкин. ", "date": "2019.02.26", "title": " Премиера на \"Руският граф на българите\" тази вечер в РКИЦ"}
{"url": "http://www.cross.bg/byrgas-ofisa-vitrinata-1597638.html", "text": "/КРОСС/ 15-годишен бургазлия е извършителят на счупването на витрината на офиса на \"Делегацията на българските социалисти в Европейския парламент\", разположен на ул. \"Фердинандова\" в Бургас, осъществено на 23.02.т.г. около 01.15 ч., посредством парче от базалтова бетонна плочка. Това съобщиха от полицията в Бургас. Самоличността на младежа е установена благодарение бързите полицейски действия на служителите на Първо Районно управление - Бургас, сезирани в късния следобед на неделния ден, от офис-координатора, който констатирал нанесените материални щети по витрината, както и повреждането от хвърлената плочка на работещ телевизор, разположен в близост до счупеното стъкло.15-годишният младеж обяснил, че малко преди инцидента заедно с трима свои приятели посетили заведение в Централната градска част, като при прибирането си към домовете, се сборичкали на улицата. Неумишлено бургазлията замерил приятелите си с базалтовото парче, но те успели да се предпазят и плочката счупила витринното стъкло и поставения в близост телевизор.Стойността на нанесените от вандалския акт щети по офиса е оценена на сумата от 1000 лв., която ще бъде поета от родителите на 15 годишния младеж.Работата по случая продължава от служители на Първо Районно управление - Бургас. ", "date": "2019.02.26", "title": " 15-годишен бургазлия е счупил витрината на офиса на Делегацията на българските социалисти в ЕП "}
{"url": "http://www.cross.bg/politziyata-garata-suobshtiha-1597618.html", "text": "/КРОСС/ Районът на жп гарата и автогарата в Ловеч е отцепен от полицията заради сигнал за бомба, съобщиха за БТА от областната дирекция на МВР. Той е бил подадени в 12.14 часа от мъж, но все още не е разкрита неговата самоличност. Всички заведения наоколо са опразнени.На място е целият наличен състав на полицията и се извършват проверки за взривно устройство в целия район. Предприети са всички необходими мерки.От полицията съобщиха още, че няма да бъде нарушен графикът на влаковете и автобусите, но те спират извън отцепения район. ", "date": "2019.02.26", "title": "Сигнал за бомба отцепи жп гарата в Ловеч"}
{"url": "http://www.cross.bg/nfsb-simeonov-otnosheniya-1597619.html", "text": "/КРОСС/ В \"Обединени патриоти\" няма откровеност, честност и почтеност и това разяжда вътрешните отношения - това призна лидерът на НФСБ Валери Симеонов пред телевизия Европа.\"Днес ще има Коалиционен съвет, но ще видим кой ще дойде и как ще се проведе - можем само да гадаем. Дали ще има окончателно решение за евроизборите също е въпрос на няколко часа изчакване\", заяви той.Бившият вицепремиер посочи, че по никакъв начин няма да позволи някой да поставя ултиматуми какво да се прави.\"При коалиция от три независими партии всяка трябва да зачита мнението на другите и може да си позволи да си прави предложения, но в никакъв случай не трябва да ги поставя под условия. Мисля, че резултатът от този Коалиционен съвет е предопределен, защото вече виждам по билбордове в София образа на Ангел Джамбазки, което ясно говори, че приказките на Каракачанов, че най-добрият вариант е да се явяват трите партии заедно всъщност са мимикрия, зад която се крие евентуално самостоятелно явяване на ВМРО. Няма откровеност, честност и почтеност в нашите отношения. Това разяжда вече вътрешните отношения, доверието и т.н.\", коментира още Симеонов.Попитан как може да се чете знакът, че НФСБ издигна неговата кандидатура за водач на листата, той коментира, че това е отговор на поведението на останалите две партии.\"От една страна, една такава полуприкрита кампания като на ВМРО, от друга страна при \"Атака\" имаме обединение, декларирано с една телевизионна особа, случайно влязла в политиката, какъвто е Бареков - с парите на КТБ, или с други думи, с нашите пари\", изтъкна той и посочи, че е естествено НФСБ да последва линията да се даде възможност на местните организации да номинират кандидати. ", "date": "2019.02.26", "title": "Симеонов: В \"Обединени патриоти“ няма честност и почтеност и това разяжда отношенията"}
{"url": "http://www.cross.bg/avtomobil-kola-sblusuk-1597617.html", "text": "/КРОСС/  Малко дете и двама възрастни пострадаха при сблъсък на лека кола с камион. Катастрофата е станала на пътя Аксаково-Кичево вчера, 25 февруари, към 16:25 часа, съобщиха от варненската полиция. 24-годишен водач на „Фолксваген\" загубил контрол над леката кола и се блъснал странично в насрещно движещ се товарен автомобил \"Волво\".Мъжът получил фрактура на кости на едното стъпало. Пострадали са и малко дете и 26-годишна жена, които са получили контузни наранявания. Тримата са прегледани и освободени за домашно лечение, без опасност за живота.Пътник в специализиран автомобил пострада, след като водачът на колата с марка „Ивеко\" направил рязка маневра, за да избегне сблъсък с неустановен към момента автомобил. Инцидентът е станал на варненския бул. \"Сливница\" към 8.30 часа, на 25 февруари.Рязката маневра станала причина 27-годишният пътник да получи контузии. Прегледан е и освободен за домашно лечение. ", "date": "2019.02.26", "title": "Трима пострадали при сблъсък на лека кола с камион край Варна "}
{"url": "http://www.cross.bg/letishte-erdogan-april-1597616.html", "text": "/КРОСС/  Новото летище на Истанбул, което има за цел да бъде сред най-натоварените в света, ще влезе в пълна експлоатация до 7 април, съобщава ДПА, като се позовава на в. \"Хюриет\".Аеропортът на стойност 12 милиарда долара бе открит официално през октомври от президента Реджеп Тайип Ердоган, но от тогава само малка част от полетите бяха прехвърлени на него. Пълното му пускане в експлоатация бе отложено първо за януари, а след това за март, за съжаление на правителството, което го представи като черешката на тортата на строителния бум, довел до силен икономически растеж по време на 15-годишното управление на Ердоган.Прехвърлянето на дейността от летище Ататюрк към новата аерогара ще започне на 5 април в 3,00 ч. сутринта и ще продължи 45 часа, пише \"Хюриет\".Новото летище ще бъде в състояние да обслужва 90 милиона пътници годишно и може да бъде разширено за до 200 милиона пасажери, заяви Ердоган на церемонията по откриване през октомври. ", "date": "2019.02.26", "title": "Новото мегалетище в Истанбул ще бъде пуснато в пълна експлоатация до април "}
{"url": "http://www.cross.bg/evro-domakinstvo-dohod-1597620.html", "text": "/КРОСС/ Почти 260 000 домакинства ще получат помощ, с общ годишен бюджет от 300 милиона евро. Чужденците с право на помощи трябва да имат данъчни декларации за последните 5 години.Одобрените граждани, гърци или законно пребиваващи чужденци, ще получават от 70 до 210 евро на месец, като безвъзмездните средства ще бъдат разпределени в зависимост от членовете на домакинството, критериите за доход и собственост, съобщават \"Труд\" и \"Български новини\".Надбавката ще бъде отпусната със задна дата от 1 януари.Размерът за наем за домакинствата, които отговарят на критериите, е:- за домакинство от един човек: 70 евро;- за домакинство, от двама членове: 105 евро;- за домакинство, от трима членове: 140 евро;- за домакинство, от четирима членове: 175 евро;- за домакинство с пет или повече членове: 210 евро.Критерии и сумиОбщият годишен доход на еднолично домакинство за присъединяване към програмата не може да надвишава 7 000 евро, а общата данъчна стойност на притежаван недвижим имот не може да надвишава 120 000 евро. В този случай домакинството ще получи 70 евро на месец.Домакинство с двама членове с общ годишен доход до 10 500 евро и недвижими имоти до 135 000 евро, има право да получава 105 евро на месец.Сумата от 140 евро ще получи тричленно домакинство, ако общият му годишен доход е до 14 000 евро, а общата данъчна стойност на имота не надвишава 150 000 евро.Четиричленно домакинство с общ годишен доход до 17 500 евро и недвижими имоти до 165 000 евро ще получават месечна субсидия от 175 евро. ", "date": "2019.02.26", "title": "260 хил. домакинства ще получават помощ в Гърция - от 70 до 210 евро на месец"}
{"url": "http://www.cross.bg/dulzhina-krasno-selo-1597621.html", "text": "/КРОСС/На 27 февруари, сряда, от 12.00 часа кметът на София Йорданка Фандъкова и министърът на транспорта, информационните технологии и съобщенията Росен Желязков ще направят инспекция на строителството на третия лъч на метрото, където приключи изграждането на метротунела с помощта на специалната тунелопробивната машина.Изграден е 8 км метротунел и преобладаващата част от конструкциите на метростанциите в участък от третия лъч.Проверката ще се състои на кръстовището на бул.\"Евлоги и Христо Георгиеви\" и бул.\"Янко Сакъзов\" (срещу Малък градски театър зад канала\").В момента се изграждат два от четирите етапа на третата линия на метрото в София - „Бул.Владимир Вазов - бул.Евлоги и Христо Георгиеви - Орлов мост - НДК - ж.к. Красно село - ж.к.Овча купел\", с дължина 12 км и 12 метростанции, включени в Оперативна програма „Транспорт и транспортна инфраструктура\" 2014-2020 г. Проектът за Етап 1 от Линия 3 включва цялостно изграждане на участъка - „бул. Вл. Вазов - ЦГЧ - кв. Красно село\", с дължина 8 км и 8 станции, метродепо „Земляне\" и доставка на 20 метровлака от фирма „Сименс\". Етап 2 включва трасето „кв. Красно село - ж.к. Овча Купел - ж.п. линия София-Перник в кв. Горна баня\" с дължина 4 км и 4 метростанци. Финансират се от Европейския фонд за регионално развитие с местно съфинансиране от Столичната община. ", "date": "2019.02.26", "title": "Фандъкова и Росен Желязков инспектират третия лъч на метрото"}
{"url": "http://www.cross.bg/dolara-gazprom--1597627.html", "text": "/КРОСС/Експортната цена на природния газ на „Газпром\" през 2019 г. може да достигне 230-250 долара за 1000 куб.м., заяви директорът на „Газпром експорт\" Елена Бурмистрова.„Оценявам диапазона на експортните цени на „Газпром\" за 2019 г. да бъде между 230-250 долара за 1000 куб.м.\", каза тя в Деня на инвеститора на компанията.", "date": "2019.02.26", "title": "„Газпром“: Цената на газа през 2019 г. ще бъде 230-250 долара"}
{"url": "http://www.cross.bg/vodach-katafalkata-vodacha-1597623.html", "text": "/КРОСС/Катафалка на благоевградска погребална агенция самокатастрофира тази сутрин, след като на 53-годишния ѝ водач му прилоша, предаде кореспондентът на БГНЕС в града.Сигналът за пътния инцидент е подаден в 6 часа от булевард \"П.К.Яворов\" от водач на лек автомобил, движещ се след катафалката „Мерцедес\". Тя идва по булевард „П.К.Яворов\" в посока жк. „Струмско\". Преди „Т\"-образното кръстовище на водача му прилошава, продължава направо, качва се на бордюра и къса мантинелата.Движещите се зад катафалката подават сигнал на тел. 112, 53-годишният ѝ водач е транспортиран за Спешно отделение на МБАЛ-Благоевград след преглед от лекар е освободен. Обяснил, че просто му е причерняло и загубил контрол над возилото, в който пътувал сам. Същият пътувал за Враца по работа.На катафалката са нанесени материални щети, на място пристигна и патрул на „КАТ-Пътна полиция\". ", "date": "2019.02.26", "title": "Катафалка катастрофира в Благоевград, на водача ѝ му прилошало"}
{"url": "http://www.cross.bg/tyristi-oblast-pamporovo-1597622.html", "text": "/КРОСС/Зимният туристически сезон в Смолянска област се очертава добър, заяви за БТА Георги Пампоров, изпълнителен директор на Организацията за управление на туристически район Родопи. По негови наблюдения туристическият поток в Пампорово и Мечи чал е значителен. Български, британски и балкански туристи поддържат висока заетост на хотелите в Пампорово и Чепеларе.Отличните условия в ски зоните привличат български, румънски, гръцки, турски, сръбски, английски туристи, допълва Георги Пампоров. Според него през тази зима се наблюдава и по-чувствително присъствие на ирландски ваканционни групи. Като тенденция и през този ски сезон се отчита контингент от индивидуални неорганизирани туристи, както български, така и от съседните балкански държави, потеглящи на снежна ваканция с автомобилите си без услугите на туроператори.Местата за настаняване в селските райони в областта през зимата не са особено посещавани, с изключение на краткосрочни уикенд почивки, според данни на туристическата организация. Повече резервации в тези зони се очакват в почивните дни около 3 март.", "date": "2019.02.26", "title": "Ирландски туристи напълниха зимните курорти в Смолянска област"}
{"url": "http://www.cross.bg/katastrofa-verizhna-avtomobil-1597629.html", "text": "/КРОСС/ Верижна катастрофа затвори бул. „Александър Малинов\" в столичния квартал „Младост\" във вторник. При инцидента са се сблъскали камион и няколко леки коли.Към 13 ч. тежкотоварният автомобил удря другите коли, като едната от тях се забива в разделителната ограда, а след това - и в автомобил, движещ се в насрещната лента. Една жена е откарана в болница за преглед.Заради катастрофа се образува километрично задръстване. ", "date": "2019.02.26", "title": " Верижна катастрофа блокира голям булевард в София "}
{"url": "http://www.cross.bg/zhivotni-belygi-pytin-1597608.html", "text": "/КРОСС/ Холивудската актриса Памела Андерсън, член на Консултативния съвет към Международния фонд за защита на животните, написа открито писмо до президента на Руската Федерация Владимир Путин за освобождаването на косатките и белугите от \"затвора за китове\", предаде агенция ТАСС, цитирана от Новини.бгМорските бозайници се държат в плен край бреговете на Находка в Приморския край. Там се намират 11 нелегално уловени косатки, предназначени за продажба в Китай и около 90 белуги. По-късно на три белуги и на една косатка бяха изгубени следите.Във връзка с нелегалното задържане на животните руските власти възбудиха следствено дело за незаконен улов. На 22 февруари президентът Путин поръча на компетентните власти и организации до 1 март да решат съдбата на морските животни.\"Пиша Ви по повод 11-те косатки и 87-те белуги, които понастоящем са държани в плен близо до Находка.Разбрах, че все още не е взето окончателно решение по въпроса и се обръщам към Вас, за да се намесите и тези животни да бъдат отново пуснати на свобода\", пише Андерсън до руския държавник.Бившата звезда от \"Спасители на плажа\" също изрази надеждата, че правителството на Руската Федерация ще обедини усилията си с руските еколози и международните специалисти за разработването на професионален план за връщането на пленените животни в естествената им среда. ", "date": "2019.02.26", "title": "Памела търси помощ от Путин за освобождаването на косатките и белугите"}
{"url": "http://www.cross.bg/tzigari-turgoviya-bulgariya-1597607.html", "text": "/КРОСС/  4,4% е най-ниското ниво на нелегални цигари досега и съм удовлетворен, че това е израз на добрата работа на прокуратурата и МВР. Това каза главният прокурор Сотир Цацаров по време на представяне на резултатите от изследването на нивата на незаконната търговия с цигари от четвъртото тримесечие на 2018 г., предаде Агенция „Фокус\".„Искам да отбележа два момента. Първият е разбиването на фабрики за производство на нелегални тютюневи изделия, чийто капацитет конкурираше легалните производители. Вторият е, че бяха приети изменения в Наказателния кодекс, които позволиха да бъдат инкриминирани производството и разпространението на нелегални цигари. Така че тази цифра - 4,4% е най-ниската досега и съм удовлетворен, че това е израз на добрата работа на прокуратурата и МВР\", заяви Цацаров.4,4% е нивото на незаконната търговия с цигари през четвъртото тримесечие на 2018 г., което е спад с 0,9% спрямо предходния период. Това показват данните от резултатите на проведеното от „Инициативата срещу незаконната търговия\" изследване за тенденциите и нивата на незаконна търговия с цигари от проучването на празните опаковки.Най-голям брой нелегални цигари са установени в Хасково, Плевен, Перник, Благоевград и Велико Търново. Изследването обхваща 20 големи града и над 3 млн. души, което е 47% от населението.„Инициативата срещу незаконната търговия\" се състои от 5 тютюневи компании в България - Бритиш Американ Табако България, Булгартабак, Джапан Табако Интернешънъл България, Импириъл Табако България и Филип Морис България. ", "date": "2019.02.26", "title": "Сотир Цацаров: 4,4% е най-ниското ниво на нелегални цигари досега "}
{"url": "http://www.cross.bg/tzigari-vsichki-borisov-1597604.html", "text": "/КРОСС/ Арести, затваряне на обекти и солени глоби - това се случи с някои от големите играчи в сивия сектор на търговията с цигари и алкохол и същото чака тези, които не спазват законите в горивния бизнес. За това се закани премиерът Бойко Борисов по време на форум, посветен на борбата с контрабандата на тютюневи изделия.По думите му за периода 2014-2019 г. приходите от алкохол, цигари, месо и захарни изделия са се повишили с 50% до 43,9 млрд. лв. „Тези, които не се съобразиха в цигарената сфера са в арестите, в алкохолния бизнес - в арестите. Толкова успешно работят службите - моят най-колегиален съвет към всички е да си приведат на 100% бизнеса в бяло\", подчерта Борисов.По думите му контролът над търговията с горива ще е пълен на всички етапи. За целта всички областни дирекции на МВР ще правят всекидневни отчети на проверените обекти и статута им. Премиерът анонсира и „тотално видеонаблюдение\" на пристанищата „Росенец\" (използвано от „Лукойл\" - б.р.), Бургас и Варна.Не може да искаш да правиш профилактика на измервателните уреди когато ти идва танкер, може преди или след това\", заяви Борисов. Той припомни и друг конкретен сюжет, свързан с конкретни играчи от сектора: „2008 г., 2013 г., финансов министър и премиер (Пламен Орешарски-б.р.) на едни от компаниите им признава половин млрд. загуби, следващите 5 години няма данъци\".Министър-председателят обяви, че от петролната и газова асоциация са предоставили списък със съмнителни бензиностанции, които в момента се проверяват от полиция, НАП, пожарна и други институции и резултатите ще бъдат оповестени утре.По време на форума беше отчетено ниво на контрабандните цигари от 4,4%, което е исторически минимум.„Искам да отбележа два момента. Първият е разбиването на фабрики за производство на нелегални тютюневи изделия, чийто капацитет конкурираше легалните производители. Вторият е, че бяха приети изменения в Наказателния кодекс, които позволиха да бъдат инкриминирани производството и разпространението на нелегални цигари\", посочи главният прокурор Сотир Цацаров.Борисов отбеляза, че „най-добронамерено\" е предупредил играчите от цигарения сектор, че ще има мерки срещу сивия сектор.„Има складове, които стоят по месец затворени - знаят, че стоят данъчните и митниците до тях и просто не работят\", похвали се премиерът.„Всеки искам вместо 6 лв. да даде 3 лв. за кутия цигари, ама същите хора искат пенсиите и заплатите да се увеличават\", коментира Бойко Борисов.Той посочи и че съпротивата срещу новите правила за касовите апарати се дължи само на желание за укриване на оборот и отсрочката за бизнеса не означава, че ще има промяна: „Всички ходите в ресторанти, всички ходите в хотели и знаете къде колко касови бележки се издават. После излизат и казват „Държавата да ми направи пътя\", „Държавата да ми направи канализацията\", „Държавата да ми направи осветлението пред обект\". Онлайн търговията също считат, че не трябва да плащат данъци\".По думите му „държавата се дисциплинира\" и вече и службите си сътрудничат в обмена на информация, вместо да си пречат, както е било преди: „Всички известни имена на контрабандистите бяха агентура - някои не са вече между живите\".Снимки БТВ", "date": "2019.02.26", "title": "Борисов заплаши нелегалните търговци на гориво с арести"}
{"url": "http://www.cross.bg/rysiya-semeiino-sustezanieto-1597605.html", "text": "/КРОСС/  Националният съвет на младежките и детски сдружения на Русия Ви кани да вземете участие в Международния конкурс за семейно творчество „Разкажете на света за вашата Русия\" Тази година състезанието стана международно и вече е достъпно за чуждестранни участници.Конкурсът е организиран от Министерството на образованието на Русия, Националната родителска асоциация за социално подпомагане на семейството и защита на семейните ценности и Академията за иновативно образование и развитие.Основната цел на състезанието е да установи добри отношения между млади сънародници, живеещи в Русия и чужбина, деца и тийнейджъри от други страни.Участниците са поканени да създадат видео презентация или текстова страница с история за малка родина, за себе си или за събитие от историята на Русия. И направете така, че за вашите връстници от различни страни, тези презентации да са интересни и информативни.Най-добрите участници ще бъдат разпределени в четири възрастови групи: най-малките - до 10 годишна възраст най-възрастният - от 18 години. Заявките и конкурсните работи се приемат до 31 май, след което експертната комисия и експертното жури ще започнат работа, а имената на победителите ще бъдат обявени през септември 2019 година.", "date": "2019.02.26", "title": "Международен конкурс „Разкажете на света за вашата Русия”"}
{"url": "http://www.cross.bg/durveta-nova-zagora-1597609.html", "text": "/КРОСС/  Жители на Нова Загора излязоха на протест срещу масова сеч на дървета в града От общината обаче твърдят, че са рязали само опасни и стари дървета заради ремонт на улиците.Преди месец всички дървета на една от улиците в града са били изсечени. „Аз по тази улица вече не минавам,грозно ми е ,болно ми е\", сподели Мария Александрова.Според протестиращите, на улиците „Васил Левски\", „Преславска\", „Георги Бенковски\", „Петър Бакалов\" няма нито едно останало дърво.„Когато започна масовата сеч по улица „Георги Бенковски\", там 53 дървета бяха изсечени и бяха подменени с млади дървета, на които им трябва поне 20 години да растат\", каза Кремена Петрова, жител на Нова Загора.От Община Нова Загора обясниха, че сечта се налага заради планов ремонт на улицата и обещават ново залесяване.„Тези дървета са опасни, те са прогнили, това се вижда и от самите дънери на дърветата. Хората смятат ,че не е така. Хората смятат, но хората не са специалисти\", заяви Ивайло Енев, заместник-кмет на Нова Загора.Жителите на Нова Загора са подали сигнал до прокуратурата. ", "date": "2019.02.26", "title": "Нова Загора на протест срещу масова сеч на дървета в града"}
{"url": "http://www.cross.bg/miliarda-bulgariya-durzhavi-1597611.html", "text": "/КРОСС/  Държавна поръчка за строителството на газопровода, който трябва да осигури пренасянето на руски природен газ от втората тръба на \"Турски поток\" през България до Сърбия, ще бъде възложена на компанията ТМК на Дмитрий Пумпянски, съобщи \"Росбизнесконсултинг\" (РБК), като се позова на два независими източника. Стойността на проекта е 1.4 милиарда евро.Формално обществената поръчка в България за строителството не е приключила , но необходимостта проектът да се реализира в кратки срокове налага това решение. Руската ТМК ще осигури тръбите и вече е започнала преговори за сключване на договори със строителни компании, като се споменава и името на \"Щрабаг\".Представител на руската компания е заявил пред \"Росбизнесконсултинг\", че в момента те не участват в проекта, но разглеждат възможностите да се включат в обявената от \"Булгартрансгаз\" обществена поръчка за строителството на газопровода.Газопроводът през българска територия ще е дълъг 474 километра, трябва да доставя през България, Сърбия, Унгария до Баумгартен, Австрия руски газ. По трасето количествата са следните: България - 3.5 милиарда м3, Сърбия - 2.5 милиарда м3, Унгария - 6 милиарда м3 и 3.75 милиарда м3 - до Баумгартен.ТМК е един от най-големите компании в производството на тръби с различна големина.  Корпорацията оперира в пет федерални области на Руската федерация, но има и сериозно присъствие в други държави, като доставя продукцията си в 80 държави.И още няколко цифри: производството се извършва в шест страни, представителства има в 15. В Щатите корпорацията е сред първите три производителя в своята област.Корпорацията оперира в пет федерални области на Руската федерация, но има и сериозно присъствие в други държави, като доставя продукцията си в 80 държави.И още няколко цифри: производството се извършва в шест страни, представителства има в 15. В Щатите корпорацията е сред първите три производителя в своята област.ТМК произвежда тръби за нуждите на населението и специални за нефтения и газовия сектор. Най-сериозните й клиенти са \"Газпром нефть\", \" Сургутнефтегаз\", \" Лукойл\" , \"Роснефт\". ", "date": "2019.02.26", "title": "РБК: Руска компания ще строи газопровода през България до Сърбия"}
{"url": "http://www.cross.bg/radanova-sofiya-sporta-1597612.html", "text": "/КРОСС/  Кметицата на София Йорданка Фандъкова награди трикратната олимпийска медалистка в шорттрека Евгения Раданова с красива кристална купа, покрита с 24-каратово злато.Раданова първа от известните спортисти подкрепи инициативата \"София - Европейска столица на спорта и получи голямо признание от кметството.Тържествената церемония се състоя в сградата на общината . Стана ясно, че са поръчани още 5 подобни купи и предстои да разберем кои ще са техните притежатели.Повод за признанието на голямата българска спортистка е предстоящото първенство по шорттрек и безрезервната й подкрепа за София, в ролята й на европейска столица на спорта.Раданова благодари за признанието. \"Много мил жест. Знам, че е много трудно, но вие се справяте.\", каза тя. ", "date": "2019.02.26", "title": "Фандъкова награди Евгения Раданова за заслугите към спорта"}
{"url": "http://www.cross.bg/potrebitelite-gthinq-vthinq-1597613.html", "text": "/КРОСС/  LG Electronics (LG) улавя въображението на потребителите в света по време на Световния мобилен конгрес 2019 с едновременното представяне на най-новите смартфони от G и V сериите. В Международния конгресен център (CCIB) в Барселона, LG представи първия си 5G телефон - LG V50ThinQ 5G заедно с новия LG G8ThinQ за двойно повече вълнение. Давайки на потребителите възможността да се насладят на всичко, което 5G може да предложи веднага след като услугата стане достъпна, иновативният LG V50ThinQ 5G е внимателно създаден, за да осигури изключително потребителско изживяване. Първият 5G телефон от LG ще надхвърли очакванията, предлагайки безкомпромисна надеждност като позволява на потребителите да се насладят на висококачествено съдържание с 5G скорост, което се очаква да доведе до 20 пъти по-висока скорост от 4G.LG успя да подобри дисплея и звука при LG V50ThinQ 5G. 6.4-инчовият QHD+ OLED FullVision дисплей със съотношение 19.5:9 предлага на потребителите по-силно потапящо усещане, независимо дали гледат видео или се наслаждават на игра. Звукът е подобрен, за да предложи невероятно стерео изпълнение, на което можете да се насладите със и без слушалки. С технологията DTS:X, LG V50ThinQ 5G позволява на потребителите да  се насладят на звук, който подобрява качеството на всякакъв тип  съдържание, за да създаде реалистичен звуков пейзаж. Телефонът също поддържа Qualcomm® aptX™ и aptX HD аудио технология за премиум Bluetooth качество на звука и ниска латентност – идеални за слушане с помощта на слушалки. 5G смартфонът на LG има оптични иновации, които позволяват на потребителите да правят изключителни снимки и видеоклипове с възможно най-високо качество. Гледайки отвъд статичните изображения, LG е добавил Video Depth Control както в предната, така и в задната камера, за да се увери, че движещите се обекти ще останат на фокус. Чрез анализиране на разстоянието и дълбочината с помощта на технологията Dual FOV, потребителите могат да заснемат точно това, което виждат, което дава възможност за създаване на видеоклипове, които изглеждат невероятно изпипани и професионални. Първото 5G устройство на LG се захранва с най-новата мобилна платформа Qualcomm® Snapdragon™ 855 с Snapdragon X50 5G модем и оптимизирания софтуер на LG, за да предостави подобрена сила на процесора, необходима за 5G. Телефонът също така разполага и с 4,000mAh батерия, 20% по-голяма от тази в V40ThinQ, както и нова Vapor Chamber система, която е по-ефективна от конвенционалните топлопроводи, за да поддържа ниска вътрешната температура, както и устойчивост при продължително използване на приложения, дори при извършване на много задачи едновременно. Наследявайки тънкия и стилен дизайн на V серията, LG V50ThinQ 5G е с дебелина 8,3 милиметра и тежи само 183 грама. За да запазят елегантния си профил с непрекъснати линии, корпусът на задния обектив на новия V смартфон е напълно изравнен с гърба на телефона. Всичко това е постигнато без да се прави компромис с дълготрайността на LG V50ThinQ 5G, който продължава да отговаря на 14 U.S. military MIL-STD 810G стандартите. В подготовка за представянето на първия 5G телефон, LG си партнира с 10 основни доставчика на пазари, където 5G услугата ще бъде представена тази година, включително в САЩ, Южна Корея, Австралия и редица европейски страни. За да пренесе удобството на потребителите на нови висоти с помощта на първия си 5G смартфон, LG разработи Dual Screen като допълнителен аксесоар за LG V50ThinQ 5G. Проектиран да прилича на протектор тип портфейл, Dual Screen се отваря, за да даде на потребителите на LG V50ThinQ 5G втори 6.2-инчов OLED дисплей за двойно преглеждане, игри и изпълняване на няколко задачи едновременно. Dual Screen дисплеят и LG V50ThinQ 5G могат да работят и самостоятелно, позволявайки изключително интересни начини на изполване. Например, потребителите могат да гледат филм на единия екран и едновременно с това да търсят IMDB на другия. С прикрепения Dual Screen, на дисплея на LG V50ThinQ 5G се появява икона, която може да включи втория дисплей или да превключи без проблем между двата. Функцията за използването на няколко прозореца разделя всеки екран на две, което прави възможно показването и използването на множество приложения едновременно. В определени игри, Dual Screen може да бъде използван като специален контролер. Dual Screen може да бъде позициониран под два удобни ъгъла – 104 и 108-градусов и тъй като той използва батерията на телефона няма нужда да се зарежда отделно. LG G8ThinQ продължава традицията да предлага на потребителите по целия свят палитра от функционалности, които подобряват възможностите с акцент върху предоставянето на оптични и аудио възможности. Нещо повече, философията на дизайна, която отхвърля всички несъществени елементи придава на LG G8ThinQ безспорно стилен външен вид. Безупречната естетика не се ограничава само до предната част на устройството, тъй като задната камера също създава удовлетворително гладка повърхност. Crystal Sound OLED – аудио иновацията, която използва дисплея на смартфона като високоговорител, елиминира нуждата от преден такъв и така допринася за минималистичната естетика на устройството. LG G8ThinQ е първият в света смартфон с усъвършенствана автентификация на вените на дланта, станало възможно благодарение на комбинацията от ToF Z Camera и инфрачервени сензори. По-сигурна от технологията за разпознаване на пръстови отпечатъци, Hand ID на LG идентифицира собствениците като разпознава формата, дебелината и други индивидуални характеристики на вените, разположени по дланите им. Просто поставянето на предварително регистрираната ръка пред предната камера за части от секундата е единственото, което се изисква, за да се отключи LG G8ThinQ и цялото съдържание, което предлага. Усъвършенстваната Z Camera може да се използва при заснемане на селфита в портретен режим. Иновативната Z Camera измерва отразените върху обектите инфрачервени лъчи, за да изчисли дълбочината по-бързо и точно от другите сензори, правейки вълнуващи функции като Face Unlock възможни. Тъй като Z Camera вижда обектите в 3D, Face Unlock е невъзможно да бъде заблуден с двуизмерно изображение на лице, защото при тези фотографии липсва дълбочина. Нещо повече, технологията ToF в камерата на LG не се влияе от околната светлина, така че точността да не бъде засегната от външни източници на светлина. С множество форми на биометрична автентификация, LG предлага повече възможности при сигурността на смартфоните отколкото всички останали производители, позволявайки на потребителите да избират коя опция е по-удобна за тях предвид обстоятелствата. Подобрената Z Camera също е внедрена, за да подобри потребителското преживяване с Air Motion. Без да докосват телефона потребителите могат да отговарят или да прекратяват телефонни разговори, да правят снимки на екрана, да превключват между различните приложения или да регулират силата на звука. Контролирането на LG G8ThinQ е толкова просто, колкото помахването с ръка, увеличавайки удобството за активните потребители докато носят ръкавици или плуват. За разлика от съществуващите фотоапарати, способни да различават единствено обекта от фона, предната камера на LG G8ThinQ измерва разстоянието между обекта и камерата в милиметри, за да контролира интензивността при замазването на бекграунда до 256 нива за селфита с повече дълбочина. Със 1.22μm сензор на изображенията (приблизително 10% по-голям отколкото в LG V40ThinQ), LG G8ThinQ може да създаде по-чист образ, който е още по-бърз с помощта на Auto Focus. Video Portrait прави своя дебют в LG G8ThinQ, давайки възможност на потребителите да контролират ефекта боке докато снимат видеоматериали в портретен режим със задна камера. Чрез анализиране на разстоянието и дълбочината с Dual FOV технологията, потребителите могат да заснемат точно това, което виждат, правейки възможно продуцирането на видеа, изглеждащи невероятно изпипани и професионални. Освен оптиката, LG G8ThinQ се отличава и с мултимедийно представяне като първото устройство от G серията, което включва OLED технология на дисплея. Големият 6.1-инчов QHD+ FullVision дисплей с 564 пиксела на инч дава възможност за невероятно количество от дейтали. Висококачественият звук, който се предлага стандартно при всички смартфони на LG, не липсва и при LG G8ThinQ, който с басовите Boombox високоговорители вече може да извежда и стерео. Реалистичният страничен звук е възможен благодарение на DTS:X докато 32-битовия Hi-Fi Quad DAC предлага несравними звукови детайли. LG G8ThinQ също така поддържа технологията Master Quality Authenticated (MQA), която позволява компресиран висококачествен аудио стрийминг без компромис в качеството на звука. Създаден в колаборация с Meridian Audio, LG G8ThinQ е достойно допълнение към наследството на LG в тази област.  Друг член от семейство G на LG ще бъде наличен през следващите месеци след Световния мобилен конгрес за пазари, търсещи нещо уникално само в една опаковка, предлагаща удобство и завършеност без това да влияе на производителността или премиум функции, които правят LG G8ThinQ толкова специален. LG G8s ThinQ разполага с бързата Snapdragon 855 мобилна платформа на Qualcomm свързана с ярък 6.2-инчов OLED дисплей, захранван от издръжлива 3,350mAh батерия. Трите задни камери със специален режим за нощни снимки и HDR технология прави това устройство мощно средство за създаване на съдържание докато подобрената Z Camera  дава възможност за повишена сигурност благодарение на Hand ID и Face Unlock. Посетителите на Световния мобилен конгрес  може да посетят щанда на LG в Зала 3 на Fira Gran Via от 25 до 28 февруари за повече информация относно най-новите смартфони на LG, както и за други вълнуващи мобилни иновации. Чип: Qualcomm® Snapdragon™ 855 Мобилна платформа със Snapdragon X50 5G модемДисплей: 6.4-инчов 19.5:9 QHD+ OLED FullVision (3120 x 1440 / 538ppi)Памет: 6GB RAM / 128GB / microSD (до 2TB)Камера:-    Задна    16MP Super Wide (F1.9 / 1.0μm / 107˚)        12MP Standard (F1.5 / 1.4μm / 78˚)        12MP Telephoto (F2.4 / 1.0μm / 45˚)-    Предна    8MP Standard (F1.9 / 1.12μm / 80˚)        5MP Wide (F2.2 / 1.12μm  / 90˚)Батерия: 4000mAhОперационна система: Android 9.0 PieРазмер: 159.2 x 76.1 x 8.3ммТегло: 183гИнтернет мрежа: 3G / 4G LTE-A / 5GСвързване: Wi-Fi 802.11 a, b, g, n, ac / Bluetooth 5 / NFC /     USB Type-C (USB 3.1 Compatible)Цвят: Astro BlackДруги: Full-range Stereo Speakers / Boombox Speaker / AI CAM / Google Lens / Google Assistant / Super Far Field Voice Recognition / 32-bit Hi-Fi Quad DAC / DTS:X 3D Surround Sound / IP68 Water and Dust Resistance / HDR10 / Face Recognition / Fingerprint Sensor / Qualcomm® Quick Charge™ 3.0 Technology / MIL-STD 810G Compliance / FM RadioДисплей: 6.2-инчов FHD+ OLED FullVision (2160 x 1080)Размер: 161.6 x 83.4 x 15.5мм Тегло: 131гНачин на свързване: Pogo Pin (3)Цвят: New Aurora BlackЧип: Qualcomm® Snapdragon™ 855 мобилна платформаДисплей: 6.1-инчов 19.5:9 QHD+ OLED FullVision (3120 x 1440 / 564ppi) Памет: 6GB RAM / 128GB / microSD (до 2TB)Камера:*-    Задна    16MP Super Wide (F1.9 / 1.0μm / 107˚)        12MP Standard (F1.5 / 1.4μm / 78˚)         12MP Telephoto (F2.4 / 1.0μm / 45˚)-    Предна    8MP Standard  (F1.7 / 1.22μm / 80˚ с AF)        Z Camera (ToF Технология)Батерия: 3500mAh Операционна система: Android 9.0 PieРазмер: 151.9 x 71.8 x 8.4ммТегло: 167гИнтернет мрежа: 3G / 4G LTE-AСвързване: Wi-Fi 802.11 a, b, g, n, ac / Bluetooth 5 / NFC / USB Type-C (USB 3.1 Compatible)Биометрия: Hand ID / Face Unlock / Fingerprint SensorЦвят: Carmine Red / New Aurora Black / New Moroccan BlueДруги: Air Motion / Boombox Speaker + Crystal Sound OLED Stereo Speaker / AI CAM / Google Lens / Google Assistant / Super Far Field Voice Recognition / 32-bit Hi-Fi Quad DAC / DTS:X 3D Surround Sound / IP68 Water and Dust Resistance / HDR10 / Qualcomm® Quick Charge™ 3.0 Technology / MIL-STD 810G Compliance / FM RadioЧип: Qualcomm® Snapdragon™ 855 Мобилна платформаДисплей: 6.2-инчов 18.7:9 FHD+ OLED FullVision (2248 x 1080) Памет: 6GB RAM / 64GB or 128GBКамера:-    Задна    13MP Wide        12MP Standard         12MP Telephoto-    Предна    8MP Standard        Z Camera (ToF Technology)Батерия: 3550mAh Други: Hand ID / Face Unlock / Air Motion / Stereo Speakers", "date": "2019.02.26", "title": " LG представя два нови, иновативни смартфона на Световния мобилен конгрес"}
{"url": "http://www.cross.bg/parlament-shoprad-evropeiiskiya-1597610.html", "text": "/КРОСС/  Обикновен студентски стаж - така говорителят на Кремъл Дмитрий Песков коментира появилата се информация, че дъщеря му Елизавета работи като стажант в Европейския парламент.От думите на френския евродепутат и бивш съветник на Марин Льо Пен - Емерик Шопрад, стана ясно, че той е човекът, който е взел решение да наеме Пескова.„Европейският парламент е одобрил договора и всички процедури са спазени\", заяви Шопрад.Стажът на наследницата на говорителя на Путин трябва да приключи през април, добави още евродепутатът. За своята работа тя получава 1000 евро на месец.„Знаете ли - тук става въпрос за обикновена студентка и обикновен стаж\", посочи Песков, като подчерта, че това няма общо с работата му като пресаташе на руския президент.„Тук става въпрос за дъщеря ми, а не за професионалните ми задължения или работата им\", добави той.Името на Елизавета Пескова фигурира и в сайта на Европейския парламент, в списъка с хората от екипа на Шопрад.Евродепутатът подчерта, че стажантите изпълняват офисна работа, боравят и с материали, публикувани в медиите. Те нямат достъп до конфиденциална информация или срещи, провеждащи се при закрити врата, каза още той. ", "date": "2019.02.26", "title": "Дъщерята на говорителя на Путин стажува в Европейския парламент"}
{"url": "http://www.cross.bg/morbili-vuzrast-varna-1597615.html", "text": "/КРОСС/ Във Варна е регистриран първи случай на морбили. Заболялата е жена на 40-годишна възраст. Информацията за нея е постъпила вчера от Инфекциозна клиника към Университетска болница \"Света Марина\" в града, съобщават от Регионалната здравна инспекция (РЗИ).Жената се е разболяла след ски ваканция в Банско, научи Дарик. Именно от област Благоевград започна вълната от заразени в България тази зима.Единственото сигурно средство за предпазване от морбили е ваксинопрофилактиката. Прилага се комбинирана ваксина срещу морбили, паротит и рубеола на 13-месечна възраст и на 12-годишна възраст, напомнят от РЗИ.Здравните власти отново призовават родителите да обърнат внимание на имунизационния статус на децата си, по отношение на ваксинопрофилактиката срещу морбили. Деца, при които е пропусната тази ваксина, трябва да бъдат незабавно имунизирани или реимунизирани. Целта е да се предпазят неимунизираните и нереимунизираните деца от заболяване и да не се допусне епидемично разпространение на морбили на територията на нашата страна. Всеки гражданин на възраст над 18 години, който не е наясно със своя имунизационен статус спрямо морбили, може да го узнае чрез изследване на кръвна проба за титър на антителата (клас IgG) срещу морбили. Това може да бъде направено в немалко от лабораториите във Варна. При отрицателен титър или желание за имунизация/реимунизация, ваксината може да бъде поставена от общопрактикуващия лекар на всеки и в имунизационния кабинет на РЗИ-Варна, като биопродукта трябва да бъде закупен предварително от аптечната мрежа чрез заявка. Ваксината е въведена след 1969 г. Хората родени преди това могат да имат имунитет само, ако са преболедували от морбили. ", "date": "2019.02.26", "title": "Регистриран е първият случай на морбили във Варна "}
{"url": "http://www.cross.bg/proekta-znaniya-sirma-1597582.html", "text": "/КРОСС/ Sirma AI (Сирма ЕйАй), оперираща като Онтотекст®, заедно с 20 изследователи от цяла Европа взе участие в международна среща, отбелязваща начало на проекта ExaMode, финасиран по европейската програма Хоризонт 2020. Срещата се състоя в технологичния център Techno-Pôle Centre в Сиер, Швейцария. Програмата включваше представяне на партньорите от консорциума, преглед на работните пакети на проекта, подробно планиране на дейностите за първата година, обсъждане на стратегията за работа и начертаване на пътната карта на проекта.ЕxaMode е абревиатура на EXtreme-scale Analytics via Multimodal Ontology Discovery & Enhancement и по своята същност е проект в областта на big data (обработката на големи данни) в здравеопазването. Неговата цел е да разработи иновативни методи за обработка на големи обеми от клинични данни посредством суперкомпютър. За целта, като част от инфраструктурата на проекта, ще бъде използван един от най-добрите високопроизводителни компютри. Новите методи в областта на изкуствения интелект, ще подпомагат изследванията на хистопатологията - микроскопско изучаване на проби от тъкани (биопсии) с патологични изменения, което се явява важен инструмент при поставяне на точна диагноза при ракови заболявания и други патологии. Данните ще включват дигитални хистопатологични изображения и техните анотации.Алгоритмите за изкуствен интелект ще създадат революция в процесите на патологичното диагностициране. В проекта ще се използва deep learning технология за изграждане на семантични представяния на обекти и отношения в мултимодални данни. Обогатяването на текста със семантични метаданни и извличането на хомогенни характеристики от хетерогенни изображения, ще доведе до по-лесно откриване на знания. Тези знания ще се прилагат за компресиране, сегментиране и класифициране на медицински изображения и ще бъдат използвани при вземането на решения относно диагностицирането и лечението.Sirma AI ще ръководи работата по управлението на мултимодални знания. Компанията ще поддържа семантична интеграция на мултимодални знания в проекта, използвайки GraphDB и домейн онтологии. Sirma AI ще използва методи за анализ на текст, за да извлече структурирани данни от медицински записи на няколко европейски езика, както и от анотации на хистопатологични изображения. След това те ще бъдат обединени с наличните структурирани знания.Българската софтуерна фирма ще има основна роля за популяризиране и разпространение на резултатите от проекта към бизнеса и пред широката общественост. В допълнение, Sirma AI ще има принос и за определянето на семантичния модел.ExaMode е много важен изследователски проект с амбициозни цели. Продължителността му е четири години и се координира от Института за информационни системи на HES-SO Valais-Wallis. Консорциумът по проекта е формиран от Sirma AI и пет други университета, болници и фирми от Италия, Холандия и Полша. ", "date": "2019.02.26", "title": "Изкуствен интелект ще помага при диагностика на рака"}
{"url": "http://www.cross.bg/geshov-naychniya-arhiv-1597579.html", "text": "/КРОСС/Българската академия на науките ще отбележи 170 години от рождението на изтъкнатия държавник и дългогодишен председател на БАН Иван Евстратиев Гешов.Оригинални документи, като визитката на Гешов, писмо от Алеко Богориди, кратък поглед върху състоянието на Българското  книжовно дружество и други ще бъдат показани в изложба, организирана от Научния архив на Академията. Малко известни факти от биографията на един от най-големите благодетели на БАН ще бъдат представени в постери и снимки.По повод годишнината предстои да излезе от печат том Първи от поредицата на Научния архив на БАН \"Дигитални колекции\", посветена на Гешов. ", "date": "2019.02.26", "title": "БАН показва оригинални документи на Иван Гешов по повод 170 г. от рождението му "}
{"url": "http://www.cross.bg/vruchvat-nagradite-za-otgovoren-biznes-1597578.html", "text": "/КРОСС/ На церемония днес ще бъдат връчени годишните награди за отговорен бизнес. За отличията се борят 111 корпоративни проекта с кауза. Те са в сферите на образованието, на околната среда, за принос към обществото и за инвестиции в човешки капитал и условия на труд. Организатор е Българският форум на бизнес лидерите.", "date": "2019.02.26", "title": " Връчват наградите за отговорен бизнес "}
{"url": "http://www.cross.bg/puti-miliona-spravka-1597603.html", "text": "/КРОСС/ Заявките за достъп до електронните услуги на Националния осигурителен институт (НОИ) вече са близо 10 милиона годишно. Това показва анализ на институцията за предоставените онлайн справки и административни услуги през 2018 г.Статистиката отчита, че само за 12 месеца общият им брой е нараснал с повече от един милион. Докато през 2017 г. потребителите са ползвали онлайн услугите 8,7 милиона пъти, то през 2018 г. числото надминава 9,9 милиона. Това прави увеличение от над 13%.Електронната услуга с най-голямо нарастване е „Справка за социално осигуряване по ЕГН - текущо състояние\", чието потребление се е увеличило драстично и е достигнало 712 032 пъти през миналата година. Сред справките със сериозно увеличение на използваемостта са още „Справка за изплатени парични обезщетения за безработица\" и „Справка за регистрирани заявления за отпускане на парични обезщетения за безработица\", като заявките за тях са нараснали съответно с 57,7% и 36,5%.Изчисляването на прогнозен размер на пенсията също е привлякло повече потребители - електронният калкулатор е ползван 689 847 пъти или с близо 28% повече от предходния период. На стабилни нива остава и най-популярната е-услуга на института - „Справка за представени в НОИ документи и изплатени обезщетения и помощи от държавното обществено осигуряване (ДОО)\". За поредна година клиентите са се възползвали от нея над 5 милиона пъти.Данните сочат още, че общото потребление на административните електронни услуги на НОИ се е покачило двойно. През интернет страницата си Националният осигурителен институт предоставя достъп до над 70 е-услуги - онлайн справки със свободен или ограничен достъп, електронни административни услуги и различни форми за контакт. Чрез тях голяма част от клиентите на НОИ могат да получат търсената от тях услуга бързо и без да се налага да посещават офисите на институцията. ", "date": "2019.02.26", "title": "Онлайн справките в НОИ били използвани 10 млн. пъти през 2018 г. "}
{"url": "http://www.cross.bg/musk-tesla-komisiyata-1597584.html", "text": "/КРОСС/ Комисията за ценни книжа и борси на САЩ обвини изпълнителния директор на \"Тесла\" - Илон Мъск, в нарушаване на споразумение за публикуване на коментари в социалните мрежи. Той изрази категоричното си несъгласие.На 19 февруари Мъск написа в профила си в туитър, че \"Тесла\" е направила нула коли през 2011 г., а през 2019 г. те ще бъдат 500 000. Според Комисията за ценни книжа и борси, миналата година Мъск се е съгласил да не публикува никаква важна за акционерите информация, или такава, свързана с финансовото състояние на компанията за електромобили, без нейното съгласие.Изпълнителният директор на \"Тесла\" по-късно прецизира посланието си, което е стигнало до 24 млн. потребители. От \"Тесла\" все още не са коментирали действията на Комисията. ", "date": "2019.02.26", "title": "Критикуват Мъск заради коментари в социалните мрежи "}
{"url": "http://www.cross.bg/insylin-diabetitzi-izbegnat-1597588.html", "text": "/КРОСС/ Диабетици и доставчици на инсулин във Великобритания се запасяват с ценното лекарство, за да избегнат потенциален недостиг, в случай че Лондон напусне Европейския съюз без сделка след малко повече от месец, разказва в свой репортаж АФП.Мнозина от около 3,7 млн. британски диабетици, включително премиерката Тереза Мей, зависят почти изцяло от доставките на инсулин от континентална Европа.Хормонът, който обикновено се произвежда от панкреаса, помага на болните от диабет да регулират нивото на кръвната си захар.Брекзит без сделка почти сигурно означава връщане на митниците и здравния контрол, което може да доведе до забавяния на границата.И Лондон, и Брюксел заявяват, че искат да избегнат този сценарии, но нервите са опънати с наближаването на датата на британското напускане на ЕС - 29 март. ", "date": "2019.02.26", "title": "Диабетици на Острова се запасяват с инсулин заради Брекзит "}
{"url": "http://www.cross.bg/bulgariya-korneliya-ninova-1597606.html", "text": "/КРОСС/  Председателят на НС на БСП Корнелия Нинова проведе работна среща с посланиците на страните - членки на ЕС, акредитирани в България. Това съобщиха от пресцентъра на БСП.Беше представена приетата от БСП платформа за предстоящите европейски избори \"Визия за Европа\" и залегналите в нея приоритети за развитие на Европейския съюз.Корнелия Нинова изложи пред представителите на дипломатическия корпус приетите изменения в Изборния кодекс, които ограничават правата на българските граждани и нарушават основни демократични принципи в изборния процес, аргументите на БСП за напускане на парламента и изрази опасения за честността на изборите.Представена беше и дейността на Елена Йончева по разкриване на корупционни практики по висшите етажи на властта и стартиралия политически процес срещу нея, целящ да ограничи свободата на словото и да спре разследването на злоупотреби с публични средства.В срещата участваха Деница Златева, заместник-председател на НС на БСП, Крум Зарков и Георги Свиленски - заместник-председатели на ПГ на \"БСП за България\", Кристиан Вигенин, секретар на ПГ на \"БСП за България\", Елена Йончева, говорител на ПГ на \"БСП за България\" и депутатът Пенчо Милков.Снимки БСП", "date": "2019.02.26", "title": "Корнелия Нинова обсъди с посланиците от ЕС спорните промени в Изборния кодекс "}
{"url": "http://www.cross.bg/iztegli-pari-ystroiistvoto-1597594.html", "text": "/КРОСС/ Опитът на индиец да изтегли пари от банкомат е бил осуетен от кобра, позиционирала се върху устройството, съобщава агенция ЮПИ, цитирана от БТА.Необичайната случка се е разиграла в град Баргарх, Индия. Видео, заснето от очевидец, показва отровната змия, заела застрашителна поза върху банкомата, докато наоколо се тълпят хора, водени от желанието да зърнат нещо необикновено.Свидетели разказват, че мъж, който планирал да изтегли пари от устройството, се е отказал от намерението си и е избягал, като преди това е информирал зяпачите за местонахождението на кобрата.Суреш Мохапатра, собственик на магазин в близост до банкомата, е позвънил на специализираната линия \"Снейк Хелплайн\". В отговор на обаждането му на мястото е пристигнал ловецът на змии Раман Баг. Кобрата е била заловена и ще бъде върната в естествената й среда.\r\n\n\t\t\t\t\t", "date": "2019.02.26", "title": "Кобра попречи на мъж да изтегли пари от банкомат (видео)"}
{"url": "http://www.cross.bg/proteini-zhivota-vuglehidrati-1597595.html", "text": "/КРОСС/ Нископротеиновата високовъглехидратна диета удължава живота и поддържа здравето на мозъка, сочат резултатите от изследване\"Отдавна знаем, че по-малкият прием на храна удължава живота - заяви ръководителят на изследването Кристофър Прауд от Южноавстралийския институт за здравни и медицински изследвания. - Преди известно време стана ясно, че голямата консумация на протеини съкращава живота, а сега вече знаем каква е причината за това.\" Той поясни, че прекалено големият прием на протеини може да ускори протеиновия синтез и до доведе до поява на дефектни протеини, които са свързани с риск от преждевременна смърт, съобщи ЮПИ, цитирана от БТА.Учените тествали хипотезата си, като подложили плодови мушици и червеи на високопротеинова диета. \"Тъй като тази връзка бе установена у хората, получените резултати всъщност показват как по-малката консумация на протеини може да удължи живота ни\", отбеляза Прауд.Той препоръчва не само да се намали приемът на протеини, но и да се увеличи консумацията на въглехидрати, които дълго време бяха свързвани с нездравословно хранене. \"Въглехидратите имат стара лоша слава, но ключът е в баланса и познаването на различията между \"добри\" и \"лоши\" въглехидрати\", уточни Прауд.Неотдавнашно проучване показа, че диетите, включващи значителен прием на \"добри\" въглехидрати и храни с голямо съдържание на фибри, намаляват с 24 процента риска от колоректален лак, коронарна болест на сърцето, инсулт и диабет тип 2.\"Някои въглехидрати, като тези в плодовете и зеленчуците, са свързани с най-големи ползи за здравето. Консумацията им е сходна с традиционната средиземноморска диета\", увери Прауд.Резултатите от изследването са публикувани в Current Biology. ", "date": "2019.02.26", "title": "Нископротеиновите високовъглехидратни диети удължават живота "}
{"url": "http://www.cross.bg/godinata-samo-alegro-1597599.html", "text": "/КРОСС/ До края на февруари продължава гласуването за националната анкета „Музикант на годината 2018\". Най-престижната класация за класическа музика в България, в която победителите се избират само чрез гласовете на слушателите, се организира за 28-и път от предаването „Алегро виваче\" на програма „Хоризонт\" на БНР.Носители на приза през годините са били Васил Арнаудов, Емил Табаков, Минчо Минчев, Людмил Ангелов, Гена Димитрова, Иван Спасов, Теодосий Спасов (два пъти), Анна Томова-Синтова, Райна Кабаиванска (два пъти), Виктор Чучков, клавирното дуо Аглика Генова и Любен Димитров, Васко Василев, Росица Баталова, Светлин Русев, Красимира Стоянова,  Татяна Колева, Веско Пантелеев-Ешкенази, Йордан Камджалов, Найден Тодоров, Мичо Димитров, Ваня Монева, хор „Бодра песен\" - Шумен с диригент Деница Узунова, НФХ „Светослав Обретенов\" с диригент Славил Димитров и Мария Цветкова - Маджарова.Освен голямата награда „Музикант на годината\" според броя на гласовете се определят и призове в другите категории, сред които „Активна творческа дейност\", „Ансамбъл на годината\", „Музикален проект на годината\", „Премиера\" и др. Екипът на „Алегро виваче\" дава шанс и на най-младите изпълнители със специалната  награда за дебют или \"Млад музикант на годината\". За наградата \"Музикант на годината\" могат да бъдат предлагани само личности, а състави от двама и повече изпълнители, както и музикални проекти, се състезават в категориите „Ансамбъл на годината\" и „Музикален проект на годината\". Всеки участник в анкетата може да предложи своя номинация, а победител е музикантът, събрал най-много гласове.Всеки слушател може да подкрепи само една кандидатура (не се гласува отделно за различните категории) Гласуването е еднократно и валидно само с изписани две имена и телефон за връзка в интернет на адрес muzikant.bnr.bg, на телефон 02 9336 336 в работните дни следобед или по време на предаването „Алегро виваче\" по \"Хоризонт\" във вторник от 21.15 до 22.15 ч. на телефон 02 963 15 65. Срокът за гласуване е до края на месец февруари. ", "date": "2019.02.26", "title": "Гласуването за „Музикант на годината 2018“ – до края на месец февруари"}
{"url": "http://www.cross.bg/aparati-kasovite-ministur-1597592.html", "text": "/КРОСС/ Сроковете за прилагане на Наредба 18 за касовите апарати ще бъдат променени за част от търговците до септември. Новината съобщи финансовият министър Владислав Горанов след срещата с представители на бизнеса, на която участва и премиерът Бойко Борисов.\"Ще търсим решение с бизнеса за прилагане на наредбата. Реалното отчитане на оборотите трябва да бъде решено и процесите да бъдат изсветлени. Голяма част от оборотите се крият и това е целта на изменението на Наредба 18\", заяви министър Горанов.Срещата в Министерски съвет се проведе по настояване на браншовите организации на Българската стопанска камара (БСК), които са представени от председателя Радосвет Радев, финансовия директор Станислав Попдончев и адвокат Валентин Савов.Според новите изисквания оборотите на фирмите трябва да бъдат отчитани в НАП веднага, а не веднъж месечно. Като краен срок за подмяна на касовите апарати и софтуера бе посочен 31 март.Финансовият министър вече анонсира, че е склонен на по-гъвкаво изпълнение на наредбата. В интервю пред bTV миналия вторник той заяви: \"Срокът за въвеждане на промените за касовите апарати ще бъде удължен до края на септември, но само за тези икономически оператори, които използват компютърни системи за управление на продажбите. За фирмите, които имат обикновен касов апарат и са регистрирани по ДДС, срокът остава 31 март.\" ", "date": "2019.02.26", "title": "Отлагат временно новите правила за касовите апарати"}
{"url": "http://www.cross.bg/skripal-sergeii-zhivi-1597593.html", "text": "/КРОСС/Посланикът на Великобритания в Русия Лори Бристоу заяви в публикувано днес интервю за руската агенция Интерфакс, че Сергей и Юлия Скрипал са живи, съобщи \"Известия\". \"Мога да потвърдя, че те са живи. И мога да потвърдя, че искането на руското посолство за среща с тях им е би ло предадено\", заяви сър Бристоу. Той допълни, че Скрипал не искат да се срещат с руски дипломати, което е техен избор и подчерта, че \"е ясно, защо не желаят това\" . Но потвърди, че ако желанието им се промени, то Великобритания ще им даде възможност за такава среща.Британският посланик посочи, че двамата се намират на сигурно място и задължение на Лондон е да ги защити. Великобритания не е заинтересована от съвместно разследване с Русия, но ще приветства руска информация за участието на руски граждани в опита за отравяне на двамата Скрипал, каза още дипломатът.\"Имаме много повече информация по делото \"Скрипал\", отколкото се появява в медиите\", посочи още Бристоу.На 4 март 2018 г. британските власти съобщиха, че бившият двоен агент Сергей Скрипал и дъщеря му Юлия са открити на пейка в безсъзнание в английския град Солсбъри. По-късно бе обявено, че са били отровени с бойно отровно вещество \"Новичок\", като за инцидента, от който те се възстановиха след седмици, Лондон обвини Москва. Кремъл категорично отрича връзка със случилото се.На 20 февруари тази година посолството на Русия в Лондон съобщи, че няма данни дали Сергей и Юлия Скрипал са живи и се оплака ,че не получава достъп до тях. Ден преди това майката на Сергей Скрипал се обърна към полицията в Русия с молба да признаят сина и внучката й за изчезнали. ", "date": "2019.02.26", "title": "Лондон обяви за живи Сергей и Юлия Скрипал"}
{"url": "http://www.cross.bg/protzenta-lekar-puti-1597587.html", "text": "/КРОСС/ Над 52 процента от българите не са ходили на посещение при личния си лекар за 12-те месеца на 2017 г., показват данни от проучване на Евростат за честотата на визитите при семеен лекар за гражданите от страните на ЕС.Средният показател за ЕС е 24 на сто, тоест 1 от всеки 5 европейци въобще не е посетил джипито си за посочения период.Около 20 процента от българите са направили визита при личния си лекар между 1 или 2 пъти в годината, докато само 5 процента от сънародниците ни са посетили своето джипи повече от 10 пъти годишно.Още по-тревожна е ситуацията с посещението на сънародниците ни при зъболекар: над 80 процента от българите въобще не са били при стоматолог през 12-те месеца на 2017 г., докато 18 процента са направили това 1 - 2 пъти и едва 2 процента - повече от 5 пъти за една година.Според данни на НСИ у нас през 2017 г. е имало повече от 4 500 общопрактикуващи лекари и над 8 000 стоматолози.По брой на общопрактикуващи лекари на 100 хиляди души население страната ни заема едно от последните места в ЕС - 64 джипита на 100 000 българи.Положението със стоматолозите е малко по-добро - падат се по 112 зъболекари на 100 000 българи, с което страната ни е една от трите страни в ЕС с над 100 стоматолози на 100 000 души население. Останалите две са Гърция - 123 зъболекари на 100 хиляди и Кипър - 104 на 100 хиляди. ", "date": "2019.02.26", "title": "Над 52% от българите не са ходили при личния си лекар цяла година"}
{"url": "http://www.cross.bg/transport-manolova-tyrizum-1597591.html", "text": "/КРОСС/ Омбудсманът Мая Манолова изпрати писмо до столичния кмет Йорданка Фандъкова и председателя на Постоянната комисия по транспорт и туризъм към Столичния общински съвет /СОС/ Екатерина Йорданова с настояване за разглеждане на внесена от 1 210 служители на столичния градски транспорт подписка срещу лошите условия на труд и ниското заплащане.Същата бе внесена и в институцията на омбудсмана, след като седмица по-рано работещите от бранша се срещнаха с Манолова и я сезираха с жалба за проблемите си.Те настояват да бъдат допуснати по двама техни представители от гараж на предстоящото заседание на Постоянната комисия по транспорт и туризъм към СОС, което ще се проведе на 27 февруари от 12.30 часа. Изричното им искане е на разглеждането да присъства и столичният кмет.Служителите на „Столичен автотранспорт\" ЕАД и „Столичен електротранспорт\" ЕАД се оплакват също и от липса на кадрова обезпеченост, полагане на извънреден труд, несъобразяване на разписанията с реалната ситуация на пътя и липса на нормални тоалетни на крайните спирки.", "date": "2019.02.26", "title": "Мая Манолова организира среща на шофьори от Градски транспорт с Фандъкова"}
{"url": "http://www.cross.bg/vremeto-smyanata-godina-1597596.html", "text": "/КРОСС/ Смяната на времето два пъти годишно ще бъде преустановена през 2020 г, съобщи пред БНТ евродепутатът от ЕНП/ГЕРБ Емил Радев. За това са се разбрали депутатите от Комисията по земеделие в Европарламента миналата седмица. Решението на комисията обаче не е окончателно и трябва да бъде гласувано от целия ЕП и одобрено от държавите-членки.Първоначалната идея на Брюксел беше още тази година смяната на времето да отпадне. До първи април всички държави-членки трябваше да съобщят дали предпочитат зимното или лятното часово време. В много от европейските столици обаче се надигна недоволство, че времето за размисъл и взимане на решение е твърде кратко.Европейската комисия искаше още от 2019 г. да спре смяната на времето, но в ЕП надделя мнението да се даде една година повече, за да могат да се хармонизират всички процеси и да се подготвят държавите-членки. Така на практика от 2020 г. ще спре смяната на времето, отбеляза Емил Радев.Всяка държава ще трябва сама да определи кое време предпочита за постоянно. Някои страни, като тези от Бенелюкс, се разбраха за общи действия, за да не се стигне до вариант, в който две съседни държави попадат в различни часови зони.През октомври миналата година австрийското председателство поиска решението за времето да остане за 2021 г., а Европейската комисия да си запази правото да се намеси, ако се стигне до непредвидени проблеми. ", "date": "2019.02.26", "title": " Отпадането на смяната на времето остава за 2020 г"}
{"url": "http://www.cross.bg/razvitie-dnes-petya-1597600.html", "text": "/КРОСС/ Министърът на регионалното развитие и благоустройството Петя Аврамова ще участва днес в граждански диалог на тема „Европа в нашия дом\" в гр. Стара Загора. Акцент в срещата ще е регионалното развитие и значението на европейската солидарност.Събитието ще се проведе днес, 26 февруари, от 17.00 часа,  в конферентната зала на хотел „Мариан Палас\". ", "date": "2019.02.26", "title": "Министър Петя Аврамова ще посети Стара Загора"}
{"url": "http://www.cross.bg/turgovtzite-mastercard-karta-1597597.html", "text": "/КРОСС/  е първото комплексно решение на българския пазар, проектирано да отговори на нуждите на малките и средни предприятия, които според последното проучване на  в Централна и Източна Европа (Mastercard SME Monitor) представляват 99% от активния бизнес. Пакетът е разработен от софтуерната компания  - лидер на пазара за комплексни софтуерни решения за туризъм, търговия и производство. Българското пакетно решение ще бъде презентирано на , наравно с най-големите технологични пробиви за годината.В пакета има специална фирмена дебитна карта Mastercard, с помощта на която търговците имат бърз достъп до финансите, постъпили през ПОС терминал. Участието в проекта идва непосредствено след мащабното проучване на компанията за МСП в Централна и Източна Европа, което отличи няколко нарастващи тенденции. Една от тях е интересът на търговците към използването на ПОС терминали - 17 957 устройства за картови плащания на 1 милион граждани, което я позиционира страната ни над средното ниво (17 909) по приемане на картови разплащания в ЦИЕ. Всяко трето малко или средно предприятие в България предлага възможност за разплащане с карта в отговор на силното търсене от страна на клиентите (38%), същевременно 22% от тях признават приемането на карта като възможност да позиционират бизнеса си в съответствие със съвременните технологични тенденции.Според Mastercard SME Monitor българският МСП сектор е съставен най-вече от търговски предприятия (28,2%), което е малко над тенденцията в ЦИЕ (25%), следвани от хотелския и ресторантьорски бизнес (14,1%), услугите (12,2%) и продажбата на бързо оборотни стоки (8%). А с влизащата в сила от 01.04.2019 наредба H18 се въвежда изискване за цялостна подмяна на фискалните устройства и всичко инсталация на търговския софтуер за продажба в брой  с нови такива отговарящи на много по-високите стандарти на наредбата, което представлява допълнителна пречка пред развитието на малките и средни предприятия. Решението на Орак Груп дава възможност на тези МСП да се адаптират лесно към изменящите се регулации, решавайки въпросите за регистриране и управление на продажбите, опростено обработване на разплащателни карти и достъп до бързо финансиране при необходимост. Business Box се заплаща на месечна база, като съществуват различни пакети, приложими към съответните нужди на търговците и предлага софтуер с поддръжка, касов апарат, дебитна карта Mastercard и четец на банкови карти (POS терминал). Софтуерът е на база „облачна технология\" и се съхранява на USB устройство, а четецът на банкови карти е компактно и леко универсално мобилно решение за разплащане, което използва Bluetooth. Почти всички планове на Business Box включват субсидиране на касов апарат, като то достига до 100% от сумата му, като включва и неговата поддръжка в срок до 3 години, както и таксата за СИМ картата, чрез която той прави директна връзка с НАП.Регионалният мениджър на Mastercard за България и Македония, Ваня Манова, коментира: „Пазарният опит показва, че приемането на електронни плащания е от ключово значение за стимулиране и създаване на нови бизнес възможности в сектора на МСП. В същото време МСП имат съществен принос за цялостния растеж на местната икономика - увеличаване на данъчната основа, създаване на работни места, стимулиране на местното производство, увеличаване на електронната търговия. Ето защо е много важно да се създадат подходящи партньорства, както и да се насърчават образованието, техническото обезпечаване и правилната регулаторна уредба, за да могат МСП да се развиват и да се превърнат в устойчив икономически двигател на целия български пазар. Като световен лидер в областта на платежните решения, ние разбираме динамиката на сегмента и участваме активно в създаването на решения, като Business Box. \" ", "date": "2019.02.26", "title": "Първото българско решение за управление на продажбите бе представено на Световния мобилен конгрес"}
{"url": "http://www.cross.bg/sever-elektrozahranvaneto-elektrorazpredelitelnata-1597598.html", "text": "/КРОСС/ ЕРП Север завърши обновяването на участъци от електроразпределителната мрежа средно напрежение в град Добрич. Инвестицията за над 70 000 лева е част от инвестиционната програма на електроразпределителното дружество и ще подобри електрозахранването на повече от 4000 души в град Добрич. Реализираният проект включи подмяната на кабелни връзки между ключови трафопостове в града. Вложеният в проекта кабел е с обща дължина 3000 метра.Експертите на ЕРП Север правят регулярни обходи и инспекции на електроразпределителната мрежа и след анализ на докладваните резултати включват в инвестиционната програма обектите за рехабилитация. Навременната рехабилитация на съоръженията, снабдяващи с електричество клиентите, гарантира качеството на предлаганата услуга и предотвратява възникването на непредвидени повреди по електроразпределителната мрежа.Добричка област е един от най-уязвимите в климатично отношение райони на територията, обслужвана от Електроразпределение Север. Това предполага ускорена амортизация на електроразпределителните съоръжения, което налага планиране на извънредни инвестиции и ремонти. Дружеството съобразява атмосферните условия и се стреми да реализира своите ремонтни дейности по електроразпределителните съоръжения с минимално прекъсване на електрозахранването за клиентите в зимните дни. ", "date": "2019.02.26", "title": "ЕРП Север подобри електрозахранването на над 4000 клиенти в Добрич "}
{"url": "http://www.cross.bg/bombeniya-manchestur-atentat-1597601.html", "text": "/КРОСС/ Ариана Гранде се завръща в Манчестър две години след бомбения атентат в града, при който 22 души загинаха по време на неин концерт, съобщава „Ройтерс\".Певицата ще бъде водещата звезда по времена на фестивала „Манчестър прайд лайв\", който ще се проведе на 25 август тази година. Събитието ще се проведе в зала „Манчестър арена\", където беше и атентатът. Певицата беше обявена за почетен жител на Манчестър за дейността си след бомбения атентат. Тя се върна в града две седмици след инцидента, за да участва в мемориален концерт, след като помогна за организирането му.В края му имаше 5 минути и 22 секунди мълчание, за да отбележи датата на атаката на 22 май.", "date": "2019.02.26", "title": "Две години след бомбения атентат: Ариана Гранде ще пее отново в Манчестър"}
{"url": "http://www.cross.bg/morbili-zarazeni-epidemiya-1597602.html", "text": "/КРОСС/ Към момента общият брой на официално регистрираните заразени с морбили е 45. Това съобщи директорът на Националния център по заразни и паразитни болести и епидемиолог проф. д-р Тодор Кантарджиев.„Към 25 февруари в референтната лаборатория има три нови потвърдени случая на заразени с морбили - две са на бебета от София, във възраст преди ваксинация, и едно дете от град Самоков\", посочи проф. Кантарджиев, като посочи, че всички те са хоспитализирани в софийски болници.„Към момента официално регистрираните са 45 случая на заразени с морбили. От тях потвърдени в Националната референтна лаборатория на центъра са 27. Като 17 от болните са от област Благоевград, 7 са от град София и трима от София област\", обобщи директорът на Националния център по заразни и паразитни болести. По думите му към момента не може да се говори за епидемия, защото това са отделни епидемични случаи на взривове. „За епидемия може да се говори, когато е засегната област и когато се разпространява в различни области. Ако всички подлежащи и неимунизирани деца до 8-годишна възраст се ваксинират, няма да допуснем епидемия в нашата страна\", заяви епидемиологът.„По данните на Центъра за анализи и обществено здраве над 90% са ваксинирани против морбили през 2018 г.\", каза още той. ", "date": "2019.02.26", "title": "Официално регистрираните заразени с морбили у нас са 45 "}
{"url": "http://www.cross.bg/levski-evro-nalozhena-1597636.html", "text": "/КРОСС/ Левски успя да погаси належащите задължения от малко над милион евро, които застрашаваха европейския лиценз на \"сините\", съобщи \"Дарик\".Клубът също така изчисти и глобата в размер на 100 хиляди евро, наложена от УЕФА.Общата сума, която е над 2 милиона лева, е платена от новата власт на \"Герена\", зад която стои бизнесменът Васил Божков.Официална смяна на собствеността в клуба се очаква да има на 6 март, когато е Общото събрание на акционерите.Глобата бе наложена на 21 декември, а причината освен задълженията на Левски към НАП, играчи и агенти, бяха и грешно подадените данни към УЕФА от страна на столичния гранд.Санкцията включваше заплаха за двегодишно наказание на \"сините\", ако не успеят да изплатят дължимото. ", "date": "2019.02.26", "title": "Левски плати 2 милиона и спаси евролиценза"}
{"url": "http://www.cross.bg/krit-polozhenie-izvunredno-1597630.html", "text": "/КРОСС/ Гръцкото правителство обяви извънредно положение в префектура Ханя на остров Крит и в пет префектури в Северна Гърция заради лошото време.В цялата префектура Ханя на остров Крит е обявено извънредно положение заради обилните дъждове на острова, съобщи агенция АНА-МПА.Наводненията там през последните дни нанесоха сериозни щети и отнеха човешки животи.61-годишен мъж е загинал вчера, след като е бил повлечен от придошлите води в Крит, съобщи \"Катимерини\".Два моста рухнаха на острова под натиска на реките, нивото на които силно се повиши.На 17 февруари пак в Крит загина четиричленно семейство, след като автомобилът му се озова в придошла река.Извънредно положение е обявено и в префектурите Иматия, Килкис, Пела, Пиерия и Серес, всички в област Централна Македония, съобщава електронното издание на вестник \"Катимерини\".В община Егиалия в префектура Ахайя също е обявено извънредно положение. Мерките там се налагат за отстраняване на щетите от снеговалежите, поледиците и дъждовете през последните три дни. ", "date": "2019.02.26", "title": "Извънредно положение в части от Крит и Северна Гърция заради лошото време"}
{"url": "http://www.cross.bg/zarkov-parlamenta-kodeks-1597635.html", "text": "/КРОСС/ \"Когато не сме в парламента, ние  сме при хората\", това заяви зам.-председателят на ПГ на \"БСП за България\" Крум Зарков в предаването \"Плюс минус\" по Нова ТВ. Той обясни, че мотивите, с които президентът е наложил вето върху промените на Изборния кодекс, са тези, които от БСП са представили по време на дебатите. \"Президентът направи това, което се очакваше от институцията - върна за преразглеждане изборните промени\", коментира Зарков. Той уточни, че ветото на президента е частично и че са върнати за преразглеждане 18 разпоредби, сред които са преференцииите и машинното гласуване. \"Дебатите по въпроса за Изборния кодекс са изчерпани - те се състояха преди 10 дни. Ние ги обсъждахме 26 часа\", заяви Зарков. По думите му въпреки аргументите на БСП, ГЕРБ не са отстъпили от позициите си. \"Исканията ни, които също включват начина на вземане на решения в изборните комисии, както и правото на обжалване пред ВАС, не бяха удовлетворени\", коментира народният представител. \"Нямаха адектвано парламентарно поведение по време на гласуването. Ние взехме решението да излезем от парламента, след като станахме свидетели на издевателстване над парламентарната процедура\", поясни Зарков. \"Парламентът трябва да е сцената, на която се играе политическата игра. Вместо в сцена, този парламент се превръща в завеса\", категоричен бе социалистът.\"Излизането на опозиционната партията от парламента е практика, която е позната. Ние не напускаме просто така. Преди десет дни събрахме Националния съвет на БСП и излязохме с декларация. Решихме, че напускаме парламента, докато не бъдат отменени скандалните промени в Изборния кодекс\", обясни Зарков. \"Веднъж завинаги трябва да кажем, че царят е гол. Не може непрекъсното да се правим, че не виждаме какво става\", заключи зам.-председателят на ПГ на \"БСП за България\".", "date": "2019.02.26", "title": "Крум Зарков: Когато не сме в парламента, ние сме при хората"}
{"url": "http://www.cross.bg/morbili-produlzhavat-detza-1597580.html", "text": "/КРОСС/ Продължават проверките в детските градини и училищата в Благоевградско заради случаите на морбили. Здравните власти проверяват картоните на децата за това дали са им поставени нужните имунизации. Един директор вече е глобен заради това, че е допуснал градината му да се посещава от деца без ваксина.През уикенда в областта бяха регистрирани нови четири случая на болни от морбили. При два от тях става въпрос за деца на 3 години. Информацията е от Регионалната здравна инспекция.", "date": "2019.02.26", "title": "Продължават проверките за морбили в училища и детски градини в Благоевградско"}
{"url": "http://www.cross.bg/komentira-kruv-banki-1597576.html", "text": "/КРОСС/ Ние бяхме принудени сами да си закупуваме лекарствата - миналата година бях купила три бинокрита, три ампули желязо, защото купихме и се наложи преливането на банки кръв на моя съпруг. Това каза във включване в сутрешния блок на БТВ „Тази сутрин\" коментира Ася Ангелова. Тя допълни, че от началото на годината този проблем отново се е появил. Жената обясни, че на съпруга й се поставя по една инжекция седмично. Тя коментира, че това не е достатъчно и затова се е наложило отново да си закупи три банки кръв, както и трябва да се продължи с инжекциите, които му се полагат, за да е ефективно лечението.Друга пациента коментира, че три години са й осигурявали медикаменти и консумативи за лечението, но от началото на годината няма и се е наложило тя да си закупува всичко.Проблемът в случая идва основно от липсата на финансови средства, те не достигат по принцип за болницата, а не само за нашето отделение. Това каза от своя страна началникът на отделението по хемодиализа д-р Алдин Начков. В момента изцяло липсват медикаменти, допълни той. В случая за еритропоетина, все още нямаме договор, болницата няма сключен договор с фирмата доставчик, каза още д-р Начков. Лекарствата, които пациентите си закупуват, по принцип им се полагат, защото те се прилагат заради съпътстващите заболявания, придружаващи хроничната бъбречна недостатъчност, каза още той. ", "date": "2019.02.26", "title": "Хора на хемодиализа останаха без лечение в Ловешката болница"}
{"url": "http://www.cross.bg/chasti-servizi-avtomobili-1597583.html", "text": "/КРОСС/ България е с най-стария автомобилен парк в Европа. 1,5 млн. са опасните автомобили у нас, които са на повече от 20 година. Причината е, че в сервизите поставят многократно употребявани части.В момента липсва какъвто и да било регламент. Затова е трудно се определи кои сервизи са регламентирани и кои не. Има колеги, които са инвестирали сериозни суми в своя сервиз. Те спазват технологичния ред на производителя по отношение на диагностиката, ремонта и замяната на резервните части. Тези сервизи обикновено ви дават гаранционен документ, когато си получите автомобила, за да ви докажат, че не са използвали стари части от автоморга, каза в студиото на Нова телевизия „Здравей, България\" председателят на браншовата камера на автосервизите в България Емил Германов. Той допълни, че регистрираните сервизи у нас са около 6700, а автомобилите са близо 4 200 000. Според него това означава, че има много повече сервизи, които не са регламентирани. Една от важните части на новия законопроект е, че ще има изискване всяка резервна част от автоморгите да има произход, т.е. - да се знае от кой автомобил е свалена, каза още Германов.Евтиният ремонт обикновено излиза скъп. Освен това, поставянето на части втора употреба може да бъде и опасно. Много е важно клиентите да изискват документ за ремонта. Така, при случване на инцидент, се знае кой е работил по автомобила и могат да си търсят правата, каза собственикът на автосервиз Румен Дунев. Той допълни, че много от вносителите на автомобили втора употреба използват превъртане на километража. ", "date": "2019.02.26", "title": "1.5 млн. автомобили убийци по пътища у нас"}
{"url": "http://www.cross.bg/tzennostite-izsledvane-yniversitetski-1597581.html", "text": "/КРОСС/ Председателят на Народното събрание Цвета Караянчева ще открие на 26 февруари 2019 г. кръгла маса на тема „Има ли криза на европейските ценности?\" На форума, който ще започне в 14.00 часа в зала „Изток\" на парламента, народни представители, университетски учени и анализатори ще дискутират по въпроси, свързани с европейското изследване на ценностите.Пред участниците във форума ще бъдат представени тезиси на изтъкнати университетски учени и анализатори. На екран ще бъдат прожектирани визуализирани данни за България от Петата вълна на Европейското изследване на ценностите (European Values Study - EVS).Европейското изследване на ценностите е широкомащабна, транснационална и дългосрочна изследователска програма, отнасяща се до основните човешки ценности. Тя дава поглед към идеите, вярванията, предпочитанията, нагласите, ценностите и мненията на гражданите от цяла Европа. Това е уникален изследователски проект върху мисленето на европейците за живота, семейството, работата, религията, политиката и обществото. ", "date": "2019.02.26", "title": "Кръгла маса на тема „Има ли криза на европейските ценности?“ в парламента"}
{"url": "http://www.cross.bg/trump-rechta-oskar-1597577.html", "text": "/КРОСС/ Доналд Тръмп нападна режисьора Спайк Лий заради речта му на церемония по връчването на филмовите награди „Оскар\", предаде БГНЕС. В Twitter милиардерът нарече казаното от чернокожия режисьор на сцената в Лос Анджелис \"расистка атака срещу президента на САЩ\".Спайк Лий спечели „Оскар\" за най-добър адаптиран сценарий. В речта си той не спомена Тръмп по име, но призова избирателите \"да се мобилизират за вота през 2020 г.\".\"Ще спечелим обратно своята мъдрост, любов и човечност\", каза Лий, намеквайки, че тези качества са били загубени при избора на Тръмп. ", "date": "2019.02.26", "title": "Тръмп нападна Спайк Лий заради речта му на „Оскарите”"}
{"url": "http://www.cross.bg/turgovtzi-dostup-nyakoi-1597585.html", "text": "/КРОСС/ Миграция на сървърите на онлайн търговци към Румъния установили данъчните в последните месеци. Преместването се правело с цел да се измъкнат от изискванията за нов софтуер и касови апарати, да не обявят пред НАП собствениците си и да не са длъжни да дават достъп до сървъри за проверка, съобщи \"24 часа\".Обекти със софтуер, програмиран така, че една продажба да отива към касов апарат, свързан с НАП, а две към принтер, който печата бонове менте, засекли още инспекторите. При проверка хванали и сървър, разположен на Филипините, който отчел 12 млн. лв. оборот за сезона, а към НАП подал 2 млн. лв. Клиенти сигнализирали, че някои търговци вече искат плащанията да стават само с банков превод или пощенски запис.Причина за раздвижването в някои браншове е предстоящата смяна на софтуерите за управление на касовите апарати. За регистрираните по ДДС търговци срокът е 31 март. Финансовият министър Владислав Горанов обяви, че е готов да отложи за някои търговци срока до септември. 500 млн. лв. всяка година не влизат в хазната от укрити обороти, сочат анализите на НАП.От тях 330 млн. са от неплатени данъци и осигуровки от заведения, барове, дискотеки, търговия на дребно с храни, облекла и други стоки. 160 млн. лв. годишна щета идвала от укрити обороти при електронната търговия. Преди седмица бизнесът мотивира искането си за отлагане на сроковете за смяна на касовите апарати и софтуерите за управление на продажбите с това, че с новите изисквания НАП ще получи достъп до конфиденциална информация.По закон обаче при близо 300 000 проверки и ревизии, каквито данъчните правят всяка година, те имат достъп до тази информация. Всеки месец те получават близо 30 милиона фактури с данни кой на кого е купил или продал и на каква цена. По всяко време инспекторите могат да прегледат търговските книжа, договорите и интелектуалната собственост и всякаква друга документация, по която да извършат контролната си дейност. Никъде в новата наредба не е искан кодът на софтуера. До момента 47 000 фискални устройства са актуализирани, издадени са над 13 млн. касови бележки за 330 млн. лв. Близо 50 хил. търговци са изпълнили новите изисквания. До дни ще бъде обявена наредбата за касовата бележка, която трябва да издават електронните магазини. Сървърите на електронните магазини вече не могат да бъдат извън обектите им. ", "date": "2019.02.26", "title": "Онлайн търговци местят сървърите си в Румъния, за да не сменят софтуера "}
{"url": "http://www.cross.bg/chef-kristina-bashta-1597586.html", "text": "/КРОСС/ 29-годишната Кристина Нгуен работи като модел, но мечтата ѝ е да отвори ресторант за баща си. Тя получи „не\" от Chef Токев, но Chef Михалчев и Chef Роу и дадоха „да\", което я прави част от петия сезон на кулинарното предаване.Освен одобрението на Chef Михалчев и Chef Роу, 29-годишната Кристина получи най-важното признание - това на баща ѝ! Моделът \"дефилира\" на кулинарната сцена с традиционно виетнамско ястие и добави бяла престилка към гардероба си! Ще успее ли обаче да впечатли Chef Токев при следващото си представяне?Родителите на Кристина се разделят, когато тя е много малка и тя израства с баща си. Като Chef-готвач той е нейното вдъхновение, но и най-голeмият критик в кухнята. Преместването си в София заради шоуто, Кристина определя като риск, но се чувства готова за предизвикателства. Влиза в MasterChef, за да покаже, че моделите могат да бъдат страхотни кулинари. А и да сбъдне мечтата на баща си! ", "date": "2019.02.26", "title": "29-годишна манекенка от Червен бряг влезе в петия сезон на „MasterChef“"}
{"url": "http://www.cross.bg/snyag-silen-planinite-1597575.html", "text": "/КРОСС/ Денят ще започне с разкъсана облачност, която след обяд ще става по-плътна от север на юг. Вятърът ще се усили и в Дунавската равнина, както и в районите на Пазарджик и Пловдив ще достига скорости до 40-50 км/ч. Температурите ще бъдат между 6 и 11 градуса. В планините ще има значителна облачност и силен вятър в следобедните часове.В сряда очакваме слаби превалявания от дъжд и сняг в резултат на нова порция студен въздух от североизток. Ще духа северен вятър, силен - в Източна България.В четвъртък облачността ще намалее до слънчево време. Температурите до края на седмицата ще се повишават. В четвъртък, петък и събота ще е топло със средни за страната дневни температури до 14-15 градуса. Едва в самия край на седмицата очакваме леко захлаждане и слаби валежи от дъжд, а в планините - и от сняг.Във вторник сутрин мръсен въздух дишат жителите на районите на Горна Оряховица и Смолян. В Горна Оряховица станцията отчита концентрация на фините прахови частици 2 пъти над допустимите норми. ", "date": "2019.02.26", "title": "Ветровит и облачен вторник"}
{"url": "http://www.cross.bg/test-kruven-gurdata-1597562.html", "text": "/КРОСС/Нов кръвен тест ще помогне на лекарите да откриват бързо и по неинвазивен начин рак на гърдата, съобщава ДПА, цитирана от БТА.Разработката е дело на екип от университета в Хайделберг. При новата процедура са нужни само няколко милилитра кръв, чрез които биомаркерите установяват наличието на рак. Тестът ще излезе на пазара още през тази година. Опитите показаха 75 процента точност при изследване на 5000 пациентки по новия метод.Някои експерти предупредиха, че е рано новият тест да бъде прилаган масово и че първо изследването и неговите резултати трябва да бъдат публикувани и анализирани в авторитетно научно издание. ", "date": "2019.02.26", "title": "Нов кръвен тест открива рак на гърдата "}
{"url": "http://www.cross.bg/zhilishta-vietnamskite-obshtezhitiya-1597567.html", "text": "/КРОСС/ Апартаменти от контейнери за транспорт като алтернатива на Виетнамските общежития в столицата. Това е новият  план за решаване на проблема в „Красна поляна\". Договорът за изграждането им вече е сключен.След протестите в столичния квартал, общината реши - Виетнамските общежития ще бъдат премахнати до 2020 година. Почти веднага бяха съборени и 3 от опасните сгради.Останките буквално бяха разграбени. Временно настанените в общежитията бяха преместени в други общински жилища, извън гетото.По план още 2 блока от общежитията трябва да се съборят до края на 2019, свободни общински жилища обаче няма. Решението - апартаменти от контейнери.2 млн. и 400 хил. лв. е цената на нестандартната идея. „Трябва да ги направим за 160 дни. Сградата може да бъде сглобявана, разглобявана и моделирана.Ако падне необходимостта от част от сградата, тя може да се монтира на друго място. Всичко това се изпълнява в цеха. Монтират се, колкото се може повече инсталации, врати, прозорци. Целта е да остане по-малко работа на площадката\", посочи арх. Румен Първанов, управител на фирмата изпълнител.От 102 контейнера ще бъдат сглобени 51 апартамента. „Даваме нов живот на нещо, което  при всички случаи ще отиде за скрап. Ние ги взимаме в състояние, в което те могат да бъдат сглобени, геометрията им не е нарушена. Боядисваме ги, грундираме ги. Фактът, че са направени от специална стомана ни дава основание, че те могат да се ползват още 100 години\", допълни арх. Първанов.Предвидено е отоплението да бъде вградено. „Климатиците са податливи на придвижване, затова решихме да е нещо, което не може да се види. Едно специално фолио под подовата настилка\", каза още арх. Паскалев.Общежитията на учениците от 153 гимназия в София са направени по същия модел. Виетнамските общежития трябва да бъдат премахнати - в това са обединени и техните обитатели, и останалите жители в квартала. Контейнери обаче - не са по вкуса на някои.„Имам си настанителна заповед. Плащам си ток. Всичко, каквото е необходимо и накрая да съм животно в контейнер да живеем. Бих се преместила, защото тука не е за живеене. Отвсякъде вода тече, отвсякъде влага има. Имаме малки деца и ние искаме да живеем, както другите хора\", коментира Таня.Изграждането на новите жилища съвпада с предстоящия местен вот.„Абсолютно никакъв умисъл няма, че са за изборите. Ние се нуждаем поне от 150-160 жилища, където да настаним тези редовни наши наематели. Първите блокчета ще са в квартал „Факултета\". Останалите няма да бъдат в „Красна поляна\", заяви Иван Чакъров, кмет на район „Красна поляна\".Снимка: btvnovinite.bg", "date": "2019.02.26", "title": "Апартаменти от контейнери на мястото на Виетнамските общежития"}
{"url": "http://www.cross.bg/zriteli-miliona-nagradite-1597571.html", "text": "/КРОСС/ Церемонията по раздаването на наградите \"Оскар\" е предизвикала по-голям интерес тази година, прекъсвайки тенденцията към постоянен спад през последните години. По данни на американския телевизионен канал Ей Би Си, над 29 милиона и половина зрители са гледали връчването на наградите, което е ръст от 12 процента спрямо миналата година.И все пак, това е вторият най-малък брой зрители в историята на това най-престижното филмово събитие в Съединените щати. То по традиция е най-гледаното шоу в годината, на второ място след финала по американски футбол \"Супербоул\".Рекордът по гледаемост на \"Оскарите\" е бил през 1998 г., когато \"Титаник\" спечели наградата за най-добър филм. Тогава церемонията е била наблюдавана от над 55 милиона зрители. ", "date": "2019.02.26", "title": "Над 29 милиона зрители гледали връчването на наградите \"Оскар\""}
{"url": "http://www.cross.bg/politologut-dobavi-strana-1597568.html", "text": "/КРОСС/ Големият проблем не е дали в депутатите от БСП взимат или не пари, докато бойкотират заседанията на парламента, това е допълнителен аспект - проблемът е защо го правят. Това каза в сутрешния блок на БТВ „Тази сутрин\" политологът Даниел Смилов. БСП имаха аргумент с преференцията, но сега покрай ветото на президента това стана ясно, че ще бъде оттеглено, отбелязаха си червена точка и нормално беше да влязат обратно в парламента, добави той. Какво целят сега с този продължаващ бойкот не е ясно, каза още политологът. Това, което аз мисля е, че целят някакъв тип постигане на революционна ситуация, в която да може да се свали правителството, по-радикална, по-екстремна позиция на партията, каза още Смилов. Проблемът е, че БСП от центъра се изнесе на една по-радикална, по-екстремна позиция и започна да прилича на друг тип партия, добави той.Бойкотът на БСП има и добра страна и добър ефект, понеже научаваме такива неща като това, къде пътуват понякога депутатите, като пример за това е посещението на депутати на изложение за лов и риболов. Това каза от своя страна политологът Татяна Буруджиева. Тя коментира и пътуването на Кристиан Вигенин по линия на ОССЕ, където се гласуват наистина важни неща. Политологът добави, че не е съгласна с аргумента, че такова важно посещение не може да бъде отложено, защото Корнелия Нинова е показала, че може. Тя припомни, че на конгреса в Лисабон, когато се е  правел избора на Сергей Станишев за лидер на ПЕС, лидерът на БСП буквално за няколко часа си е отменила пътуването и то с аргумента, че трябва да се срещне с избиратели. Буруджиева коментира още, че целта на БСП с бойкота - да докажат, че управляващите не могат да осигурят сами кворум в залата, тази цел няма как да бъде осъществена и е въпрос на дисциплина от страна на управляващото мнозинство да осигуряват нормалното протичане на парламентарните заседания. По темата за машинното гласуване, Татяна Буруджиева коментира, че то се въвежда, за да се даде възможност в големите секции много повече хора да могат да гласуват. В малки секции от 30 души, машинното гласуване не върши никаква особена работа и няма смисъл да се дават пари там, каза още политологът. ", "date": "2019.02.26", "title": "Политолози: БСП трябва да влязат в парламента заради Изборния кодекс"}
{"url": "http://www.cross.bg/vatikana-posegatelstva-vinoven-1597569.html", "text": "/КРОСС/ Най-високопоставен досега служител на Ватикана бе признат за виновен за сексуални посегателства срещу деца в Австралия, предаде БТА.Кардинал Джордж Пел (77 г.) бе обвинен от съдебното жури в Мелбърн, че е блудствал през 1996 г. с две 13-годишни момчета в задна стаичка в мелбърнската катедрала „Св. Патрик\", когато е бил архиепископ, след като ги заварил да пият вино от църковната посуда, предаде Асошиейтед прес.Съдът на щата Виктория е признал кардинала за виновен на 11 декември м.г., но до днес е имало съдебна забрана да се публикуват каквито и да са подробности по процеса.През 2014 г. Бел бе прехвърлен на работа във Ватикана, където бе назначен за икономически министър и главен финансов съветник на папа Франциск. Той е номер три в йерархията на Римокатолическата църква.През 2016 г. учредената от правителството на Австралия комисия по разследване на случаи на педофилия сред католическото духовенство го повика като свидетел по дело за сексуални посегателства срещу непълнолетни в страната, но той не можа да дойде заради влошеното си здраве. Това наложи във Ватикана да бъдат изпратени полицейски следователи, които да го разпитват. През юли 2017 г. Пел си взе безсрочна отпуска от Ватикана, за да се върне в родината си и да застане пред съда в Мелбърн.Кардиналът категорично отхвърли всички обвинения, наричайки ги „абсолютна лъжа\". Показанията на свидетелите на процеса обаче, подложени на кръстосан разпит, не можаха да помогнат на Пел да си намери алиби и да избегне обвинението.Грози го максимална присъда от 50 години затвор. Тя ще бъде определена на започващо в сряда заседание на съдебния състав.Високият 190 см кардинал посрещнал признаването си за виновен с наведена глава. Той е дал да се разбере, че ще обжалва решението. Адвокатът му, цитиран от Ройтерс, го нарече „Дарт Вейдър\" на Католическата църква.Обвинението срещу Пел идва само два дни след приключването във Ватикана на свиканата от папата конференция на висши католически духовници от цял свят, на която Франциск призова за „тотална битка\" срещу сексуалните посегателства над деца, особено от представители на католическата църква. ", "date": "2019.02.26", "title": "Ковчежникът на Ватикана признат за виновен в сексуални посегателства "}
{"url": "http://www.cross.bg/izslyshvat-kandidata-za-edinen-evropeiiski-prokyror-v-komisiya-v-ep-1597573.html", "text": "/КРОСС/ Румънката Лаура Кьовеши - кандидат за първи главен прокурор на Европейската прокуратура, днес ще се яви на изслушване в Комисията по граждански свободи, правосъдие и вътрешни работи в Европейския парламент.Букурещ обаче прави всичко възможно, за да попречи на бившата директорка на Националната антикорупционна агенция да се бори за престижния пост.Кьовеши получи призовка за разпит, като денят съвпада с датата на изслушването ѝ в Брюксел. Румънските магистрати я обвиняват в злоупотреба със служебно положение. Тя е подала молба за отлагане на разпита и е твърдо решена да се яви в Европарламента.Междувременно стана ясно, че румънското правителство ще отмени един от текстовете от спорните промени в правосъдните закони, които предизвикаха вълна от протести в Румъния. ", "date": "2019.02.26", "title": "Изслушват кандидата за единен европейски прокурор в комисия в ЕП "}
{"url": "http://www.cross.bg/petko-bocharov-kinovecher-1597570.html", "text": "/КРОСС/ Киновечер, посветена на 100- годишнината от рождението на българския журналист Петко Бочаров, се организира в Плевен по инициатива на Регионалната библиотека \"Христо Смирненски\".Ще бъде излъчен документалният филм \"Живот в три Българии\". Сценарист е Валентин Измирлиев, а режисьор Станислава Калчева. Плевенчани ще могат да видят и издания от Петко Бочаров, както и изследвания за него. Краеведът Вили Томова поясни:\"Известен като доайена на българската журналистика и според нас, един от най-добрите журналисти на 20 век. Киновечерта е безплатна. Очакваме журналистите и гражданите да споделят свои мисли за Петко Бочаров\". ", "date": "2019.02.26", "title": "Киновечер за 100-годишнината от рождението на Петко Бочаров"}
{"url": "http://www.cross.bg/kvota-izbiratelnata-zasyagat-1597572.html", "text": "/КРОСС/ Президентът Румен Радев наложи вето на промените в Изборния кодекс не само в частта за преференциите, но и за машинното гласуване. Проф. Емилия Друмева, бивш конституционен съдия, секретар по правните въпроси на президента Радев обясни мотивите пред БНТ.Ветото е компонент, основен институт на Конституционното право, а то принадлежи към действащата правна система. Това означава, че аргументите трябва да са юридически, заяви проф. Друмева.Тя се спря на аргументите, като обясни, че що се отнася до преференциите - при сега действащата уредба прагът за пренареждане на листите беше 7%. \"С изменителния закон се направи едно много сериозно отстъпление и то е концептуално, защото вместо да се измерва, да се формира прагът за тези преференции от гласовете, подадени за партийната листа, сега прагът е размерът на избирателната квота. А какво е избирателната квота? Избирателната квота е едно число, което се формира в рамките на изборния район, а те са 31, знаем, или в рамките на общината, когато ще се избират общински съветници, или в рамките на цялата страна, когато ще избираме 17 евродепутати. И как се получава избирателната квота? Общият брой на гласовете, подадени за всички партийни листи, издигнати в района, се дели на броя на мандати, които се раздават в този район и се получава едно число\", посочи тя и допълни, че избирателната квота се формира от подадените гласове за всички партии и така се получава много голямо число. Така прагът става недостижим. Проф. Друмева каза още, че всъщност избирателната квота представлява цената, изразена в гласове, на един спечелен мандат. Това на практика обезсмисля преференцията.Проф. Емилия Друмева: Ветото е наложено върху отделни разпоредби на закона. Едни от тях засягат преференциите. Други засягат машинното гласуване, а трети засягат актовете на Централната избирателна комисия, четвърти засягат мнозинството, с което се взимат решения в избирателните комисии. ", "date": "2019.02.26", "title": "Проф. Друмева: Аргументите на президента за ветото са юридически"}
{"url": "http://www.cross.bg/gerb-glasyvane-svilenski-1597574.html", "text": "/КРОСС/ Опозиция и управляващи продължават да спорят за промените в Изборния кодекс, но извън Народното събрание. Въпреки че в понеделник президентът Румен Радев наложи вето и призова БСП да се върне в пленарната зала, червените народни представители смятат 44-тият парламент за изчерпан.„Едно ново обсъждане на текстовете от Изборния кодекс ще покаже позициите, на които парламентарно представените политическите партии държат\", коментира депутатът от ГЕРБ Десислава Атанасова. Тя категорично заяви намерението на управляващите да върнат за прегласуване онези изборни правила, които засягат преференциите и да се върне старото положение. А по въпроса за обжалването на резултати от вота Атанасова обясни, че това и в момента е възможно - в административните съдилища по места.Депутатът от БСП Георги Свиленски пък каза, че партията му можела да се върне в пленарната зала, ако в понеделник председателят на правната комисия Данаил Кирилов и лидера на парламентарната група на ГЕРБ Цветан Цветанов не бяха заявили, че вето на президента ще бъде отхвърлено.„Тази политика напук не води до нищо добро. ГЕРБ казват, че БСП не им трябва в парламента. На тях им трябват само послушни партии\", коментира Свиленски. Той за пореден път заяви подкрепата на социалистите за въвеждането на машинно гласуване във всички секции и припомни, че за целта от бюджета са заделени 50 млн. лв. Според Свиленски примерът, който управляващите дават в защита на тезата си против машинното гласуване - че в Германия и Франция няма такова, не бил адекватен, защото в тези страни „няма ГЕРБ и там не знаят какво означава да купиш глас\".„Честността на изборите не се гарантира с машините за гласуване. Законът, приет през 2014 г., за въвеждането на този тип упражняване на вот трябваше да се спази и да се осигурят тези машини, но това е ангажимент на ЦИК, а не на парламента. А през 2018 г. ЦИК написаха доклад, в който се казваше, че не може да се осигурят 12 000 машини. Това създава риск от манипулиране на вота. Затова сега се търси вариант за поетапно въвеждане на машинното гласуване\", заяви Десислава Атанасова.Колегата й от БСП Георги Свиленски пък бе категоричен, че ГЕРБ използват „удобна\" опозиция в лицето на ВОЛЯ и „практична\" в лицето на ДПС.„БСП са избрани да бъдат в парламента. А, ако искат да бъдат извънпарламентарна опозиция, следва да поканят и други колеги като тези от „Да, България\", например\", каза Атанасова. ", "date": "2019.02.26", "title": " След ветото на президента: Управляващи и опозиция в спор за Изборния кодекс"}
{"url": "http://www.cross.bg/trump-sreshta-vietnam-1597563.html", "text": "/КРОСС/ Севернокорейският лидер Ким Чен ун пристигна рано тази сутрин във Виетнам за насрочената утре втора среща на върха между него и президента на Съединените щати Доналд Тръмп, предаде Ройтерс.Очаква се двамата да продължат започнатия от тях през юни 2018-а диалог и да направят опит да постигнат споразумение за отказ на Пхенян от ядрената му програма.Говорителят на Белия дом Сара Сандърс съобщи, че първата среща между Тръмп и Ким Чун ун ще е в сряда вечерта. Преди това се предвижда американският държавен глава да разговаря с президента и премиера на Виетнам, страната - домакин на срещата на върха.Преди заминаването си за Ханой, президентът Тръмп коментира, че има очакване за забележителна среща, тъй като с Ким Чен ун са установили много добри взаимоотношения. ", "date": "2019.02.26", "title": "Ким Чен ун пристигна във Виетнам за срещата с Тръмп "}
{"url": "http://www.cross.bg/bivsh-rezhisyor-chlen-1597554.html", "text": "/КРОСС/ Ген.-лейтенант Борис Борисов, основател и почетен председател на Съюза на командоситеМитрополит Галактион, бивш Старозагорски митрополитАкад. Иван Радев, литературоведИля Велчев, поет, писател, режисьор Мария Шишкова, заместник главен прокурор Нина Димитрова, актриса, режисьор Петър Хубчев, национален селекционер на България, футболист Силва Зурлева, журналист, член на Борда на директорите на Нова телевизия.Анюта Асенова - член на СЕМДоц. Марко Тодоров - бивш министър на науката и образованиетоНиколай Желязков - волейболист, треньорСлавчо Богоев - икономист, бивш министър на здравеопазването  ", "date": "2019.02.26", "title": "Рожденици на 26 февруари  "}
{"url": "http://www.cross.bg/durveta-bulgariya-zasadeni-1597555.html", "text": "/КРОСС/ Новото твърдение е подкрепено от 20-годишно събиране на данни от инструмент на НАСА, обикалящ около планетата ни на два сателита. Нарича се Moderate Resolution Imaging Spectroradiometer, или накратко MODIS, и помага на учените да разберат с точност какво се случва в дълбочина 500 метра в почвата.В държавата постоянно текат амбициозни кампании за засаждане на дървета в борба срещу климатичните промени, мръсният въздух и ерозията на почвата.През 2017 г. Индия надхвърли собствения си рекорд за най-много засадени дървета, след като доброволци посадиха 66 милиона фиданки за 12 часа.Правителството обяви дългосрочния си план да засади един милиард дървета до 2050 г. Предвиждат, че това ще подпомогне бизнеса, ще създаде нови инвестиции и работни места и ще подобри икономиката на страната.В Милано планират да се засадят 3 милиона дървета до 2030, за да се справят по-ефективно с замърсяването на въздуха.В Ню Йорк са засадени 1 милион дървета само през 2015 г.За последните 6 години са засадени над 356 000 нови дървета на територията на цялата страна. Един от виновници са една чиста инициатива от хората и за хората е ГОРАТА.БГ, която има за цел да засажда за България. Новата цел: 1 милион дървета за България до края на 2020-а година, с участието на възможно най-много доброволци, деца и млади хора.Освен борбата срещу климатичните промени и мръсния въздух, дърветата спомагат да се отцежда дъждовната вода и да се намалят наводненията. Изследвания също така показват, че повече дървета, правят живущите в градовете по-щастливи и по-умни.А ти засади ли дърво? ", "date": "2019.02.26", "title": "НАСА: Планетата е по-зелена отпреди 20 години"}
{"url": "http://www.cross.bg/bude-mozhe-mad-1597553.html", "text": "/КРОСС/  Hecмъpтoнocнaтa миĸpoвълнoвa cиcтeмa Місrоwаvе Асtіvе Dеnіаl Ѕуѕtеm, cъздaдeнa в Kитaй e нaй-ĸoмпaĸтнaтa cpeд cвeтoвнитe aнaлoзи. Tя имa двa peжимa нa paбoтa: бoлĸaтa мoжe дa бъдe пpeдизвиĸaнa във вид нa тънъĸ лъч излъчвaнe или във вид нa пoлyĸpъг. He ce cъoбщaвa инфopмaция зa paзcтoяниeтo, нa ĸoeтo дeйcтвa нoвoтo opъжиe.Koмпaĸтният и мoщeн миĸpoвълнoв излъчвaтeл e cъздaдeн oт Πeĸинcĸия инcтитyт зa paдиaциoнни измepвaния, тяcнo cвъpзaн c eднa oт нaй-гoлeмитe дъpжaвни ĸopпopaции - Сhіnа Аеrоѕрасе Ѕсіеnсе аnd Іnduѕtrу Соrроrаtіоn (САЅІС)Місrоwаvе Асtіvе Dеnіаl Ѕуѕtеm гeнepиpa миĸpoвълни в милимeтpoвия диaпaзoн, ĸoитo бyĸвaлнo пpoниĸвaт пoд ĸoжaтa и тъĸaнитe и пpичинявaт cepиoзнa бoлĸa. Дeйcтвиeтo нa opъжиeтo мoжe дa бъдe ĸoнцeнтpиpaнo в тecтeн лъч зa зacягaнe нa ĸoнĸpeтeн opгaн, a мoжe дa бъдe и шиpoĸ ceĸтop, пopaзявaщ цялa вpaжecĸa бoйнa eдиницa.МАDЅ щe бъдe дaдeн нa ĸoнтpaтepopиcтичнитe oтдeли, нa гpaничapитe и нa бpeгoвaтa oxpaнa. Opъжиeтo щe пpeдoтвpaтявa ĸoopдиниpaнитe дeйcтвия нa пpoтивниĸa.Πpeдлaгa ce инcтaлaция във вид нa фypгoн c нeгoлямa aнтeнa oтгope. Имa и мaлĸa мoбилнa вepcия.Издaниeтo Glоbаl Тіmеѕ cъoбщи, чe eфeĸтивнocттa и бeзoпacнocттa нa нoвaтa cиcтeмa e пoтвъpдeнa oт тecтoвe, ocъщecтвeнo oт „пpoфecиoнaлнитe oтдeли\". He ce cъoбщaвa ĸaĸ тoчнo e пpoвepявaн МАDЅ. Πoдчepтaвa ce, чe миĸpoвълнoвoтo излъчвaнe нe ocтaвя тpaвми и нe пpичинявa дългoтpaйнa вpeдa нa здpaвeтo.Kитaйcĸитe влacти дoпълвaт, чe гoлям интepec ĸъм МАDЅ пpoявявaт пpeдcтaвитeлитe нa peдицa дpyги дъpжaви.  ", "date": "2019.02.26", "title": "Китай разработва оръжие за причиняване на непоносима болка"}
{"url": "http://www.cross.bg/chasa-sofiyaot-provede-1597556.html", "text": "/КРОСС/София.В 14.00 часа в зала „Изток\" на Народното събрание председателят на Народното събрание Цвета Караянчева ще открие кръгла маса на тема „Има ли криза на европейските ценности?\".***София.От 09.30 часа в заседателната зала в сградата на ВСС ще се проведе заседание на Съдийската колегия.***София.От 10.00 часа в София Хотел Балкан ще се проведе Шести национален бизнес форум фарма стратегия „Здраве за всички\".***София.От 11.00 часа в зала „Проф. Марин Дринов\" в БАН ще бъдат отбелязани 170 години от рождението на изтъкнатия държавник и дългогодишенпредседател на Академията Иван Ев. Гешов.***София.От 11.00 часа в Националния пресклуб на БТА ще се състои заключителната пресконференция по проекта eStart@school, на която ще бъдат отчетени резултатите от първото мащабно обучение на начални учители в Северозападна България. Участие в Пресконференцията ще вземат заместник-министърът на образованието и науката Деница Сачева, Гергана Паси, президент на ДНК, Елисар Башир от Google и Валентина Иванова, Координатор на проекта eStart@school.***София.В 11.00 часа в сградата на Столичната община на ул.\"Московска\" 33, официално фоайе, кметът Йорданка Фандъкова ще отличи със специален приз носителката на три олимпийски медала, една от най-великите български спортистки Евгения Раданова.***София.От 11.30 часа в зала „Триадица\" в Гранд хотел София ще бъдат представени резултатите от 4-то тримесечие на 2018 г. за тенденциите и нивата на незаконната търговия с цигари от проучването на празните опаковки.***София.От 12.00 часа в централата на ПП АБВ (ул. „Врабча\" 23) ръководството на партията ще даде пресконференция.***София.В 12.00 часа кметът на София Йорданка Фандъкова ще провери ремонтните дейности във Втора многопрофилна болница за активно лечение.***София.От 12.00 часа в националния пресклуб на БТА ще се проведе пресконференция на Висшия адвокатски съвет по актуални теми.***София.От 14.00 часа в хотел „Хилтън\" ще се проведе конференция на тема „Изкуствен интелект\" с участието на еврокомисаря Мария Габриел и вицепремиера Томислав Дончев.***София.От 15.00 часа до 17.00 часа народният представител от „БСП за България\" Петър Витанов и общинският съветник Альоша Даков ще бъдат на разположение на софиянци в постоянната приемна на БСП - София на ул. \"Леге\" №10, етаж 1.***Благоевград.От 10.30 часа в сградата на ОДМВР-Благоевград ще се проведе пресконференция, свързана с дейността на дирекцията.***Благоевград.От 18.00 часа в зала „22 септември\" ще се проведе гражданският диалог „Европа в нашия дом\". В събитието ще участват министърът на образованието и науката Красимир Вълчев, председателят на Комисията по образование в НС Милена Дамянова и Борислав Борисов, член на Комисията, евродепутатът от ГЕРБ/ЕНП Асим Адемов, народните представители на ГЕРБ от Благоевградска област Даниела Савеклиева, Георги Динев, Александър Мацурев, Стефан Апостолов и д-р Емил Тончев.***Плевен.От 10.00 часа в пресклуба на БТА кметът на Община Червен бряг инж. Данаил Вълов ще даде пресконференция.***Ловеч.От 13.00 часа в залата на Общинския съвет ще се проведе пресконференция на кмета на Община Ловеч Корнелия Маринова.***Разград.От 10.00 часа Окръжна прокуратура и ОДМВР ще дадат брифинг по повод разкритата наркооранжерия.***Сливен.От 11.00 часа в Областен информационен център ще се проведе пресконференция на Дирекция „Бюро по труда\", Дирекция „Социално подпомагане\" - Сливен и Дирекция „Инспекция по труда\" - Сливен. ", "date": "2019.02.26", "title": "Предстоящи събития в страната на 26 февруари  "}
{"url": "http://www.cross.bg/nivo-nivo-piramidata-1597557.html", "text": "/КРОСС/ Защо животът ни е такъв, какъвто е?! Сигурно всеки един от вас си е задавал този въпрос поне веднъж.Робърт Дилтс - един от най-известните експерти в невролингвистичното програмиране, предлага удобен модел за описание на живота във вид на пирамида, разделена на нива - от основата към върха ѝ.Пирамидата позволява по-добре да разберете защо живеете така, както живеете, и защо имате това, което имате. Тя ще ни помогне да анализирате живота си, задавайки си важни въпроси, свързани с него. Веднага щом разберете кои са основните ви проблеми, ще можете да ги решите и да поемете по нов път.Важно е да знаете, че за всяко ниво на пирамидата, отговорът на въпроса „Защо това е така\"? се намира на следващото ниво.Най-ниското ниво на пирамидата е това на вашия бит, на ежедневието ви, финансите ви, работата или бизнеса ви, дома ви, семейството ви, кръга ви на общуване и т.н. То отговаря на въпроса „Какво имам\"? Ако се питате „Защо имам това, което имам\", ще трябва да потърсите отговора на второ ниво, където са вашите действия.Този въпрос е свързан с определени действия. Логично е, че те влияят на всичко, което имаме. От това, което правите всеки ден, много зависи онова, което имате като краен резултат. Помислете защо вършите определени неща. Отговорът ви очаква на следващото ниво - това на стратегиите.Според това как взимате решения, как правите своя избор, каква стратегия ви води - стремите се към повече или гледате да не се напрягате много-много, живеете за деня или планирате за години напред и т.н., зависи как ще действате в отделните ситуации. От вас зависи дали ще се образовате във всяко свободно време или ще пиете бира пред телевизора, дали ще поемате инициативи в работата си или ще следвате рутината.Ако се питате: „Защо избирам това, което избирам\", ще трябва да се издигнете с още едно ниво нагоре по пирамидата на Дилтс, за да получите отговора.На четвърто ниво се крият вашите убеждения. В какво вярвам? Ако вярвате, че можете да си намерите добра работа само с връзки, със сигурност няма да полагате големи усилия в развитието си. Но ако сте убедени, че чрез постоянство се преодоляват всички препятствия, то ще опитвате отново и отново, докато успеете.Петото ниво на пирамидата отговаря за самосъзнанието и самоидентификацията. „Какъв съм аз?\" Отговорът на този въпрос зависи от повечето ви убеждения. Ясно е, че за човека, който казва „Аз съм бездарник и никому ненужен неудачник\" и за човека, който казва „Аз съм гений и съм роден, за да постигна успехи\", нещата в живота се случват по различен начин, защото имат различна представа за света.Последното ниво на пирамидата е ниво на мисията, на смисъла на живота. Отговаря на въпроса „Защо живея?\" Но този отговор се простира извън нашите човешки качества и възможности.Най-важното, което следва да запомните, е, че обикновено проблемът не може да бъде решен на нивото, на което е възникнал. Задайте си тези въпроси, открийте отговорите и вижте къде боксува животът ви и какво трябва да направите, за да го промените.Истинските промени и трансформации се случват, когато работите на ниво: вярвания, убеждения и ценности или по-нагоре! Промени на по-ниските нива в повечето случаи не се отразяват на горните нива и не са трайни. ", "date": "2019.02.26", "title": "Пирамидата на Дилтс: Защо животът ни е такъв, какъвто е?"}
{"url": "http://www.cross.bg/tzigari-beshe-kontrabandnite-1597565.html", "text": "/КРОСС/ Инициативата срещу незаконната търговия на цигари ще представи резултатите от традиционното си тримесечно изследване. Очаква се да стане ясно какъв е делът на контрабандните цигари през последните 3 месеца на миналата година.Макар и минимално контрабандният дял на цигари се беше увеличил през третото тримесечие на 2018 година спрямо предходното, според последното проучване, оповестено през декември. Тогава ръстът беше 0,6 на сто, а общо незаконният пазар - 5,3 на сто.Изследването се прави, като се прави анализ на изхвърлените кутии от цигари.Обикновено най-висок е делът на контрабандните цигари в пограничните региони. По последни данни в Свиленград всяка трета цигара е била незаконна.За разлика от последния път, когато увеличението на контрабандата беше оповестено единствено със съобщение до медиите, сега организаторите се връщат към традиционната си практика и организират кръгла маса.Обикновено на нея присъстват премиерът Бойко Борисов, главният прокурор Сотир Цацаров и ресорни министри. ", "date": "2019.02.26", "title": "Тютюневите компания отчитат нивото на контрабандата на цигари"}
{"url": "http://www.cross.bg/konstantina-petur-semeiistvoto-1597559.html", "text": "/КРОСС/ Семейство с две малки деца от пловдивското село Брестник остана без дом, след като пожар унищожи напълно дома им. Пламъците са избухнали вчера около 10 часа сутринта, докато бременната Константина Димитрова, съпругът й Петър и двете им дъщери - Хриси на 10 г. и Божидара година и половина, закусвали, пише сайта Трафик нюз. „Замириса ми на пластмаса и химикал. Със съпруга ми започнахме да се оглеждаме откъде идва миризмата. Видяхме, че отстрани връзката между камината и комина пуши\", разказва пред TrafficNews.bg Константина. Веднага извели децата от къщата и позвънили на тел. 112. Въпреки бързата намеса на пожарната, огънят за минути обхванал двуетажната сграда. С риск за живота си Петър и огнеборците успели да спасят само личните карти на четиримата и една чанта с дрехи. Все още не е установена точната причина за пожара. Най-вероятно обаче в нощта срещу неделя искра е подпалила вътрешната изолация и тъй като къщата е с дървена конструкция, тлеенето се е разгоряло за няколко часа.„Терминът ми е на 10 март. Очакваме момченце. Дори куфарът, който бяхме приготвили за родилното, изгоря. Но най-важното е, че всички сме здрави. Успокоявам се, че сме реагирали навреме, че не е станало през нощта, защото можеше сега да ни няма\", казва жената.Семейство Димитрови строили къщата в продължение на години. Имали проблеми със строителите, които ги излъгали с огромна сума пари. Наложило да дострояват сами. Теглят и кредит от банка. В крайна сметка на 26 август 2018 г. успяват да влязат в новия си дом. „Все още не бяхме оправили всички стаи, но се радвахме, че сме си у дома. И изведнъж ни сполетя това нещастие\", казва Петър.След пожара едната сестра на Константина е приютила семейството в дома си в Пловдив. Тъй като Петър е военен пилот в авиобаза „Граф Игнатиево\", командирът му е обещал да осигури временно жилище на семейството. Изгорялата къща е била ипотекирана и със застраховка, но ще бъде нужно време парите от застраховката да бъдат изплатени.Междувременно приятели на семейството започнаха кампания за набиране на средства. В два магазина в Брестник са поставени дарителски кутии. Кметицата на селото Елена Проданова е осигурила помещение, в което да се събират дарени за семейството вещи.„Нуждаем се единствено от здраве. С малко повече сили, кураж и добри приятели ще започнем всичко отначало. Вярваме, че Господ изпраща изпитания на силните, за да повярват те още повече в собствените си сили\", не се отчайват Константина и Петър. Те нямат търпение да гушнат третата си рожба и споделят, че мечтаят за още деца. Защото според тях няма нищо по-хубаво от детския смях у дома.Всеки, който желае да помогне, може да дари средства в банкова сметка на името на Константина Емилова Димитрова:УникредитБулбанкIBAN BG05UNCR70001520697983 ", "date": "2019.02.26", "title": "Пожар унищожи къщата на младо семейство с две малки деца в Брестник "}
{"url": "http://www.cross.bg/naredbata-finansoviya-premiera-1597564.html", "text": "/КРОСС/ Проблемите с приложението на наредбата за регистрация на касовите апарати в Националната приходна агенция е темата на среща между премиера Бойко Борисов и финансовия министър Владислав Горанов с представители на бизнеса.Срещата ще се състои по настояване на браншовите организации на Българската стопанска камара, които ще бъдат представени от председателя на камарата Радосвет Радев, финансовия директор Станислав Попдончев и адвокат Валентин Савов.По време на разговорите бизнесът ще  представи на премиера своите аргументи, които, според търговците, доказват несъстоятелността на промените в наредбата. Ще му бъдат връчени и всички писма и предложения, които бизнесът е изготвил през последната една година, за да обори твърдението на финансовия министър, че до момента не е реагирал, а сега не знае какво иска и ще настоява освен за удължаване на сроковете за изпълнението на изискванията и за същностни промени в наредбата, които да се случат с участието на експерти от браншовите организации. ", "date": "2019.02.26", "title": " Предприемачи на среща с премиера за новите касови апарати"}
{"url": "http://www.cross.bg/gerb-pishe-borisov-1597558.html", "text": "/КРОСС/Житото от новата реколта ще е по-евтино, пише вестник  на първа страница, предвид котировките на зърното на европейските борси.Изданието съобщава още, че градинарите излизат на протести, ако не бъдат чути от властта. Те настояват да се изготви дългосрочна стратегия за плодовете и зеленчуците и да получават краткосрочно кредитиране от фонд \"Земеделие\".В приложението си \"Агро\", вестник \" пише, че потреблението на плодове и зеленчуци у нас гони 400 млн. евро.Българите предпочитат родното производство, е станало ясно на агрофорум в Пловдив. По данни на представители на бранша, площите с овощни дървета у нас нарастват безпрецедентно, научаваме от публикацията.За последните осем години са се увеличили отпуските заради влошено здраве, алармира . С една трета са повече отсъствията по болест за този период. Работодатели са обжалвали, отменени са 25 на сто от обжалваните болнични листове.\"Под натиск от Брюксел властта склони да обсъжда защита на длъжниците\", пише вестник . Омбудсманът Мая Манолова предлага промени в Гражданско-процесуалния кодекс, в които е записано съдът да изисква от банките договорите, преди да издаде заповед за принудително изпълнение. Председателят на правната комисия в парламента Данаил Кирилов от ГЕРБ я покани на обсъждане в сряда.Ден след трети март, посрещаме руския премиер Медведев в понеделник, съобщава \". Двудневното посещение започва от площад \"Александър Невски\". В програмата на посещението е предвиден българо-руски форум за туризма, който ще бъде открит от премиерите Борисов и Медведев.Спираме да сменяме времето от зимно на лятно през 2020 година, информира \". Вестникът цитира евродепутата Емил Радев, че това решение ще бъде гласувано в европарламента през март. Северните държави предпочитат зимното часово време, а южните страни-членки искат лятното, пояснява Радев. У нас тепърва ще се прави проучване по темата.\"Газовият хъб е благословен от Европа\", каза министър-председателят Бойко Борисов на лидерската среща в Египет, пише \"Труд\". \"Стиснали сме си ръцете с канцлера Меркел, с Макрон, с Туск и с Юнкер\", заяви още той.\" Каним инвеститори от Саудитска Арабия в проекта\", подчерта премиерът. добавя, че Борисов е поканил Саудитска Арабия в конкурса за строеж на газовия хъб \"Балкан\". Гърция, Сърбия, България и Македония организират преговори за инфраструктурата на Балканите.\"И ГЕРБ, и БСП се подиграват открито с Изборния кодекс\", е водещото заглавие на \"Сега\". \"ГЕРБ уж чакаше вето, но когато го дочака, реши, че няма да го гласува. БСП няма да подкрепи собствения си президент\", пояснява вестникът.Според \"24 часа\" нито ГЕРБ ще го приеме, нито левите ще се върнат в парламента по повод ветото на президента. Изданието цитира премиера Борисов, че Румен Радев вече е политически лидер. Вестникът подчертава, че ако БСП не се върне в пленарната зала, то ДПС ще реши изхода от ветото на Изборния кодекс.В интервю за \"Монитор\", председателят на Асоциацията на пострадалите при катастрофи Владимир Тодоров информира, че загиналите при катастрофи са по-малко с 10% от предходната година. Според него, със създаването на новата държавна агенция за безопасност на движението, тенденцията трябва да се запази, казва Тодоров пред \"Монитор\". ", "date": "2019.02.26", "title": "Преглед на вестниците "}
{"url": "http://www.cross.bg/tema-kodeks-prof-1597552.html", "text": "/КРОСС/Тема:  Изборен кодекс - втори дубъл: какъв ще бъде ремонтът на правилата за вота?Тема:  От борсата: цените на едро падат - на дребно скачат. Каква е реалната цена на плодовете и зеленчуците?Тема:  Венецуела и кризата - коментар на проф. Лазар Копринаров;Тема:  Гвардейският оркестър репетира за 3 март - каква ще е изненадата?Тема: Колко  пари ще получат депутатите, които бойкотираха работата на парламента?;Тема:  След ветото на президента - как ще се промени Изборният кодекс? Коментар на политолозите Татяна Буруджиева и Даниел Смилов;Тема:  Възможна ли е обща листа на патриотите за евровота? В студиото заместник-председателят на Народното събрание Явор Нотев;Тема:   Събарят Виетнамските общежития в София - къде ще бъдат настанени жителите им?;Тема:  Останали ли са без лечение хората на хемодиализа в ловешката болница?;Тема:   На живо: Как многодетно семейство от село Брестник остана без дом след пожар?;Тема:  Мъже с рокли и жени без бельо - какви са посланията от червения килим? В студиото модният експерт проф. Любомир Стойков.Тема:   След разследване на Нова за търговия с фалшиви завещания, изповядват ли се сделки с такива завещания  - говорят нотариуситеТема:   Внимание - опасни автомобили - 1,5 млн. автомобили убийци по пътищата у нас - причината - незаконни сервизи и многократно използвани резервни частиТема:   След ветото на Президента върху промените в Изборния кодекс -говорят Десислава Атанасова от ГЕРБ  и Георги Свиленски от БСПТема:   Без дом - бременна в деветия месец и семейството й останаха без дом, след като жилището им изгоря - на живо от мясото на инцидента ", "date": "2019.02.26", "title": "Теми и гости в сутрешните блокове на телевизиите"}
{"url": "http://www.cross.bg/purviya-germaniya-zapochva-1597551.html", "text": "/КРОСС/ 364 г. - Валентиниан I става римски император.1616 г. - На Галилео Галилей е забранено да преподава астрономията на Николай Коперник, като противоречаща на тълкуването на Светото писание.1815 г. - Наполеон Бонапарт извършва бягство от остров Елба, след което се насочва с привърженици към Париж с намерение да завземе властта.1851 г. - В Шумен е основан първият български оркестър, негов ръководител е Михай Шафран.1899 г. - Константин Иречек публикува статия, в която описва партизанщината в българския политически живот.1915 г. - Първата световна война: За първи път в история в бойните действия се използва огнехвъргачка от армията на Германия.1919 г. - В щата Аризона (САЩ) е учреден националният парк Гранд каньон.1927 г. - Полша приема националния си химн.1935 г. - Шотландският изобретател Робърт Уотсън-Уат демонстрира първия радиолокатор.1936 г. - По нареждане на Хитлер в Германия започва производството на леките коли Фолксваген.1951 г. - В САЩ президентските мандати са ограничени на два.1952 г. - Британският премиер Уинстън Чърчил обявява, че страната притежава атомна бомба.1961 г. - Хасан II става крал на Мароко.1966 г. - САЩ изстрелват първия си космически кораб от серията Аполо без екипаж.1967 г. - САЩ започва военна офанзива срещу главната квартира на Виетконг.1980 г. - Израел и Египет установяват дипломатически отношения.1991 г. - Американецът Тим Бърнърс-Ли представя първият уеб браузър.1993 г. - Извършен е Атентат срещу Световния търговски център в Ню Йорк, при който загиват 6 души, а над 1000 са ранени.2004 г. - Президентът на Република Македония Борис Трайковски загива в самолетна катастрофа близо до Мостар (Босна и Херцеговина). ", "date": "2019.02.26", "title": "26 февруари  в историята"}
{"url": "http://www.cross.bg/bulgariya-serafim-ryskata-1597550.html", "text": "/КРОСС/ Архиепископ Серафим (със светско име Николай Борисович Соболев) е роден през 1881г. Богучарски архиепископ Серафим (Соболев) е един от най-видните духовници на нашето време. Архиерей на Руската православна църква, чието архиерейско служение почти изцяло преминава в България. Той идва от Русия в България, и близо 30 години обгрижва духовно както руските емигранти, така и множество българи, в това число и духовници. Той оглавява руските православни общини в България от 1921 до 1950 г. В служението му съществено място заема борбата за чистотата на Православната вяра. Автор на безценни богословски трудове и проповеди, както и на акатист на свети Йоан Рилски Чудотворец, когото нарича „слава и красота на Българската църква\".На 26 февруари 1950 г. - празника Тържество на Православието - владиката завършва земния си път.Прославлението му бе извършено на 26.02.2016 година в катедралния храм „Св. Александър Невски\" в София, след като за първи път в църковната история две Поместни православни църкви - Руската и Българската, съвместно подготвят канонизация на светия.", "date": "2019.02.26", "title": "Св. Серафим Софийски Чудотворец"}
{"url": "http://www.cross.bg/ima-takiva-hora-1597561.html", "text": "/КРОСС/ Има такива хора, към които ти се иска да се приближиш и да ги попиташ сложно ли се живее без мозък.Фаина Раневская ", "date": "2019.02.26", "title": "Има такива хора"}
{"url": "http://www.cross.bg/prof-panchev-transplantatziya-1597590.html", "text": "/КРОСС/ 50 години от първата бъбречна трансплантация на възрастен човек в България - повод за разговор за донорството и проблемите, пред които сме изправени. За този период са направени около 1500 бъбречни трансплантации, повечето от тях в Александровска болница. Само към момента за трансплантация чакат 1039 души.Гост по темата в сутрешния блок на БНТ1 беше онкоурологът проф. Петър Панчев.Каквато и програма да се приеме, по някакъв начин трябва да се стимулират тези, които са на преден фронт - координатори, реаниматори, каза проф. Панчев. Той призова за законови промени, с които да се определи кои са близките на потенциалния донор - родителите или децата. Защото има казуси, в които едните разрешават, а другите - не. Най-добре е съгласието на близки да отпадне, коментира проф. Панчев и припомни, че е имало и такъв период, в който ситуацията с донорството у нас е била много по-добра. На 1 млн. население трябва да има 14 потенциални донори, каза още проф. Петър Панчев, който даде позитивни примери от света - Хърватия, а в Норвегия например се чака най-много половин година за донорство. ", "date": "2019.02.26", "title": "50 години от първата бъбречна трансплантация"}
{"url": "http://www.cross.bg/syma-kredit-kredita-1597589.html", "text": " /КРОСС/ За да разберете колко пари наистина ще ви струва определен кредит, ще трябва да изчислите неговия ГПР, което се различава от годишния лихвен процент (ГЛП). Оскъпяването на един кредит не завършва с олихвяването. Освен него има допълнителни банкови такси и комисионни, например такива за одобрение, обработка и застраховане на кредита. ГПР включва всички оскъпяващи фактори и показва в процентно изражение пълната надценка, която кредитополучателя ще заплаща върху взетата от банката сума. Изчислява се по формула, която е дадена в Закона за кредитите.Финансовите компании са длъжни да опишат всички компоненти на ГПР във формуляра си за кредит. Разходите, които могат да възникнат в последствие по кредита, не се включват в изчисляването на ГПР, тъй като ако не възникнат - то процентът няма да се промени. Въпреки че процентът на разходите е конкретен показател, не е добра идея да сравняваме различни видове кредити само чрез него, защото не всички кредитни продукти са предназначени за еднакви цели.Реално ГПР е цената, която кредитоискателя трябва да заплати за да се възползва от някаква сума получена от банката, представена в процент от тази сума. Още може да се нарече и цена на кредита.Когато лихвеният процент по някой кредит е плаващ, има риск ГПР да се промени през времето. ГПР има и зададен таван, като не бива да надвишава 50 % от получената сума по кредита.Трябва да бъдете особено внимателни с просрочването и забавянето на вноските, защото тогава се начисляват наказателни такси и лихви. Те не се включват в ГПР, тъй като не могат да бъдат предвидени. Осведомете се детайлно за наказателните инструменти, които могат да бъдат приложени върху вас, ако нарушите някое от условията на кредита.Кредитните продукти не трябва да се избират само на база на ГПР. Има и други фактори, които трябва да се вземат под внимание - общо дължимата сума и месечната вноска. Представете си че ви предлагат два варианта за кредитиране, като единият е с по-висока общо дължима сума и ниска месечна вноска за 2 години, а другият с по-ниска дължима сума, но висока месечна вноска за 1 година. В този случай трябва да прецените кое ще е по-добре за вас и разполагаемия ви бюджет. В първият вариант общо дължимата сума е по-голяма, защото кредитът е с по-дълъг срок на изплащане и съответно бива облаган с лихва за по-дълго време. Ако разполагате с по-малък бюджет, е добре да изберете този вариант въпреки по-високата дължима сума, защото няма да отнема толкова голяма част от вашите средства. Също кредитите не бива да се сравняват само по обявената лихва, тъй като в някои случаи кредит с по-висока лихва може да има по-ниски такси и комисионни, а съответно и по-нисък ГПР, сравнено с кредит с по-ниска лихва, но по-високи такси.Ако се чудите колко пари реално ще „струва\" вашият кредит и ,  имат безплатен телефон, където може да зададете вашите въпроси. \n\t\t\t\t\t", "date": "2019.02.26", "title": " Какво е годишен процент на разходите (ГПР)?"}
{"url": "http://www.cross.bg/glasove-iliev-kypyvane-1597566.html", "text": "/КРОСС/ Бивш депутат от ДПС отива на съд за купуване на гласове. От Софийската градска прокуратура съобщиха, че са приключили разследването и са внесли в съда обвинителния акт срещу Илия Илиев и съучастника му Иван Тодоров.Според обвинението двамата са купували гласове в ромския квартал в Ямбол преди парламентарните избори от есента на 2014 г. Тогава Илиев и Тодоров бяха кандидати за депутати от ДПС. Илиев има три обвинения за купуване на гласове и, ако вината му се докаже, може да бъде осъден на от 1 до 6 години затвор. Същото наказание грози и съучастника му Тодоров. ", "date": "2019.02.26", "title": " Депутат на ДПС на съд за купуване на гласове"}
