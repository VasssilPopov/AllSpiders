{"url": "http://www.cross.bg/vladimir-borisov-tyrizma-1575756.html", "text": "/КРОСС/ Министър-председателят Бойко Борисов ще бъде на посещение в Москва на 30 и 31 май. В рамките на визитата той ще се срещне с президента Владимир Путин, за да обсъдят по-нататъшното сътрудничество между България и Русия в областта на икономиката, енергетиката и туризма, както и актуални международни въпроси.В делегацията, водена от министър-председателя Бойко Борисов, са включени вицепремиерът Томислав Дончев и министрите на финансите Владислав Горанов, на енергетиката Теменужка Петкова, на туризма Николина Ангелкова, на културата Боил Банов, както и изпълнителният директор и член на УС на „Булгартрансгаз\" ЕАД Владимир Малинов.В руската столица премиерът ще проведе и среща с представители на българската общност. ", "date": "2018.05.29", "title": "Борисов пътува за срещата с Владимир Путин в Русия"}
{"url": "http://www.cross.bg/mulnii-ytar-pradesh-1575765.html", "text": "/КРОСС/ Най-малко 46 човека загинаха при бури и мълнии в северната и източната част на Индия, информират местните медии, цитирани от ДПА.В източния щат Бихар бурята, която се разрази снощи, отне живота на 19 души, от които 11 бяха поразени от мълнии. В съседния щат Джаркханд мълнии убиха 12 човека и раниха 28.В северния щат Утар Прадеш загинаха 15 души, главно при рухване на къщи и мълнии.Според метеоролозите бурите в някои райони на Утар Прадеш ще продължат до утре.  ", "date": "2018.05.29", "title": "Бури и мълнии взеха 46 жертви в Индия"}
{"url": "http://www.cross.bg/fenove-bulgariya-izvestni-1575776.html", "text": "/КРОСС/ Днес децата и младежите в България имат нови любимци - създателите на видеоклипове, известни повече като влогъри и ютюбъри. Възрастовият диапазон на почитателите им варира от деца в предучилищна и училищна възраст до пълнолетни граждани, като основната част фенове са именно тийнейджърите.Държавната агенция за закрила на детето (ДАЗД) и едни от най-популярните личности в интернет пространството организират инициативата „Д@!ЗДр\", чийто послания имат за цел да достигнат до всяко българско дете. Съвместната работа гарантира огромен интерес към събитието и към видеоклиповете, чието съдържание ДАЗД пази в пълна тайна.На грандиозна сцена, оборудвана с два свръх модерни LED екрани с размери 6 х 4 м, ще се качат за първи път:- Слави THE CLASHERS, който има над 263 000 последователи, очакващи с интерес топ класациите всяка неделя в ютюб канала му. Слави Панайотов е едно от най-популярните лица сред влогърите, но малко хора знаят, че той е специалист и в хотелиерството. - Елисавета и Красимира, известни като дуета „Майко Мила!\", разработили най-обичаната и най-весела ФБ страница на майките, в която ежедневно десетки хиляди родители четат забавни и важни статии по въпросите за родителството. - Главен инспектор Михаил Драгоданов, оглавяващ един от секторите в отдел „Киберпрестъпления\" към ГДБОП ще разкрие интересни тайни на всички посетители на събитието, а много деца ще разберат, че в България има и киберполицаи. - THE PACT е най-голямата организация на ютюбъри и влогъри в България, в която членуват 22 известни личности. На сцената Пактът ще бъде представен от: Gothika_47 (145 000 фенове), Aethelthryth (134 000 фенове), Nikicha1 (73 000 фенове), Hazel (42 000 фенове) и Venata (206 000 фенове). Малко известни с истинските си имена Евгени, Преслав, Никола, Маги и Венци обещават да направят незабравимо шоу на своите невръстни почитатели. Празникът на детето (1 юни 2018 г.) в зала „Асикс Арена\" (бивша зала „Фестивална\") ще бъде промотиран и от Съвета на децата - органът, който представя българските деца при създаване на политиките за тях. Йоана Захариева, председател на детския консултативен орган към ДАЗД, и останалите членове са подготвили интересна изненада.  Дуетът Ивайло и Християна, по-известни като Айде БГ, са сред най-веселите любимци на близо 200 000 българчета, които обожават техните видео предизвикателства. Почти никой от хилядите им фенове не знае, че Ивайло е преподавател в НАТФИЗ, а Християна - обещаващ фотограф. Освен великолепна екранна двойка, те са щастливи и със споделената си любов в живота.Мащабното шоу, първо по рода си в България, ще бъде разтърсено и от пет от най-добрите хип-хоп групи - Ex Crew, ShifterZ, VS Dance, Skip a Beat и Еstreia, които са обещали да зарадват публиката с най-атрактивните си танцови изпълнения.Д-р Елеонора Лилова, председател на Държавната агенция за закрила на детето, ще открие събитието „Д@!ЗДр\" точно в 17:00 ч. на 01 юни в зала „Асикс Арена\", за което билети почти не останаха. Те са напълно безплатни. Още с встъпването си в длъжност председателят на Агенцията обеща, че ще въведе изцяло нова визия в политиката, фокусирана върху доказани европейски подходи и иновативни практики, гарантиращи най-добрия интерес на всяко дете. ", "date": "2018.05.29", "title": "ДАЗД и новите идоли на децата правят заедно Първи юни в зала „Асикс Арена“"}
{"url": "http://www.cross.bg/oyshun-infiniti-makkormak-1575763.html", "text": "/КРОСС/ Частното подводно издирване в Индийския океан на самолет МН370 на малайзийските авиолинии приключи, без да е намерена и следа от машината, съобщи базираната в американския щат Тексас компания \"Оушън инфинити\", предадоха ДПА.\"По време на операцията \"Оушън инфинити\" претърси и събра данни с високо качество от над 112 хиляди квадратни км от океанското дъно, като успешно преодоля както поставящите на изпитание условия, така и терена\", съобщи компанията в изявление.Главният изпълнителен директор на \"Оушън инфинити\" Оливър Плънкет каза, че резултатът е \"изключително разочароващ\". Издирването приключи окончателно след две продължения на първоначалния срок от 90 дни.Проучената зона е повече от 4 пъти по-голяма от претърсваната преди това от експерти като най-вероятно място на падането на самолета във водата.През януари Малайзия подписа договор с \"Оушън инфинити\" за възобновяване на издирването на изчезналия самолет, една година след приключването на официалното търсене в южната част на Индийския океан, в което участваха Австралия, Малайзия и Китай.Условията на сделката предвиждаха компанията да получи заплащане, само ако предостави резултати от работата си. \"Оушън инфинити\" щеше да получи 70 млн. долара, ако беше намерила останките от самолета или черните му кутии. За момента не е предвидено друго издирване.Австралийският вицепремиер и министър на транспорта Майкъл Маккормак каза, че четиригодишното издирване е било най-мащабното в историята на авиацията и е подложило на изпитание възможностите на технологията и капацитета на експертите и на хората, работещи в морето.\"Оставаме с надеждата, че един ден местонахождението на машината ще бъде открито\", съобщиха от кабинета на министър Маккормак. \"Изглежда засега това ще остане мистерия\", каза Маккормак по телевизия \"Скай нюз\".Самолет 370 изчезна на 8 март 2014 г. при полет от Куала Лумпур, Малайзия, за Пекин. Първоначалното търсене беше съсредоточено в Южнокитайско море, преди анализаторите да открият, че самолетът е направил неочакван завой на запад и после на юг. ", "date": "2018.05.29", "title": "Изчезването на полет МН370 остава мистерия и след издирването под вода"}
{"url": "http://www.cross.bg/sofiya-ypravlenie-sistema-1575770.html", "text": "/КРОСС/ На 30 май ще се проведе кръгла маса на тема „Има ли София интегрирана система за управление на отпадъците?\". Събитието е по инициатива на Дискусионен клуб „Политика 21\" към БСП - София. За участие са поканени експерти в сферата екологията, членове на парламентарните комисии по околна среда и водите и по екология, общински съветници от СОС, университетски препадаватели и представители на граждански и неправителствени организации.Форумът ще се състои от 11.00 часа в зала №3 \"Инж. Стоимен Сарафов\" на втория етаж на Федерацията на научно-техническите съюзи (ул. „Георги С. Раковски\" №108).  ", "date": "2018.05.29", "title": "Ще се проведе кръгла маса на тема „Има ли София интегрирана система за управление на отпадъците?“"}
{"url": "http://www.cross.bg/podyyane-gara-zapali-1575777.html", "text": "/КРОСС/ Товарен автомобил се запали в непосредствена близост до гара \"Подуяне\". На място вече има пожарни коли, които гасят пламъците.Премионавнето в участъка е силно затруднено. Ако имате възможност, изберете друг маршрут.Към момента не е ясно дали има пострадали при запалването. ", "date": "2018.05.29", "title": "Камион се запали на гара \"Подуяне\""}
{"url": "http://www.cross.bg/evropeiiskite-regioni-espon-1575751.html", "text": "/КРОСС/ Утре - 30 май, заместник-министърът на регионалното развитие и благоустройството Деница Николова ще участва в пресконференция, относно териториалното измерение на бъдещата политика на  ЕС за сближаване след 2020 г,  организирана от Европейската мрежа за териториална обсервация - ESPON.На събитието, което започва от 13.00 часа в хотел „Интерконтинентал\" -  София, ще се дискутира предложената многогодишна финансова рамка на ЕС за периода 2021-2027 г. и какви нови шансове открива тя за европейските градове и региони и за балансиране на Европейското териториално развитие. Участие в него ще вземат Фабрицио Барка, бивш италиански министър и автор на прочутия доклад \"Барка\" и директора на ESPON ЕГТС със седалище в Люксембург Илона Раугзе. Целта е да бъде представено и обсъдено как следващото поколение политики на ЕС могат да помогнат на регионите и градовете за разширяване и усилване на техния потенциал. Срещата ще хвърли светлина върху възникващите териториални възможности и как, в контекста на политическите предложения след 2020 г., европейските градове и региони могат да възприемат новата промяна, да превърнат териториалните недостатъци в активи, да постигнат по-добра позиция в местните, регионалните и националните вериги за създаване на стойност, както и на европейския единен пазар, да оптимизират инвестициите си и да произвеждат по-големи добиви с по-малко налични ресурси, да бъдат по-добре планирани, управлявани и оборудвани с обществени услуги, да се преосмислят, за да бъдат по-проспериращи, по-конкурентни и по-жизнеспособни до 2027 г.  ", "date": "2018.05.29", "title": "Николова ще участва във форум, посветен на Многогодишната финансова рамка на ЕС за периода 2021-2027 г."}
{"url": "http://www.cross.bg/matyu-potur-andzhela-1575752.html", "text": "/КРОСС/ Актьорът Матю Луис се ожени за приятелката си Анджела Джоунс година и половина след като двамата се сгодиха, съобщи Контактмюзик.Звездата от филмовата поредица за Хари Потър потвърди новината за сватбата с туит, в който уверява, че пропуснал да гледа изпълнения на групата Arctic Monkeys, защото бил прекалено зает със сватбата си.Матю постна в социалните мрежи снимка, на която се вижда, че е в компанията на съпругата си.\"Пропуснах изпълненията на Arctic Monkeys не само в Лос Анджелис - бандата изнесе концерт в Италия по същото време, когато сключих брак. Много съм ядосан\", написа той върху снимката.Двадесет и осем годишният Луис и Анджела Джоунс оповестиха годежа си през декември 2016 г. \"Те са на седмото небе от щастие\", заяви тогава негов говорител.Матю се прочу с превъплъщението си в образа на Невил Лонгботъм във филмите за Хари Потър.Актьорът за пръв път срещнал Анджела по време на събитие в студиата на \"Юнивърсъл\" в Орландо през януари 2016 г. Носят се слухове, че ѝ предложил брак пред Айфеловата кула в Париж. ", "date": "2018.05.29", "title": "Невил от филмите за Хари Потър вече е женен мъж"}
{"url": "http://www.cross.bg/cheta-prisustva-zaginalite-1575750.html", "text": "/КРОСС/ Заместник-министърът на регионалното развитие и благоустройството Валентин Йовев присъства на честванията по случай 142-та годишнина от подвига на Христо Ботев  и неговата чета.С тържествена заря в с. Бутан, област Враца, бе отбелязано слизането на Ботевата чета на козлодуйския бряг и преминаването й през селото.С едноминутно мълчание бе почетена паметта на революционера, неговите четници, загиналите поборници, възрожденци, български опълченци, руски, финландски и румънски воини,  дали живота си за Освобождението на България от турско робство.Поднесени бяха венци и цветя на паметника на загиналите български войници във войните за Национално обединение и на отдалите живота си бутанчани във войните за Национална независимост.В тържеството се включиха и походници от 72-ия Национален туристически поход „Козлодуй-Околчица\".  ", "date": "2018.05.29", "title": "Йовев присъства на честванията по случай 142-та  годишнина от подвига на Ботевата чета"}
{"url": "http://www.cross.bg/tzentur-byrgas-more-1575753.html", "text": "/КРОСС/ Държавно предприятие „Пристанищна инфраструктура\" (ДППИ) започва изграждането на Конгресен, научно-изследователски център за контрол и изследване на Черно море, разположен в северната част на източния вълнолом на пристанище Бургас, между 2-ро и 3-то корабни места.Тържествената церемония по стартиране на строителството ще се проведе на 31 май 2018 г. на площадката между Магазия 1 и Морска гара-Бургас в присъствието на официални гости и представители на морската общественост.Проектът ще продължи реализирането на концепцията, заложена в Общия устройствен план на гр. Бургас в посока отваряне на града към морето, изнасяне на промишлените дейности и преструктуриране на крайбрежните промишлени зони. В плана се предвижда възможност за създаване на модерно яхтено пристанище и на вторичен градски обслужващ център с озеленяване. Ще бъдат определени нови терени за обществено обслужване с предлагане на услуги от различен характер, обособяване на зони за отдих и риболов, детски и спортни площадки.Конгресният център може да се използва целогодишно като място за провеждане на изложби, концерти, атракциони, образователни събития с офиси и кабинети за извършване на  научно-изследователска дейност за контрол и изследване на Черно море. Сградата се състои от шест нива, многофункционална зала за 500 човека, офисни площи, административни помещения и такива за преводачи и видео/аудио към многофункционална зала, кабинети за Научно-изследователска дейност и др. Изпълнител на строителните дейности е „Щрабаг\" ЕАД, а строителният надзор ще бъде извършен от „Стройконтрол - Ян 99\" ЕООД.  ", "date": "2018.05.29", "title": "Започва изграждането на  Конгресния център в Бургас"}
{"url": "http://www.cross.bg/detza-godini-mladite-1575758.html", "text": "/КРОСС/ Поколението на хората между 14 и 29-годишна възраст у нас си представя да има две деца в живота си. Няма съществена промяна спрямо предишното подобно измерване преди четири години. Данните са от най-новото мащабно и единствено по рода си изследване сред младите хора у нас, проведено от „Галъп интернешънъл\" като част от проект на Фондация „Фридрих Еберт\" за цяла Централна и Източна Европа. В навечерието на Деня на детето „Галъп интернешънъл\" започва да съобщава изследователски факти от този проект в поредица медийни и научни публикации.Изследването е проведено сред 1016 души в периода февруари - март 2018 г. и е представително за хората на възраст между 14 и 29 години. „Галъп интернешънъл\" проведе и предходното подобно изследване - през 2014 г. Основни младежки изследвания в последните десетилетия се свързват именно с екипа на агенцията.12% си представят едно. 59% искат две. 10% - три, а 2% искат четири или повече. Останалите 17% не знаят или не отговарят. На практика почти никой не посочва, че не иска деца. При тийнейджърите у нас делът на онези, които още не знаят колко деца биха искали да имат в живота си, е една пета, а при тези между 20 и 29 години - около една десета.Така средният брой деца, които биха желали да имат в живота си младите хора у нас, е 2. Преди 4 години резултатът беше 2.02.Като важни фактори за желания от младите хора брой деца са доходите, образованието, както и населеното място, където живеят. Оказва се, че младите с по-благоприятна житейска перспектива като че ли не поставят децата толкова високо в предпочитанията си.*** Методика на изследването: Данните са от изследване сред младите хора у нас, проведено от „Галъп интернешънъл\" като част от проект на Фондация „Фридрих Еберт\" за цяла Централна и Източна Европа. Изследването е проведено сред 1016 души в периода февруари - март 2018 г. и е представително за хората на възраст между 14 и 29 години. ", "date": "2018.05.29", "title": "\"Галъп\": Младите хора в България искат две деца"}
{"url": "http://www.cross.bg/lishavane-trakiya-kola-1575759.html", "text": "/КРОСС/ Пловдивската окръжна прокуратура повдигна обвинение на шофьора на тира, който удари кола на АМ \"Тракия\" в понеделник.При тежката катастрофа загина младо семейство от Бургаско. Камионът мина през мантинелата и се заби в автомобила на жертвите. Те пътували към София за преглед на бременната жена.Обвинението срещу виновника за инцидента е за нарушение на правилата за движение и причиняване смъртта на двама души.Обвиняемият е задържан с постановление на наблюдаващия прокурор за срок от 72 часа, в рамките на които предстои да бъде внесено в съда искане за вземане спрямо него на мярка за неотклонение „задържане под стража\".Предвиденото от закона наказание за престъплението, в което мъжът е обвинен, е лишаване от свобода от 5 до 20 години и лишаване от право да управлява МПС.По делото се разпитват свидетели. Назначени са съдебно-медицинска и авто-техническа експертизи.Шофьорът е бил тестван на място за алкохол, като пробата била отрицателна. Взета му е кръвна проба, която се изследва за следи от наркотични вещества в кръвта.Разследването по случая продължава.  ", "date": "2018.05.29", "title": "Повдигнаха обвинение на шофьора на тир, помел кола на АМ „Тракия”"}
{"url": "http://www.cross.bg/biogoriva-novo-pokolenie-1575760.html", "text": "/КРОСС/ От 1 септември 2018 г. горивата от нефтен произход в транспорта трябва да съдържат минимум 6% биодизел, от които 1% биогориво от ново поколение. Това е регламентирано в одобрен от кабинета проект за изменение на Закона за енергията от възобновяеми източници, съобщава БГНЕС.Промените ще съдействат за изпълнение на националната цел за потребление на биогорива от ново поколение (произведени от отпадъци и остатъци - слама, водорасли, гроздови джибри, животински тор, утайка отпадъци).В изпълнение на изискванията на европейска директива България е представила в Европейската комисия национална цел за потребление на биогорива от ново поколение в размер на 0,05 процентни пункта енергийно съдържание от задължителния дял на енергия от възобновяеми източници във всички видове транспорт. Целта трябва да бъде постигната до 2020 г.С промените в законопроекта се предлагат критерии за устойчивост при използване на биогорива.Въвежда се изискване за откриване и проследяване на суровините за производство и самите биогорива по цялата верига на стойността. По този начин ще се предотврати умишленото им модифициране или превръщане в отпадъци, така че да попаднат в обхвата на суровините за производство на биогорива от ново поколение. При констатиране на нарушения ще бъде уведомявана ЕК.  ", "date": "2018.05.29", "title": "Въвеждат минимално съдържание на биодизел в горивата за транспорта"}
{"url": "http://www.cross.bg/glavniya-gerinska-yuriskonsylt-1575761.html", "text": "/КРОСС/ Софийският апелативен съд остави на свобода срещу гаранция от 8000 лева главния юрисконсулт на Район \"Подуяне\" Лилия Геринска. Тя беше арестувана на 16 май в момент на получаване на подкуп от 10 000 лева. Според прокуратурата парите са й дадени, за да бъде спечелена обществена поръчка за саниране от конкретна фирма.Подписът й е бил върху всички документи, издадени от общината.Лилия Геринска бе освободена от ареста ден, след като белезниците щракнаха на ръцете й. Тогава съдът прецени, че тя няма да се укрие и трябва да се грижи за детето си, което отглежда сама.  ", "date": "2018.05.29", "title": "Оставиха на свобода главния юрисконсулт на „Подуяне”"}
{"url": "http://www.cross.bg/galiche-gerb-dobrev-1575762.html", "text": "/КРОСС/ „БСП  внася  в прокуратурата 7 сигнала за нарушения по време на изборите в Беден и Галиче, тъй като бяхме обвинени в липса на конкретност в изказванията си. Три от тях са за село Беден, четири - за Галиче\"   Това каза зам.-председателят на НС на БСП Кирил Добрев пред журналисти. Той поясни, че  единият е срещу работодател, който упражнява натиск върху служителите си, за да гласуват за ГЕРБ.  Изборна секция в Беден е отворила 30 мин. преди старта на изборния ден, за да се гласува в нея, което също е нарушение. Добрев припомни, че разликата между ГЕРБ и БСП в селото е 9 гласа, с 10 невалидни бюлетини.„Васяме и сигнал, в който искаме да се провери- дали бившият кмет на Галиче  от ГЕРБ - Ценко Чоков, който е в затвора за изнудване,отвличане и побой, е участвал в изборния процес, звънял ли е от два различни номера в изборния ден и преди него\", каза още Добрев.  Зам.-председателят на левицата обяви, че вторият сигнал за Галиче е срещу собственика или шофьора на автомобил с плевенска регистрация, който се е опитал да блъсне  застъпник на БСП. „Същият автомобил е свалил хора, които са влезли през задната врата на секцията, в която се гласува. За охраната на училищата в изборния ден отговаря полицията, надявам се, да не се окаже, че задният вход  е отворен от полицаи. За тази цел искаме записа от камерата, за да видим, кой е отворил вратата, колко души са влезли и са гласували\", заяви Кирил Добрев.Зам.- председателят на БСП каза още, че последният сигнал е за надписани хора в избирателните списъци. „Има ли на ул. „Бенковска\" №16 - адресът на селския лидер на ГЕРБ Васко Янков, хора, които са добавяни в избирателния списък? Регистрирани ли са всички служители на общинския лидер на ГЕРБ Бяла Слатина от кабелната му телевизия на ул. „Иван Вазов\" №18 в Галиче? Има ли регистрирани хора в сградата на училище „Пенчо Славейков\" и колко души са регистрирани, в  полуразрушена сграда, без ток и вода, на ул.\"Бенковска\" в селото?\", попита Кирил Добрев. Той   припомни думите на Цветан Цветанов за края на модела „Галиче\" и показа снимки на новия кмет на селото от ГЕРБ в компанията на Ценко Чоков. ", "date": "2018.05.29", "title": "БСП внесе седем сигнала до прокуратурата за нарушения по време на изборите в Беден и Галиче"}
{"url": "http://www.cross.bg/miliona-pargov-dulg-1575740.html", "text": "/КРОСС/ Липсва доверие у гражданите, че Столична община може да построи екологична инсталация за изгаряне на RDF. Това каза лидерът на БСП - София Калоян Паргов в предаването „България сутрин\" по телевизия България он ер по повод решението на Столичния общински съвет за изграждане на инсталация за изгаряне на отпадъци на площадката на ТЕЦ „София\". „Над 200 000 жители от „Орландовци\", „Надежда\", „Малашевци\", „Илиенци\", „Света Троица\", „Банишора\" са притеснени. Нямат доверие в общината. Така както като разбраха, че Столична общината от 2011 година  има стратегия за справяне с мръсния въздух, а през 2017 година е замърсен 5 пъти над нормата\", изтъкна Паргов.Той  посочи, че прогнозната цена за тази инсталация е била 80 милиона евро, но за 7 - 8 години е нарастнала  двойно на 157 милиона евро.Аргумент в полза на предложението на социалистите инсталацията да се изгради там, където е заводът за преработка на отпадъци е, че по този начин ще се изгради завършен обект. За целта е необходима допълнителна инвестиция от 10 милиона евро за изграждането на тръбопровод, който да се свърже с магистралния и по този начин произведената топлинна енергия да се отведе в тръбите на „Топлофикация\". „Това е алтернатива, която се различава от това да търсим нови технологии, нещо което ще ни отведе в следващия програмен период към 2028 година\", заяви председателят на групата на БСП в СОС.Четвъртият аргумент, който изтъкна Калоян Паргов е, че поемането на нов дълг от 67 милиона евро допълнително ще утежни тежкото финансово състояние на  „Топлофикация\". „Към момента дружеството има огромни задължения - 500 милиона е дългосрочния дълг към БЕХ. Това са годишно 16 милиона лихви. От 2020  година ще започне плащането и на главницата, което ще струва 50 милиона лева годишно. „Топлофикация\" има и 140 милиона текущи задължения към „Булгаргаз\" и над 60 милиона за резервни части и ремонтни дейности, които не са изплатени. Всичко това са над 700 милиона лева дълг\", обясни Паргов. Алтернативното предложение на социалистите е БЕХ да опрости част от дългосрочния дълг на „Топлофикация\" в размер, равен на новия -  134 милиона лева. Разликата е в това, че сега лихвеният процент е 4.6, а по новия дълг, който е за изграждането на инсталация за изгаряне на PDF, ще бъде в размер на 1.44%. „Това е много по-евтин кредит. По този начин ще дадем глътка въздух на „Топлофикация\", убеден е Калоян Паргов.  ", "date": "2018.05.29", "title": "Паргов: Липсва доверие у гражданите, че Столична община може да построи екологична инсталация за изгаряне на RDF"}
{"url": "http://www.cross.bg/yalta-club-naii-dobrite-1575741.html", "text": "/КРОСС/ След поредния силен сезон с гостуванията на най-добрите утвърдени и нови имена като Victor Calderone, Guy J & Guy Mantzur, wAFF и Richy Ahmed, YALTA CLUB закрива сезона в Room 1 с дълъг уикенд и удължените сетовете на артисти, които обичат да свирят пред българска публика. Първата вечер на юни e за Nicole Moudaber и DIASS, а втората - за Adriatique и Liubo Ursiny.Завръщането на Nicole Moudaber в страната е очакван завършек на сезон, който редува новите имена на сцената с едни от най-добрите и популярни артисти в електронната музика през последните години. Родената в Нигерия диджейка, промоутър и продуцент Moudaber се чувства добре както в двете зали на Yalta Club, така и на големи фестивали като Glastonbury, Electric Daisy Carnival, Coachella и разбира се - Solar Summer. Непринуденото поведение на Nicole зад пулта, харизматична личност и внимание само и единствено върху представянето на мелодично, дълбоко, динамично и многопластово техно и я нареждат не само в авангарда на най-добрите диджеи в света и предпочитани имена на българската публика, но и сред най-успешните продуценти с издания за лейбълите на Carl Cox (Intec), Adam Beyer (Drumcode) и Jamie Jones (Hot Creations).Първото гостуване на дуото Adriatique в края на миналата година бе достатъчно диво и добре прието, за да провокира YALTA CLUB да го ангажира за последното парти за сезона в Room 1. Швейцарското комбо на Adrian S. и Adrian S. (няма грешка, и двата носят едно и също име) развива своята продуцентска и диджейска кариера вече десетилетие с умението си да интерпретират очевидните си вдъхновения от чикагската хаус сцена, детройтското техно и най-добрите примери от европейската електронна музика в балансиран танцувален звук, който градира своя ритъм и настроение в продължение на много часове (оттам и желанието да ги видим за нов удължен сет) и владее съзнанието и краката на публиката както на по-лежерни оpen-air събития, така и в познатата клубна атмосфера и саунд система на Room 1. Записите за лейбъли като Culprit, Wolf & Lamb и Cityfox и прогресивния селекторски подход към избор на мелодии ги прави едни от най-интересните музикални артисти, които можем да видим на 2 юни в голямата зала на YALTA CLUB.За 2 юни YALTA CLUB все още предлага Discount Guestlist. Всеки, попаднал в този списък, получава 50% отстъпка от цената на входа. За да бъдете включени в Discount Guestlist, трябва да изпратите имената си до 24 часа преди партито на info@yaltaclub.comБилети за закриването могат да бъдат закупени на входа на YALTA CLUB на цена от 20 лева за 1 и 2 юни.Повече подробности за програмата на YALTA CLUB може да намерите на официалната страница във Facebook, както и на yaltaclub.com.  ", "date": "2018.05.29", "title": "YALTA CLUB закрива силния сезон с Nicole Moudaber и Adriatique"}
{"url": "http://www.cross.bg/singapyr-ekip-otputyva-1575742.html", "text": "/КРОСС/ Висш съветник на севернокорейския лидер Ким Чен-ун пристигна в Сингапур, съобщи японската обществена телевизия Ен Ейч Кей, цитирана от Ройтерс. Това е най-новата индикация, че насрочваната и отлагана среща на върха САЩ - Северна Корея ще се състои.Ким Чхан-сон, началник на кабинета на севернокорейския лидер, отпътува за Сингапур през Пекин снощи.Наред с това екип от американски правителствени служители, включително заместник-началникът на кабинета на Белия дом Джо Хагин, отпътува от американската военновъздушна база Йокота в Япония за Сингапур, посочва Ройтерс.Белият дом съобщи, че подготвителен екип пътува към Сингапур, за да се срещне със севернокорейци.Южнокорейският президент Мун Дже-ин каза, че в дните преди срещата Тръмп - Ким може да има и още негови непредвидени срещи с Ким, като тази в събота в граничното село Панминчжон в демилитаризираната зона.  ", "date": "2018.05.29", "title": "Срещата между Тръмп и Ким ще се състои"}
{"url": "http://www.cross.bg/varna-bilo-veshtestvo-1575744.html", "text": "/КРОСС/ Задържаното в петък, 25 май, във Варна прекурсорно вещество може да послужи за производство на амфетамини на стойност 500 милиона евро. Това заяви заместник-директорът на Агенция „Митници\" Юлиан Мирков. По думите му, на черния пазар килограм от веществото служи за производството на 10 000 таблетки на цена около 20 евро.Веществото APAA (алфа- фенилацетоацетамид), което се използва за производство на наркотични вещества, е било открито в контейнер, разтоварен от кораб на Пристанище Варна-запад. Първоначално бе съобщено за количество от 6 тона. Впоследствие обаче става ясно, че прекурсорът е 2,5 тона, а останалото количество е лимонена киселина.Заслугата за разкриване на незаконния трафик е изцяло на митническите органи и разкрит по метода на анализ на риска.Стоката попаднала в полезрението едновременно на два отдела - \"Митническо разузнаване и разследване\" и \"Борба с наркотрафика\" в Митница Варна. Първоначалният оглед с рентген не установил нередности. Амфетаминопроизводното вещество било така старателно подредено, че да заблуди митничарите.След разтоварването обаче станало ясно, че 100 от общо 300 чувала по 25 кг съдържат забраненото вещество APAA. Забраненото вещество е било в същата опаковка като лимонената киселина, обясни Юлиан Мирков.Стоката е била натоварена в Китай. Варна не е била крайна точка за нея, разкри окръжният прокурор на Варна Владимир Чавдаров.Разследващите имат яснота откъде е поръчано веществото, за къде е било предназначено и кой е получател по документи. Тази информация обаче не бе разгласена, за да не се попречи на разследването.Все още няма задържани. Предстоят още действия и след събиране на нужните доказателства, ще бъдат повдигнати обвинения, поясни прокурор Чавдаров.  ", "date": "2018.05.29", "title": "Заготовка за амфети за половин милиард евро задържан на варненското пристанище"}
{"url": "http://www.cross.bg/obrazovanie-vissheto-visshe-1575743.html", "text": "/КРОСС/ Дипломите за висше образование стават като билети за метрото, повече хартия, по-малко реална оценка на качеството. Колкото повече висшето образование у нас е подчинено на оцеляване, толкова то ще става по-ненужно на обществото. Коментарът е на бившия ректор на Софийския университет проф. Боян Биолчев. Има ли обезценяване на висшето образование у нас? Мина ли времето на „Стената на плача\" на Химическия факултет, когато хиляди студенти тръпнеха в очакване да разберат дали са приети? Редно ли е следването във висше училище да се насърчава с материални стимули? \"Дарик\" събра различни мнения по темата.„Висшето училище по агробизнес и развитие на регионите в Пловдив ще подари на своите студенти стипендии, лаптопи, таблети, почивки в български курорт и екскурзия за двама в чужбина\" - това е записано на сайта на учебното заведение. Става дума за подаръци, които ще бъдат раздадени за студентския празник, поясни ректорът на висшето училище проф. Димитър Димитров. „Не разбирам къде е некрасивото в това наше действие. Спазвам закона, харча своите пари, обичам да подарявам\", каза той.През миналата година ВУЗ-ът подари на студентка от Пазарджик високопроходим автомобил. Сега в томболата са включени таблети, лаптопи, почивки в България и екскурзия до Париж, Лондон и Рим.„Налагането на цензура върху нашите реклами е средновековна инквизиция\", каза Димитров и допълни: „Беше изкривено като фалшива новина, че ние примамваме студентите с бонуси. Студентите не са диви животни да се примамват, те са мислещи същества\".Преференции за кандидат-студенти обяви на сайта си и Висшето училище по сигурност и икономика в Пловдив. Една от тях е намаление на таксата за приети първокурсници, които доведат за кандидатстване свой приятел. Те обаче трябва да имат нужния бал, за да бъдат приети, уточни президентът на учебното заведение проф. Георги Манолов.„Според ежегодните ни проучвания за кандидатстудентското търсене  за нашето висше училище над 80 процента от нашите студенти се ориентират и привличат от висшето училище от техни приятели, познати и роднини, които вече учат в училището. Оттук се зароди подобна инициатива да помислим как можем да разширим разгръщането на тази идея и решихме, че това е един от начините да се привлекат кандидат-студенти\", обясни той.Всичко това е в резултат на въздействието на околната среда, коментира бонусите и подаръците за кандидат-студенти бившият ректор на СУ проф. Боян Биолчев.Преди години, докато е председател на Националната агенция за акредитация, проф. Биолчев водил битка срещу правото на един университет да се акредитира с преподаватели на друг. Именно това според него води до сриване на нивото и е в основата на проблема.„Ниското заплащане кара преподавателите да тичат по цялата държава, само дето няма подготвени хеликоптери да ги разнасят по територията й да преподават. Как преподава един уморен човек, отегчен от пътуване и от самия себе си, че трябва да се повтаря? Видимо сриване на равнището е. Обаче колкото пъти поставях този въпрос, се получаваше удивително, трогателно единство на политическите сили в комисиите. Кимаха с глава, след това пълно мълчание и продължава да съществува\", каза той.По думите на проф. Биолчев университетите са се нароили на принципа на оцеляване на преподавателския състав. „Правилното е университетите да се разгръщат на базата на по-високо качество. Колкото повече е подчинено на оцеляване висшето образование, толкова повече то ще става ненужно на обществото\", коментира той.Тези подходи влошават репутацията на висшето образование и от тази гледна точка не са уместни, счита министърът на образованието Красимир Вълчев и препоръча на студентите да се ориентират от рейтинговата система.„Важността на избора на образование е свързана с пълноценната житейска и трудова реализация на един млад човек. Какъвто и да е подаръкът, не може да замени шансовете, които дава доброто, качествено висше образование. Препоръчваме на кандидат-студентите да се информират от рейтинговата система. Има пълна информация по професионални направления и висши училища както за учебната, така и за научната дейност, за социално-битовите условия и най-вече за реализация на завършилите студенти\", каза той.„Преди 30 години процентът на завършилите гимназисти, които са били приемани в системата на висшето образование, е бил едва 30 на сто, а днес той е над 70 процента. При една такава масовизация на висшето образование, която и пазарът на труда изисква до известна степен - повече хора да бъдат с по-високо образование, се губи селективната функция на висшето образование. Дипломата за висше образование престава да казва кой е по-подготвен от другия и малко или много това влошава доверието в системата на висшето образование и репутацията на висшето образование\", каза министърът в отговор на въпрос.Според проф. Биолчев, дипломите за висше образование са повече хартия, отколкото оценка на качеството.„Дипломите се превръщат малко като билети за метрото. Самото общество като че ли насърчава да има хартия, а да няма реална оценка на качества\", каза професорът.През миналата учебна година частните висши училища са успели да запълнят едва 38% от местата си. Към момента законът не позволява приемът в тях да се регулира, но върху това трябва да се помисли, смята министър Вълчев. Според някои така е правилно, защото студентите в частните висши училища плащат изцяло за обучението си, но от друга страна, нерегулираният прием влияе върху общата репутация на висшето образование.  ", "date": "2018.05.29", "title": "Бивш ректор на СУ сравнява дипломите за висше с билети за метрото"}
{"url": "http://www.cross.bg/tornada-byryata-karolina-1575745.html", "text": "/КРОСС/ Двойка торнада бяха заснети в американския щат Колорадо. Видеото е направено от автомобил, движещ се по посока на явлението и ясно показва две торнада, бушуващи едно до друго.Американските синоптици предупреждават за проливни дъждове и риск от внезапни наводнения в южните щати заради бурята Алберто, макар и отслабнала до депресия.Субтропическата буря Алберто - първата, получила име през тазгодишния атлантически сезон на ураганите, връхлетя вчера следобед крайбрежието на щата Флорида и отслабна до депресия през изминалата нощ с навлизането си навътре в сушата.Въпреки това метеоролозите смятат, че все още е способна да предизвика внезапни наводнения през следващите часове и дни, докато обширната валежна система се разпростира над Алабама и големи райони от щатите Джорджия, Тенеси и Северна и Южна Каролина.Властите не съобщават за преки жертви на стихията, но в Северна Каролина губернаторът на щата Роюй Купър призова жителите да вземат предпазни мерки, след като телевизионен журналист и оператор загинаха, отразявайки пораженията в периферията на бурята.Между 10 и 25 см дъжд се очакват във Флорида, Алабама и западна Джорджия, а изолирани порои до 30 см са възможни на отделни места, докато депресията се придвижва към долината на река Тенеси днес и към долината на река Охайо и района на Големите езера по-късно през седмицата. ", "date": "2018.05.29", "title": "Двойка торнада завихри бурята в САЩ"}
{"url": "http://www.cross.bg/transplantatziya-dogovor-bolnitza-1575746.html", "text": "/КРОСС/ 16 души с тежки белодробни заболявания у нас чакат животоспасяваща трансплантация в чужбина. Днес те и техните близки излязоха на протест пред Министерството на здравеопазването, с искане държавата да направи необходимите постъпки, за да се възстановят трансплантациите на българи в единството подходящо лечебно заведение в Европа - болница във Виена.Договорът с нея е изтекъл през 2017-та година, но все още не е подновен. Обяснението на здравното министерството - от Европа настояват да извършваме трансплантациите си у нас.Бюрократични спънки излагат живота на 16 души с тежки белодробни заболявания на риск. Те чакат спешна трансплантация, но дори да бъдат намерени органи, трансплантация няма как да се извърши. Тодор Мангъров, организаторът на протеста, обясни, че през 2017 година са получени първите откази от виенската болница, в която са извършвани трансплантации на българи. Отказите били с мотив, че България не е член на \"Евротрансплант\".\"Тогава зададохме въпроса на Министерството на здравеопазването защо не се направят постъпки за подновяване на договора с фондация \"Евротрансплант\" и ни беше отговорено, че този договор е безсрочен и валиден\", каза Мангъров и допълни: \"Получава се една ситуация \"Параграф 22\"- казус, в който няма решение. От Европа казват, че нямаме договор, от нашето здравно министерство казват, че има действащ договор. Д-р Мариана Симеонова - директор на Изпълнителната агенция по трансплантации, казва същото - имаме договор. Проблемът бил, че нямаме договор с клиниките, да го сключат\".Според зам.-министъра на здравеопазването д-р Бойко Пенков в момента заедно с Агенцията по трансплантиране министерството провежда акция, в която е ангажирано и Външно министерство, за да се осигури едно лечебно заведение в Европа, което да приема българи за трансплантация. \"Това, че страната ни е член и предстои преподписване за членство в \"Евротрансплант\", не означава, че имаме договор с център, в който се извършват реално трансплантации\", каза Пенков. Той обясни, че договорът с клиниката в Австрия бил за три години и изтекъл. Той не е подновен, защото осемте страни членки на \"Евротрасплант\", с които страната ни търси партньорска болница, по думите на Пенков пазят органите за техните граждани. \"Те казват така \"Вие си направете трансплантация при вас\", обясни здравният зам.-министър.Засега съгласие за трансплантиране на пациенти е получено от Франция, а до две седмици се очаква да се получи одобрение и от виенска болница. Хората в нужда обаче казват, че не могат да продължат да чакат да се разреши бюрократичният хаос, нито да бъдат обучени български лекари. ", "date": "2018.05.29", "title": "Протест на хора, чакащи за трансплантация, виждат казуса си като Параграф 22"}
{"url": "http://www.cross.bg/stanala-tzentura-grada-1575747.html", "text": "/КРОСС/ Двама полицаи са убити при атака в белгийския град Лиеж, съобщават местни медии. Стрелбата е станала на булевард \"Авруа\" в центъра на града. Неизвестен мъж открил огън и взел жена за заложник в местно училище.Според RTBF нападателят е \"неутрализиран\".Телевизията допълва, че минувач е загинал при престрелката, а други двама души са пострадали. Тази информация за момента не се потвърждава.Очевидци съобщили, че нападателят е крещял \"Аллах акбар\". Престрелката станала в центъра на града до популярното кафене \"Дез Огюстен\" в 10,30 часа. Нападателят е ликвидиран към 11,00 часа.Не са известни мотивите и състоянието на жената.Районът е отцепен от силите на реда. ", "date": "2018.05.29", "title": "Двама полицаи са убити при престрелка в белгийския град Лиеж"}
{"url": "http://www.cross.bg/vratza-blokira-avtobysa-1575748.html", "text": "/КРОСС/ Преобърнат валяк блокира кръговото кръстовище на Враца и движението към Оряхово и Видин, съобщава НоваТВ.Машината е паднала по таван, докато е теглена от камион. При инцидента няма пострадали.Припомняме, вчера автобус превозващ ученици, катастрофира тежко край Враца. Бусът се преобърнал на обходния път от село Лиляче към Враца.Седем деца са пътували в автобуса. Осем души са ранени в катастрофата. Седем от тях са пътници, а осмият е шофьорът на автобуса.  ", "date": "2018.05.29", "title": "Преобърнат валяк блокира кръстовище на Враца и движението към Оряхово и Видин"}
{"url": "http://www.cross.bg/leva-singul-live-1575749.html", "text": "/КРОСС/ Григор Димитров ще постигне решителна победа срещу Джаред Доналдсън на Откритото първенство на Франция Ролан Гарос в сряда, показват коефициентите на „Еврофутбол\" за двубоя - 1.07 за Григор срещу 3.80 за съперника му. Всички възможности за развитието на срещата вижте .Ако вече имате свой фаворит за шампион в тенис турнира или се колебаете на кого да заложите, проверете как българският букмейкър оценява шансовете на всеки от участниците .       Ето още интересни срещи от „Еврофутбол\" в идните дни:Перу - Шотландия                                                   Сингъл, Live, ТОП „1\"- 1.21 „Х\"- 3.88 „2\"- 8.20Япония - Гана                                                         Сингъл, Live, ТОП „1\"- 1.58 „Х\"- 3.06 „2\"- 4.00Австрия - Русия                                                      Сингъл, Live, ТОП „1\"- 2.04 „Х\"- 2.66 „2\"- 2.92Румъния - Чили                                                      Сингъл, Live, ТОП „1\"- 2.69 „Х\"- 2.79 „2\"- 2.08Мароко - Украйна                                                    Сингъл, Live, ТОП „1\"- 2.47 „Х\"- 2.56 „2\"- 2.41Словакия - Холандия                                              Сингъл, Live, ТОП „1\"- 3.02 „Х\"- 2.87 „2\"- 1.89 по футбол при направени прогнози за 3 и повече мача. Кампанията е до 13 юни, като са включени предвиждания за Краен изход, Краен изход с ХК, ГГ/НГ, Под / Над 2,5; 3,5 гола и Първо полувреме. В сайта новите бонуси са отбелязани в синьо с Б2, като правилата и процентите съответстват на настоящата бонус листа. Вижте срещите от Бонус 2 . За срещите, включени в Суперджакпот 15, бонус Б2 не се предлага за Краен изход. реализираха участници на букмейкърската къща в различни пунктове на страната. В Пловдив експерт по прогнозите взе  от система 2, 3 от 3. В Разград майстор на правите колонки грабна  от 3 мача. Във Варна 4 мача в права колонка и 100 лева инвестиция донесоха на футболен познавач , а софиянец, познал победителя в Шампионската лига, беше възнаграден за своите знания и съобразителност с . също не липсваха. В Пазарджик двама участници играха само с по  и спечелиха съответно  и от 5 мача в права колонка. Техен колега от София със  и система 1, 2, 3 от 3 си тръгна с .Варненец, посветен във виртуалните конни надбягвания, изкара  от Победител.От 22 май до 15 юни 2018 година Суперджакпот 15 включва по 15 мача от груповата фаза на Световното първенство по футбол. Натрупаната сума в него към 12.00 часа на 29.05.2018 г. е , а срещите от него можете да намерите .30-те срещи от Световното първенство по футбол, включени в МАКСГОЛ, вижте .„Еврофутбол\" желае успех на всички участници!  ", "date": "2018.05.29", "title": "„Еврофутбол“: Григор Димитров ще отстрани Джаред Доналдсън на Ролан Гарос"}
{"url": "http://www.cross.bg/potok-bulgariya-truba-1575728.html", "text": "/КРОСС/ В бъдеще Москва може да се върне към проекта за газопровод \"Южен поток\", твърди руски експерт пред официоза \"Росийская газета\". България спомена, че трябва да бъдат подновени преговорите в тази насока, напомня Сергей Правосудов, директор на компанията \"Институт за национална енергетика\".\"Погледнем ли картата, става ясно, че е по-добре Балканите да бъдат снабдявани директно, а не през Турция. Още повече като знаем, че дори ако се пуснат \"Турски поток\" и \"Северен поток-2\", остава тенденцията за растеж на доставките в Европа, а собственият европейски добив на газ намалява\", обяснява аналитикът пред руския ежедневник.\"Ако потреблението на газ в Европа расте и занапред, ще се наложи да бъде изградена и трета тръба от \"Северен поток\", прогнозира той. Такъв трети клон може според него да стане бъдещ газопровод за преки доставки на руски газ през Черно море, който българският президент Румен Радев, посетил преди седмица Русия, предложи да бъде наречен \"Български поток\".Днес България получава руски газ само от тръбата, минаваща през Украйна, напомня Константин Симонов, оглавяващ руското дружество \"Фонд за национална енергийна сигурност\". След 2019 г. доставките за София ще минават през \"Турски поток\", който се прокарва по дъното на Черно море, но тогава ще трябва да се използва газов транзит през Турция.По думите му има две причини България да се нуждае от отделна тръба. Първо, София би могла да се сдобие с източник на преки доставки от Русия, като избегне рисковете, свързани с украинския транзит. \"Второ, ако си представим, че \"Турски поток\" отива не към Турция, а към България, проличава, че не само за Русия ще е по-изгодно втората тръба да тръгне директно към Европейския съюз. Тогава България би станала макар и малък, но транзитьор\", изброява експертът предимствата на \"Български поток\".Още едно изтъква Сергей Пикин, директор на руския неправителствен Фонд за енергийно развитие. \"Преките доставки винаги означават по-ниска цена на газа. А кой ще откаже да прави икономии?\", разсъждава той. При все това, \"когато българите казват, че трябва нова тръба, ясно е, че става дума да бъде възроден \"Южен поток\". Ние обаче помним, че заради позицията на ЕС точно България се отказа от нов газопровод\" - затова нова тръба със сигурност няма да има, убеден е руският специалист.  ", "date": "2018.05.29", "title": "Москва може да се върне към \"Южен поток\""}
{"url": "http://www.cross.bg/mesta-dobrev-godina-1575727.html", "text": "/КРОСС/ Областните координатори на БСП проведоха съвместно заседание в централата на партията. На него те обсъдиха съвместната си дейност и основните насоки на работа, които ще се следват през следващата половин година. \"Разчитаме много на вас, тъй като вие сте постоянно на терен и сте на пулса на местните проблеми\" - това каза пред присъстващите Кирил Добрев, зам.-председател на НС на БСП. Според него те познават и хората, и проблемите по места, и чуват гласа на жителите на населените места.\"Изминалите частични избори в селата Галиче и Беден ни дават ясен сигнал, че ГЕРБ са готови на всичко, за да не бъдат изхвърлени от властта и трябва да бъдем подготвени за евроизборите следващата година\" - коментира още Добрев. Той обясни на всички за злоупотребите, които са били направени на последния частичен местен вот от управялващата партия, страха на хората и погазването на правото на глас - 28 години след началото на промените.В рамките на работното заседание бяха обсъдени въпроси, свързани с техническата обезпеченост на местните клубове, връзката между отделните звена в организациите и начините на взаимодействие между отделните области. Продължава подмяната на старите членски карти, като по-голяма част от членовете на БСП вече разполагат с електронни членски карти - стана ясно на заседанието на областните координатори. Беше повдигнат и въпросът с достигането на левите печатни издания до максимално повече места в страната.  ", "date": "2018.05.29", "title": "Кирил Добрев: ГЕРБ са готови на всичко, за да не бъдат изхвърлени от властта"}
{"url": "http://www.cross.bg/zapochne-kyltyri-obshtina-1575729.html", "text": "/КРОСС/ По-рано от обичайното ще започне прибирането на зърнените култури в община Тунджа. На територията на общината се обработват около 1 млн. декара земя.Жътвата ще започне още в началото на юни, съобщи Таня Тодорова, зърнопроизводител от село Търнава, но допълва, че в сравнение с миналата година сега се очакват по- ниски добиви:\"Ечемиците вече жълтеят /.../ Очакванията не са много добри, тъй като имаше преовлажняване, след това пък суша и, за съжаление, не очакваме супер резултати. Именно тази суша предизвика по-бързото зреене. Предизвикателствата са големи пред земеделците, но ние пък се опитваме да надхитрим времето с алтернативни култури\".Една от алтернативните култури е нахутът, от който се очаква  сравнително добра реколта.  ", "date": "2018.05.29", "title": "Жътвата в община Тунджа ще започне по-рано тази година"}
{"url": "http://www.cross.bg/bulgariya-seriozna-migrantite-1575730.html", "text": "/КРОСС/ Последното предложение на България за мигрантските квоти е \"притеснително\", заяви унгарският външен министър Петер Сиярто, цитиран от новинарската агенция MTI. По думите му задължителното преразпределение ще бъде \"сериозна опасност\" за Европа.Според него предложението на България изпраща към мигрантите послание, че \"ако дойдат достатъчно много, те ще бъдат преразпределени, така че - да идват\".\"Това е покана към мигрантите\", каза той и посочи, че преразпределението ще бъде задължително, ако съюзът се изправи пред толкова сериозна мигрантска вълна, колкото през 2015 г.  ", "date": "2018.05.29", "title": "Унгария отхвърли предложението на България за мигрантските квоти"}
{"url": "http://www.cross.bg/iran-firmite-sporazymenieto-1575732.html", "text": "/КРОСС/ Министрите на външните работи на ЕС отново потвърдиха позицията на Съюза по отношение на споразумението с Иран, от което се оттеглиха Съединените щати.Ръководителят на европейската дипломация Федерика Могерини, която председателства заседанието, заяви пред репортери, че държавите-членки продължават да координират европейските мерки за защита на фирмите, осъществяващи търговска дейност в Иран.Съединените щати заплашиха тези компании със санкции, след като решиха да се оттеглят от договора с Иран.„Обсъдихме мерки за запазване на икономическите ангажименти на фирмите, които законно инвестираха в Иран, но за нас това не представлява само икономически интерес, но и сигурност. При отсъствието на ядрена сделка с Иран, сигурността в региона и в ЕС е поставена под въпрос. Затова искаме да има споразумение, няма по-добър начин за сигурност\", подчерта Могерини.  ", "date": "2018.05.29", "title": "ЕС не се оттегля от споразумението с Иран"}
{"url": "http://www.cross.bg/kyustendil-zhena-zadurzhan-1575731.html", "text": "/КРОСС/ 53-годишен мъж е задържан за убийството на 32-годишна жена от Кюстендил, съобщиха от ОДМВР - Кюстендил. Мъжът е направил самопризнания, съобщил, е че е извършил деянието на 13 май.После е укрил трупа в мазето на къщата си. При последвалите процесуално-следствени действия е намерено тялото на 32-годишната жена в напреднала фаза на разложение.Жертвата е била обявена за общодържавно издирване на 23 май. Тялото е закарано за аутопсия в кюстендилската болница. По случая е започнато досъдебно производство в РУ - Кюстендил, работата продължава под прякото наблюдение на прокурор от Окръжна прокуратура.  ", "date": "2018.05.29", "title": "53-годишен мъж е задържан за убийството на жена"}
{"url": "http://www.cross.bg/ohrana-sili-nato-1575766.html", "text": "/КРОСС/ Преговори с Турция за охрана на българското небе води военното министерство. Това стана ясно от доклада за състоянието на въоръжените сили, който днес е внесен в Народното събрание от Красимир Каракачанов.Съвместната охрана ще е в рамките на НАТО. Подобна вече се извършва от няколко години с военновъздушните сили на Румъния и Италия. Схемата предвижда при полети на руски самолети близо до въздушното пространство на някоя от страните да се вдигат дежурни изтребители само от една от държавите. Така се пестят гориво и полетни часове.Съществува реална опасност през тази година Военновъздушните сили да не успеят да изпълнят задачите си по охрана на въздушното пространство на България, а оттам и на НАТО, се казва още в даклада, който преди 2 седмици бе одобрен от Министерския съвет. ", "date": "2018.05.29", "title": "Турция ще пази българското небе"}
{"url": "http://www.cross.bg/gvardeiiski-ychenicheski-bulgariya-1575764.html", "text": "/КРОСС/ Нашите гвардейци винаги са били пазители на държавността, носили са в сърцата си висок дух и са били символ на нашето българско достойнство. Да носиш гвардейска униформа е въпрос на чест и отговорност към нашите предци, които защитаваха и градиха България. Това заяви президентът Румен Радев в приветствието си към Първи ученически гвардейски отряд при ЕГ „Христо Ботев\", Кърджали, Втори ученически гвардейски отряд към Основно училище \"д-р Петър Берон\" в Плевен и Първи ученически гвардейски оркестър при СУ \"Иван Вазов\" в „Гербова зала\" на „Дондуков\"2.Държавният глава подчерта, че родолюбивата дейност на учениците е мост между историята и утрешния ден, с която те продължават каузата за изграждането на достойна и силна България. „Вие сте гордост не само за родните Плевен и Кърджали, но и за всички нас. Вярвам, че примерът и куражът, които давате ще бъдат последвани от много други. Благодаря на ръководителите и учителите за подкрепата и вдъхновението, което ви дават, за да поемете по този път\", каза още в словото си Румен Радев.Президентът припомни, че стройните гвардейски редици са един от символите на България. „Отстоявайте и пазете нашата родна земя, нашите традиции и българската държавност\", обърна се към младите гвардейци Румен Радев.Пред парадния вход на Администрация на Президента, държавният глава и учениците наблюдаваха програма, подготвена от Националната гвардейска част, а в „Гербова зала\" на „Дондуков\"2 двама млади гвардейци от Първи ученически гвардейски оркестър при СУ \"Иван Вазов\" в Плевен връчиха тържествени обещания на държавния глава, че ще съхранят традициите на родолюбивото дело. ", "date": "2018.05.29", "title": "Да носиш гвардейска униформа е отговорност към предците, които защитаваха и градиха България"}
{"url": "http://www.cross.bg/byrgas-domakin-subitie-1575733.html", "text": "/КРОСС/ От 31 май до 3 юни 2018 г. Бургас ще е домакин на 57-та Национална археологическа конференция. Мащабното научно събитие, организирано от Община Бургас, НАИМ-БАН, РИМ-Бургас, ЦПА Созопол и ИМ-Средец, ще събере в КЦ \"Морско казино\" елита на българската археология. То е част от разширената програма на Европейския морски ден, чийто домакин тази година е Бургас.Още в първия ден на конференцията като важен акцент ще бъдат представени резултатите от археологическите проучвания в региона. Археолозите ще обобщят данните от изследванията на праисторическите могили край Каблешково и Бургас, римската колония Деултум, крепостите Акве калиде, Порос и Русокастро, както и светилището в м. \"Шилото\" и тракийската крепост при с. Извор. През втория ден от форума ще бъдат изнесени доклади за най-важните в научно отношение праисторически, антични, тракийски и средновековни обекти от територията на България, проучени през 2017 г. Програмата на третия ден от конференцията ще завърши с годишно заседание на Асоциацията на българските археолози.На 31 май ще бъдат раздадени и годишните награди \"Златен грифон\" на Министерството на културата, които се присъждат за цялостен принос за развитието на археологическата наука и за откритие на 2017 г. Тържественото събитие ще продължи с откриване на атрактивна изложба \"Скритите тайни на Черно море\". Тя ще представи любопитни артефакти от морската ни история и 3D макети на потънали кораби, открити при последните проучвания на морското дъно по време на мащабния проект Black Sea Map.  ", "date": "2018.05.29", "title": "Елитът на българската археология си дава среща в Бургас"}
{"url": "http://www.cross.bg/myasto-durzhavi-putyvat-1575734.html", "text": "/КРОСС/ Когато говорим за силата на един международен паспорт, трябва да знаете, че някои от тези малки книжки са много по-влиятелни от други. Броят страници, цветът или гербът нямат значение, но пък е решаващо колко умело преговаря дадена държава с останалите, така че, когато поданиците й пътуват, да преминават бързо-бързо митницата и да получават лесно виза.Πpeз 2018 г. c бългapcĸи пacпopт мoжe дa ce пътyвa дo пoвeчe cтpaни, oтĸoлĸoтo e билo възмoжнo пpeз пocлeднитe пoнe 12 гoдини. Дoĸyмeнтът дaвa cвoбoдeн бeзвизoв дocтъп дo 169 дъpжaви в cвeтa, пoĸaзвaт пocлeднитe изчиcлeния нa индeĸca \"Неnеlеу Раѕѕроrt Іndех\" зa 2018 г.Бългapия ce ĸлacиpa нa 16-тo мяcтo в cвeтa, ĸaтo дaвa дocтъп дo caмo 20 cтpaни пo-мaлĸo oт Япoния, ĸoятo e пъpвeнeц c дocтъп дo oбщo 189.Toвa e нaй-дoбpoтo ĸлacиpaнe зa Бългapия oт 2006 г. нacaм, ĸoгaтo зaпoчвa дa ce изчиcлявa индeĸcът. Зa cpaвнeниe пpeз пocлeднитe 3 гoдини cтpaнaтa ce ĸoлeбae мeждy 20 и 21-a пoзиция. Maлĸo пo-нaпpeд e cтpaнaтa ни пpeз 2014 гoдинa, ĸoгaтo дocтигa 18-o мяcтo. Зa 2006 г. oбaчe e eдвa 29-a в cвeтa.В списъкът на най-високо класираните паспорти на американската компания \"Неnеlеу Раѕѕроrt\" Македония се намира на 41 място, защото македонците могат да пътуват в 125 страни без виза.На първо място в списъка от 100 държави е Япония, тъй като нейните граждани могат да пътуват без визи в 189 от 218 държави, а най-долу в списъка са Ирак и Афганистан. Те не се нуждаят от виза само в 30 държави.На второ място са паспортите на Германия и Сингапур, чиито граждани без визи могат да пътуват в 188 държави, а на трето място се намират Финландия, Франция, Италия, Южна Корея, Испания и Швеция, чиито граждани имат свободен достъп в 187 страни.От региона на Балканският полуостров най-добре са оцени паспортите на Хърватия и Румъния, които са на 16-то място. Хърватите и румънците не се нуждаят от виза за 187 държави.Сърбия е 36-а, защото гражданите й могат да пътуват свободно в 130 държави. Черна гора е на 43 място, защото с черногорския паспорт може да се пътува в 123 страни, Босна и Херцеговина делят 47 място с Русия, защото техните граждани без визи могат да пътуват в 118 държави, а Албания се намира на 48 място, тъй като гражданите й не се нуждаят от виза за 114 държави.\"Неnеlеу Раѕѕроrt\" посочва, че в сравнение с миналата година най-голям напредък има при Украйна, Грузия и Китай. Те са се изкачили в списъка, като сега заемат от 17 до 20 място. ", "date": "2018.05.29", "title": "България е на 16-о място в класацията на най-силните международни паспорти"}
{"url": "http://www.cross.bg/huawei-godina-myasto-1575736.html", "text": "/КРОСС/ Компанията е и единствената от Китай, която фигурира в глобалната листаТехнологичният производител Huawei зае престижната 79-та позиция в глобалната класация на списание Forbes за най-ценните брандове в света за 2018 година с пазарна оценка от 8.4 милиарда щатски долара. Компанията се изкачва стремително напред с цели 9 пункта в реномираната класация, спрямо 2017 година, когато бе позиционирана на 88-мо място с оценка от 7.3 милиарда долара. Освен  увеличението на пазарната капитализация за една година с близо милиард долара (15%), успехът е още по-значителен, защото Huawei е и единствената китайска компания, която фигурира в списъка на Forbes.Компаниите от технологичната индустрия продължават да доминират в класацията на Forbes, заемайки първите 5 места и като цяло около 20% от класираните марки в TOP 100.За Huawei 2017 година беше година на пробиви и постижения. Компанията представи нови продукти на световния пазар във високия ценови клас, които спечелиха множество награди по света - HUAWEI Mate 10 и P10. Марката организира дни на отворените врати в Западна Европа, Югоизточна Азия, Южна Америка и други места, на които засилва присъствието си. Huawei работи традиционно с Leica, Porsche Design, Google и други световни брандове, за да продължи да подобрява потребителското изживяване за своите клиенти.През тази година Huawei лансира новите модели от серия P20, които представляват съчетание от най-висок клас между красив дизайн и мощни технологии. Само за 30 дни след световната премиера на P20 и P20 Pro на 27 март в Париж, продадените бройки от серията P20  в  Централна и Източна Европа, и Скандинавските страни, надскочиха 100 000, което представлява 17 пъти нарастване на продажбите спрямо предишния флагман на P серията - P10 Plus. Със своята иновативна тройна Leica камера, атрактивен twilight цвят и параметри с изкуствен интелект, гамата P20  вече се превърна в световна сензация. Според IDC глобалният пазарен дял на компанията е нараснал с 13.8% до 11.7%, което означава трето място в света през първото тримесечие на 2018 година.Световната популярност на бранда Huawei достигна 85% през 2017 г., като предпочитанията на потребителите от различни континенти се засилват на годишна база. Според IPSOS, познаваемостта на бранда Huawei, предпочитанията и лоялността на потребителите определят лидерската позиция на компанията на китайския пазар.Huawei вече присъства традиционно в международните класации. Компанията е на 70-то място в \"TOP100\" листата за най-ценните марки на Interbrand, представена през септември 2017 година, а в обявената през февруари 2018 ранглиста на Brand Finance за най-скъпо струващите световни марки за 2018 - \"Global TOP 500 Brand Values in 2018\", компанията заема престижното 25-то място със стойност на бранда от 38 милиарда долара.Постоянният ръст на Huawei на световните пазари и нарастващото влияние на марката се обуславят и от дългосрочния ангажимент на компанията да инвестира в технологични иновации и развойна дейност. Според годишния отчет на Huawei, инвестициите в научноизследователска и развойна дейност за 2017 г. възлизат на 89.7 млрд. китайски юана или приблизително 14.9% от приходите й, а натрупаните разходи за научно и технологично развитие през последните десет години са над 394 млрд. юана.По отношение на патентите, към 31 декември 2017 г., Huawei е получила общо 74,307 патента, подала е заявления за 64,091 китайски патента и е регистрирала 48,758 чуждестранни заявки за лицензи, от които над 90% са патенти за изобретения.В бъдеще, Huawei ще продължи да създава иновации за своите продукти и технологии, като се ангажира да направи марката наистина обичана от глобалните потребители.  ", "date": "2018.05.29", "title": "Huawei се изкачи на 79-та позиция в класацията на Forbes за най-ценните брандове в света за 2018 година"}
{"url": "http://www.cross.bg/stupki-karierata-purvi-1575735.html", "text": "/КРОСС/ Стартира триседмичната платена лятна програма на Електроразпределение Север за ученици и студенти „Първи стъпки в кариерата\". Проектът се провежда за трета поредна година, в резултат на успеха от предходните две години, в които 10 от всички участници в програмата получиха възможност за постоянна реализация в компанията. „Първи стъпки в кариерата\" е насочен към студенти 3-ти и 4-ти курс или ученици 12-ти клас, които се обучават в сферата на Енергетиката.Програмата дава възможност на участниците да се запознаят в реални работни условия с дейността на компанията и най-важните изисквания за избраната професия за работа в енергийния сектор. За участието си бъдещите инженери получават възнаграждение, като същевременно придобиват умения и навици от своите по-опитни колеги в енергийната компания.Заявления за участие се подават на имейл careers@energo-pro.bg с тема „Първи стъпки\" до 10 юни 2018 г.В партньорство с техническите учебни заведения в Североизточна България, ЕНЕРГО-ПРО подава ръка на младите специалисти и ги подкрепя в техния кариерен път. Предварителното познаване на процесите и условията на труд в електроразпределителната компания улеснява младежите в избора на бъдеща квалификация и конкретна позиция. Компанията провежда активни информационни кампании в учебните заведения за популяризиране на възможностите за професионално развитие в област Енергетика.Пълна информация за актуални проекти, стажантски и постоянни позиции са публикувани в секция Кариери на сайта на ЕНЕРГО-ПРО: https://www.energo-pro.bg/bg/Karieri.  ", "date": "2018.05.29", "title": "Електроразпределение Север обяви старта на лятната програма „Първи стъпки в кариерата\""}
{"url": "http://www.cross.bg/transplantatziya-belodrobna-bulgariya-1575717.html", "text": "/КРОСС/ „Здравен емигрант или какво е да си пациент с белодробно заболяване в България?\". Под това мото пациенти ще се съберат на протест пред здравното министерство.Според недоволните, тежко болни пациенти, които се нуждаят от белодробна трансплантация, вече не получават шанс за лечение.Доскоро те са изпращани за операции във Виена, но единствената по рода си клиника там спряла да приема болни от България.В момента чакащите за белодробна трансплантация у нас са 16 души. Според организаторите на протеста, двама вече са починали, защото здравните власти не са им осигурили възможност за навременни трансплантации.  ", "date": "2018.05.29", "title": "Протест на хора, които се нуждаят от белодробна трансплантация"}
{"url": "http://www.cross.bg/tira-obvineniya-povdignati-1575718.html", "text": "/КРОСС/ Днес се очаква да бъдат повдигнати обвинения на шофьора на тира, който помете вчера в насрещното кола на магистрала „Тракия\". След тежкия пътен инцидент загинаха двама души.Камионът минал през мантинелата и отнесъл колата на семейство от Бургаско. Те отивали към София за преглед на бременната жена. Загинали са на място.Най-вероятно шофьорът на тира е заспал. Той е в болница, с лицево-челюстна травма. Очаква се днес да бъде изписан и веднага след това арестуван, за да му бъдат повдигнати обвинения.  ", "date": "2018.05.29", "title": "Повдигат обвинение на шофьора на тира, помел кола на АМ \"Тракия\""}
{"url": "http://www.cross.bg/agenti-suotvetnata-znanieto-1575721.html", "text": "/КРОСС/ Промени в закона предвиждат на ДАНС да получи правото да внедрява агенти под прикритие в частни фирми. Целта на служителите ще бъде да следят за нередности и злоупотреби. Идеята е всичко това да се случва без знанието на собственика на съответната компания.„Смущаващото в тези текстове е, че отсъства съдебният контрол, което ще влоши бизнесклимата у нас. Използването на специални разузнавателни средства (СРС) се разрешава от съда, а внедряването на агенти ще става без знанието и съгласието на ръководителя на фирмата, а защо не и на някоя партия\". Така в ефира на „Здравей, България\" коментира темата Васил Велев, председател на Управителния съвет на Асоциацията на индустриалния капитал у нас.Според него дори предлаганите изменения да не бъдат приети, тяхното обсъждане плаши и прогонва потенциални инвеститори.Бившият министър на вътрешните работи Емануил Йорданов пък изрази мнение, че промените не са големи и няма да доведат до никакви проблеми.„Практиката показва, че във всеки период от време има различни практики. При социализма най-важно беше самопризнанието. След това акцентът падна върху СРС-тата, макар че от тях също не излиза нищо съществено. Сега ще се насочим към служителите под прикритие\", коментира Йорданов.Той бе категоричен, че подобни закони трябва да се изготвят от специалисти със съответната квалификация. Освен това, те трябва да остават анонимни.„В България от години се възпитава неуважение към закона. Още преди да е приет, търсим начини да го заобиколим\", каза още бившият вътрешен министър.  ", "date": "2018.05.29", "title": "ДАНС внедрява тайни агенти в частни фирми?"}
{"url": "http://www.cross.bg/karta-dyshi-predvizhda-1575723.html", "text": "/КРОСС/ Правителството ще обсъди новата Здравна карта. Тя предвижда съкращаване на около 6 000 легла в болниците, забрана за включване на нови болници, когато съществуващият брой на територията на дадена област превишава конкретните потребности.Документът, който включва необходимите болнични легла, лекари и медицински персонал по области, ще служи за основа на сключване на договори със Здравната каса.Новата карта предвижда един общопрактикуващ лекар да има пациентска листа от 1500 души или на 100 хиляди души да се падат 67 лични лекари.Документът предвижда на всеки хиляда души да се пада един зъболекар. Здравната карта трябва да бъде приета и от Парламента. ", "date": "2018.05.29", "title": "Правителството ще обсъди новата Здравна карта"}
{"url": "http://www.cross.bg/hora-bulgari-drob-1575754.html", "text": "/КРОСС/  „Хората от от Асоциацията  \"Пулмонална хипертония\" се обърнаха към нас за съдействие, защото днес са протестирали пред Министерство на здравеопазването, но не са получили отговорите, които са им нужни. За съжаление, трима от тях не са дочакали трансплантацията на бял дроб, от която имат нужда, за да живеят. Останали са 16 българи, които умират заради това, че системата ги е отхвърлила\". Това каза председателят на НС на БСП Корнелия Нинова на извънредна пресконференция в централата на партията след среща на представители на Асоциацията с Изпълнителното бюро  на партията. Тя се възмути, че правителството не може да осигури 3 млн. лв. за тяхното лечение, при положение, че премиерът Борисов всеки ден раздава парите, платени с техните данъци, за да си купува политическо спокойствие. „Тези хора си плащат осигуровките и са коректни към системата. Имаме информация, обаче, че от 2017 г. българското правителство не е подновило договора с клиниката във Виена, където се правят белодробни трансплантации. Въпреки коректността от страна на пациентите, държавата  няма 3 млн. лв, за да спаси 16 души от смърт?\", попита Нинова. Тя каза още, че и днес тези хора не са получили отговор- има ли договор или няма и защо в Европа не могат да им осигурят медицинската помощ, от която имат нужда. „Дължи ли българската държава пари на европейски клиники за лечението, заради което те отказват да ги приемат? Искаме ясен и категоричен отговор още днес\", заяви лидерът на левицата. Тя бе категорична, че БСП иска още утре да бъдат намерени 3 млн. лв., за да  имат тези хора възможност да дишат. „Категорично не приемам оправданието, че в системата има корупция и затова положението е такова. Не може срещу това оправдание- 16 българи да бъдат оставени да умират, след като управлявате 8 години\", обърна се тя към управляващите.\"Нуждаещите се от трансплантация на бял дроб са поставени в ситуация- или да емигрират от България, за да могат да се спасят, или умират тук\". Това заяви Тодор Мангъров, председател на пациентската организация Асоциация \"Пулмонална хипертония\". Той обясни, че 16 българи са с различни заболявания, които са довели до невъзможност за дишане и се нуждаят от спешна трансплантация на бял дроб. Мангъров допълни, че  тази трансплантция на бял дроб не може да бъде извършена в България, извършва се във Виена. В момента тези българи са в листата на чакащите  за трансплатация в България, но не и в Европа. \"За да бъдат записани в списъка на чакащите в Европа, трябва да им бъде издадена оферта от европейска клиника. Такава оферта не може да бъде издадена, защото най-верояннто българското здравно министерство дължи средства на тези клиники\", каза още Мангъров. На въпрос - защо са потърсили БСП, той отговори: \"Само тези хора ни протегнаха ръка. Ако наякой друг също ни подаде ръка, няма да я отхвърлим. Протестирахме пред здравното министерство, но никой не дойде да ни каже- ние ще ви решим проблема. \"\"Ние не сме хора, които не струват нищо. Твърде сме малко, за да не може да си позволи държавата да ни лекува\", заяви Емилия Траянова, пациент с пулмонална хипертония. Тя подчерта, че не може в 21 век, държавата ни да се отнася така небрежно с народа си. \"Не може родителите да просят по форуми и социлани мрежи, за да изпратят децата си на лечение\", категорична бе тя.    \"Може ние да сме хората, които утре ще направим нещо за всички останали, така че те да живеят по-добре. Ние не сме второ качесвто хора, всички ние работим, опитваме се да сме полезни на обществото и да дадем всичко от себе си\", заключи Емилия Траянова.  ", "date": "2018.05.29", "title": "Нинова: Държавата няма 3 млн. лв. да спаси 16 души от смърт? "}
{"url": "http://www.cross.bg/evrofytbol-petkova-medal-1575755.html", "text": "/КРОСС/ 15-годишната Ева Петкова, която е Спортен талант на „Еврофутбол\", взе златен медал и стана национална шампионка на 800 м с време 2:23 мин. на Националния шампионат за юноши и девойки младша възраст (до 18 г.) в София.На състезанието Ева дебютира и в дисциплината 1500 м, като постигна резултат от 4:50 мин., който й донесе сребърен медал.На щафетата 4×400 м отборът, в който участваше талантът на „Еврофутбол\" - АК „Орловец 93\" - Габрово, се класира на 4-то място.„Еврофутбол\" желае още много успехи на Ева Петкова и своите спортни таланти!  ", "date": "2018.05.29", "title": "Спортният талант на „Еврофутбол“ Ева Петкова е републиканска шампионка на 800 м"}
{"url": "http://www.cross.bg/godini-iiotzov-strani-1575724.html", "text": "/КРОСС/ България ще продължи да изостава на европейско равнище в следващите 15 години. Това се посочва в Годишния доклад за икономическото развитие и политики в България, изготвен от Института за икономически изследвания на БАН.Не трябва да мислим за догонване на средното европейско равнище в близките 15 години, заяви пред bTV доц. Виктор Йоцов от института. По думите му даже достигането на 75% от средните нива на европейските икономики ще отнеме най-малко 13 години и то при растеж, който е с 2% по-висок от този в по-развитите страни.„С 3,6% (колкото е в момента - б.р.) ще ни отнеме 30 години\", подчерта той.„Неприятното е, че изоставаме спрямо другите нови страни в ЕС, които отбелязват през миналата година по-голям растеж от нас. Лидер е Румъния със 7%\", посочи Йоцов.Според него са нужни структурни политики, свързани с разпределението на ресурса по сектори и увеличаване на производствени капацитет. „Демографската структура е изключително неблагоприятна - имаме намаляване на населението (...) 30-40 хиляди губим всяка година\", предупреди Йоцов.Той се обяви за сериозен дебат по отношение на т. нар. „плосък данък\". Според него той е бил въведен без допитване до обществото и експертите в период, който е бил по-благоприятен за българската икономика.  ", "date": "2018.05.29", "title": "Продължаваме да изоставаме от ЕС още 15 години"}
{"url": "http://www.cross.bg/skripal-lekarite-novichok-1575725.html", "text": "/КРОСС/ Лекарите, които се грижат за бившия руски шпионин Сергей Скрипал и дъщеря му Юлия, не са сигурни за бъдещото им състояние. Двамата бяха намерени в безпомощно състояние в началото на март в английски град, а по-късно стана ясно, че са атакувани с \"Новичок\", припомня БНТ.Лекарите в Солсбъри се опасяват, че пораженията за Сергей Скрипал и неговата дъщеря може да са по-сериозни в бъдеще. Двамата станаха жертва на атака с нервнопаралитичен агент \"Новичок\" на 4 март. Как се лекува отваряне с подобно вещество засега остава по-скоро неизвестно.Честният отговор е, че не знаем. Целият ни опит е лечението на трима души, отровени с Новичок. Мога да кажа, че още се учим, коментира д-р Кристин Бланшард, директор на болницата в Солсбъри.Персоналът в болницата обаче се тревожи дали и някой от тях няма да стане жертва на нервнопаралитичния агент. Признават също, че не са очаквали Скрипал да оживеят.Инцидентът със семейство Скрипал предизвика остра реакция от страна на западните правителства и САЩ, които обвиниха Русия за това и доведе до прогонване на дипломати. Русия отрича да е замесена. ", "date": "2018.05.29", "title": "Лекарите на Сергей и Юлия Скрипал не очаквали двамата да оживеят"}
{"url": "http://www.cross.bg/leglata-ministurut-karta-1575757.html", "text": "/КРОСС/ Правителството утвърди Националната здравна карта, съобщи министърът на здравеопазването Кирил Ананиев.Броят на леглата за активно лечение в болниците се увеличава с повече от 600 - от 33 482 до 32 873.„Броят на леглата не определя механизма на финансиране на лечебните заведения за болнична помощ\", отбеляза министърът и напомни, че болниците се финансират през бюджета на Националната здравноосигурителна каса (НЗОК) на базата на извършената дейност по съответните цени, определени с Националния рамков договор.Министърът изтъкна още, че здравната карта определя фактическото състояние на системата и съответните потребности от медицински дейности, необходими на хората, и решава въпроса с капацитета на болниците да извършват тази дейност.По темата за спора за броя на леглата министърът напомни, че са били предложени 32 873 при 75% използваемост на леглата. Тези легла са осигурявали 2,401 млн. хоспитализации, колкото са били осъществени през 2017 г.През 2016 г. картата е била направена при 70% използваемост на леглата.При равни условия по отношение на процента използваемост при новия брой на леглата, определени в здравната карта за 2018 г., те са с 13 повече спрямо тези през 2016 г., коментира министърът.Ананиев гарантира, че няма да има хора, на които да бъде отказана медицинска помощ заради липса на легла. ", "date": "2018.05.29", "title": "Кабинетът утвърди Националната здравна карта"}
{"url": "http://www.cross.bg/kybrat-avtobys-zavet-1575726.html", "text": "/КРОСС/ Училищен автобус и лек автомобил са се ударили на пътя Кубрат - Завет, съобщи МВР. През болнично заведение са преминали 10 деца. Те са без сериозни наранявания и са освободени.По-тежко е пострадала водачката на лекия автомобил. Сигнал за инцидента е подаден около 7 ч. тази сутрин.Път II-23 Кубрат - Исперих в участъка от Кубрат до Завет е временно затворен за всички МПС. На място се извършва оглед. Пътни полицаи регулират движението.Обявен е обходен маршрут:  Кубрат - Савин - Севар - Сушево - Завет.Това е поредният подобен инцидент. Вчера автобус, превозващ девет деца и трима възрастни, се удари в лек автомобил с петима пътници на международния път Е-79 край Враца. Преди седмица кола се удари в два автобуса, превозващи деца, на главен път 1-6, в района на с. Антон.  ", "date": "2018.05.29", "title": "Отново катастрофа на автобус с ученици"}
{"url": "http://www.cross.bg/tema-zashto-krenvirshite-1575714.html", "text": "/КРОСС/ БНТ, „Денят започва\"Тема: Какво изхвърляме в морето и океана? Започва глобално изследванеТема: От Плевен до София - младите гвардейци на пост пред президентствотоТема: По клиничната пътека на здравеопазването - проф. Генчо НачевТема: За и против нова инсталация за изгаряне на отпадъци в София - общинските съветници Лорита Радева и Венци МицовТема: С колко и защо поскъпва токът през юли? Анализ на експертитеТема: Брюксел предлага забрана на пластмасата за еднократна употреба - защо?БТВ, \"Тази сутрин\" Тема: Неприлични танци на абитуриентски бал в Харманли. Къде е границата на отношенията между учител и ученик?Тема: Колко месо има в кренвиршите и защо земеделското министерство иска нов стандарт?Тема: Имало ли е намеса на Ценко Чоков в изборите за кмет на Галиче?  Коментар на Весела Лечева и Тома БиковТема: Преди срещата Борисов - Путин - ще има ли старт на големите енергийни проекти? В студиото проф. Антоанета Христова и Андрей РайчевТема: На живо от Капитан Андреево - кой се грижи и обучава кучето Ричи, което откри рекордно количество хероин?Тема: Преди големия финал на „Мастършеф\" - победителите от предишните сезони Божана Кацарова и Симеон ЧервенковНова телевизия, „Здравей, България\"Тема: След като количеството на месото в кренвиршите ще се определя със закон - Какъв ще е новият стандарт за минимално съдържание на месо в колбасите и на мляко в сиренето и кашкавала?Тема: В \"Дръжте крадеца\" - как се краде колело за секунди от паркинг на улицата?Тема: ДАНС ще може да внедрява агенти в частни фирми и институции? Възможно ли е това да доведе до произвол?Тема: Пациенти с белодробни заболявания на протест, тъй като нямат достъп до трансплантации.Тема: Ще бъде ли опасен за здравето на софиянци новият завод за горене на отпадъци?Тема: Мъж от софийско село спаси бебе сърна на пътя. Търси съдействие от институциите? Румен Бахов на живо.Тема: Как децата в Бистрица ще могат да учат хокей на трева в училище?Тема: Първо интервю с победителя на финала на \"Като две капки вода\".  ", "date": "2018.05.29", "title": "В сутрешните блокове"}
{"url": "http://www.cross.bg/suvet-todor-zhivkov-1575711.html", "text": "/КРОСС/ 1453 г. - Падането на Константинопол: Армията на султан Мехмед II Фатих (Завоевателя) превзема Константинопол след двумесечна обсада, артилерийски обстрел с най-модерните за тази епоха оръдия и масирана атака на еничарския корпус. При атаката е убит последният византийски император Константин XI Палеолог.1660 г. - Английската реставрация: Чарлз II е възстановен на трона на Великобритания.1667 г. - Френските трапери Медард дьо Грозейле и Пиер Еспри Радисон откриват езерото Нипигон в Канада.1807 г. - Султан Селим III абдикира в резултат от инспирирания бунт на ямаците в Константинопол.1876 г. - Априлското въстание: Четата на Христо Ботев овладява пътническия параход „Радецки\" и заставя капитана да спре на българския бряг при село Козлодуй.1927 г. - Провеждат се избори за 22. ОНС, спечелени от управляващия Демократически сговор .1948 г. - Подписан е Българо-полски договор за сътрудничество.1953 г. - Сър Едмънд Хилари и шерпът Тенсинг Норгей стават първите алпинисти, изкачили връх Еверест в Хималаите.1956 г. - Пакистан се обявява за ислямска държава.1968 г. - Установени са дипломатически отношения с Република Горна Волта.1970 г. - Посещение на Тодор Живков в СССР.1984 г. - В Канада Пиер Трюдо подава оставка и Джон Търнър става министър-председател.1985 г. - Трагедията на Хейзел: На финала на Шампионската лига на УЕФА в Брюксел, Белгия, 39 футболни запалянковци са убити и стотици са ранени от срутена подпорна стена, след като привърженици на ФК Ливърпул проникват в сектор на ФК Ювентус.1989 г. - Възродителен процес: В изявление по БНР и БНТ председателят на Държавния съвет Тодор Живков призовава Турция да отвори границите си за български емигранти, което става причина за „Голямата екскурзия\".1990 г. - Руският парламент избира Борис Елцин за Председател на Президиума на Върховния съвет на Руската СФСР.1999 г. - Космическата совалка Дискавъри извършва първото скачване с Международната космическа станция.  ", "date": "2018.05.29", "title": "29 май през..."}
{"url": "http://www.cross.bg/naii-krasiviyat-podaruk-e-1575712.html", "text": "/КРОСС/ \"Най-красивият подарък е прошката\" - Майка Тереза", "date": "2018.05.29", "title": "Най-красивият подарък е..."}
{"url": "http://www.cross.bg/aleksandur-patriarh-sveti-1575710.html", "text": "/КРОСС/ Украсеният с добродетели свети Александър бил архиерей (хорепископ) (1) при светейшия Митрофан, първия Константинополски патриарх (2). Като ревностен поборник на благочестието, той бил изпратен на Първия вселенски събор в Никея, защото патриарх Митрофан не могъл да присъства на него поради преклонната си възраст и телесни недъзи. Като негов представител и заместник на този събор, Александър ревностно защитавал православната вяра от злочестивия Арий. Когато заседанията на събора приключили и Александър поел пътя си към Константинопол, на блажения Митрофан се явил ангел Господен и му възвестил близката кончина. Ангелът му наредил да назначи Александър за свой приемник и казал:- След десет дни ще приемеш венец от Бога. А патриаршеският престол нека след теб поеме твоят съслужител Александър.Благочестивият цар Константин (*) заедно с много отци отишъл при светейшия патриарх Митрофан, който вече бил на смъртен одър. Когато го попитал кого ще благослови за патриаршеския престол след смъртта си, Митрофан казал:- Господ ми откри, че след мен престолът ще приеме съслужителят ми Александър, който наистина е достоен за него и за Светия Дух.Така и станало.След като светейшият патриарх Митрофан се преставил в Господа, за патриарх на Константинопол бил поставен Александър, който усърдно се грижел за словесното Христово стадо (*), като прогонвал вълците - еретиците и елините, защото трябвало да води борба не само с арианите, но и с елинските философи.Веднъж няколко елински философи се осмелили да идат при царя и да го укорят, че е отхвърлил древната вяра на дедите си, римските и гръцките закони, и е приел нова вяра и нови закони, което водело - както казвали те - не до укрепване, а до разруха на царството. Философите молели царя да позволи да встъпят в спор за вярата с епископ Александър. Царят им разрешил. Божият светител Александър, макар и да не бил обучен в елинската философия, но преизпълнен със Светия Дух, не се отказал от разискванията.Събрали се много философи и изявили желание всички едновременно да влязат в спор с християнския епископ. Но светителят им предложил да изберат един най-мъдър и красноречив философ и да му поръчат да води спора, а останалите да слушат.- Невъзможно е - разсъждавал свети Александър - един човек да надприказва всички вас, които викате и възклицавате.Философите избрали един, когото смятали за най-мъдър, и го представили на светителя, а самите те се приготвили с внимание да го слушат. Започвайки спора, светейшият патриарх Александър се обърнал км него с думите:- В името на Господа Иисуса Христа, повелявам ти да замлъкнеш!И философът веднага загубил дар слово и онемял, така че не могъл да изрече нито една дума.Тогава цялото събрание от философи изпитало страх и срам и едни от тях позорно избягали, а другите повярвали в Христа. А онемелият със знаци дал да се разбере, че той признава както своята заблуда, така и правотата на християнската вяра. После паднал в нозете на светителя и езикът му веднага се развързал, а той започнал високо да прославя нашия Господ Иисус Христос и бил кръстен с останалите си другари.По този случай царят и всички вярващи се възрадвали и прославили Бога, дарувал такава чудна сила на Своя угодник.По-късно свети Александър с молитвата си умъртвил и злочестивия Арий.Няколко години след Първия вселенски събор, еретикът Арий бил повикан в Константинопол. Тук той измамил с лукавството си благочестивия цар Константин. Царят го запитал дали вярва така, както са заповядали светите отци на Никейския събор. А Арий скрил под дреха на гърдите си писанието на своето зловерие, ударил се с ръка по гърдите и възкликнал:- Така вярвам!По този начин еретикът наглед изразявал съгласие с утвърденото в Никея изповедание, а в ума си потвърждавал, че вярва в това, което записал със своята ръка и скрил на гърдите си. Нечестивецът се кълнял пред царя, казвайки: \"Така вярвам!\"Без да подозира за това лукавство, царят повярвал на думите му, изпратил го при светейшия патриарх Александър и заповядал той да бъде приет в църковно общение като православен. Насрочен бил неделен ден, в който Арий трябвало да бъде въведен в храма за общение с верните.Обаче свети Александър отказвал да приеме в общение Арий, основателя на ерес.Междувременно изтичала събота и приближавал неделният ден. През нощта Божият архиерей паднал в олтара пред престола за молитва. Той със сълзи молел Бога да вземе душата му, само да не види деня, в който еретикът ще встъпи в църковно общение и ще се причасти със светите Тайни, или от милосърдие към Своята Църква да изтреби Арий измежду живите.Свети Александър се молел така цяла нощ. Настъпило утрото и наближило времето за литургия. Арий, преизпълнен с гордост, тръгнал от царските палати към храма, обкръжен от множество оръженосци и царски сановници, които съчувствали на ереста му.Когато стигнал до \"Константиновото тържище\", наречено така, защото там се издигал мраморен стълб с изваяние на царя, той бил обзет от преголям страх поради угризения на съвестта. По тази причина усетил нужда да удовлетвори телесната си потребност и започнал да търси някое скришно място. Недалеч се намирало едно такова обществено място и като влязъл там, Арий бил неочаквано поразен от страшна болест. Утробата на нечестивеца се разтворила, както на Иуда (Деян. 1:18), и вътрешностите му се изсипали.Така ужасно погинал еретикът.Ония, които стояли наблизо и го очаквали да излезе, като видели, че се бави, сами влезли при него и го намерили да лежи мъртъв, в кръв и гной. В града веднага се разнесла новината за страшната неочаквана смърт на Арий. Еретиците били посрамени, а православните се радвали, че Христос, истинският Бог, е отмъстил на Своя враг и хулител. А най-много въздавал благодарение на Христа Бога светейшият патриарх Александър, за това, че Той явил милост към Своята Църква и я спасил от лютия звяр.Когато научил за смъртта на Арий, благочестивият цар Константин още повече се укрепил в благочестивата вяра и до самата си кончина защитавал догматите на Никейския събор.Такава сила имала пред Бога праведната молитва на великия Божий архиерей Александър. Подобно на остро оръжие тя умъртвила Божия враг и доставила тържество на православната Църква. За това впоследствие напомня свети Григорий Богослов (*) в словото си към цариградците, като с одобрение и похвала се отзовава за свети Александър:- Истина ви казвам, вие сте ученици на славния Александър, ревностния поборник и проповедник на Света Троица, който и със слово, и с дело се въоръжи против еретическото заблуждение. Вие помните равноапостолската му молитва, с която унищожи началника и ръководителя на еретиците на място, за което е достоен най-нечестивият език, за да въздаде с позор за позора и с безчестната смърт, пратена заслужено, да бъде изобличено навеки смъртоносното зло на ереста, погубила много души.Това слово свети Григорий произнасял за похвала на свети Александър и за посрамване на нечестивия Арий, затова споменава и Ариевата смърт на позорно място по молитвите на Александър. Защото както оскърбявал Божия Син, като похулвал Неговото Божество, равносилно и съвечно на Бог Отец, така и сам той приел безчестна смърт, и по този начин за оскърблението било отмъстено с оскърбление.Свети Александър водел Христовата Църква дълги години, докато не достигнал дълбоки старини. Когато вече бил на смъртен одър, неговите словесни овци го наобиколили и запитали:- На кого оставяш твоите чеда, отче? Кого ще поставиш за наш пастир вместо себе си? Кой би могъл да върви по стъпките ти и твърдо да управлява Църквата?Александър посочил двама честни мъже - презвитера Павел и дякона Македоний, и казал:- Ако искате да имате разумен и преукрасен с добродетели пастир, изберете Павел. А ако искате пастирът ви да е само благовиден, да сияе с външна красота, изберете Македоний.Като казал това, светейшият патриарх Александър се преставил в Господа на деветдесет и осем годишна възраст. След него престолът заел свети Павел, първият Константинополски патриарх с това име(*) (паметта му се почита на шестия ден от месец ноември).Свети Иоан, наречен Кападокс, понеже бил родом от Кападокия, приел престола на Константинополската патриаршия след неправоверния Тимотей (1), в края на царуването на еретика Анастасий (2). Той бил избран против волята си, понеже не искал да приеме този висок сан, и бил поставен на престола по-скоро от правоверния народ, отколкото от царската власт. Иоан нямал покой до смъртта на нечестивия цар, който го ненавиждал и преследвал.Анастасий защитавал ереста на Север - антиохийския лъжепатриарх (3) и противник на IV Вселенски съборРечник на светите отци в Халкидон (през 451 г.). Следвайки учението на Диоскор и Евтихий, отлъчени и анатемосани на този събор, Север признавал само едно естество в Лицето на Господ Иисус Христос. Той твърдял, че Словото и плътта във въплъщението са се слели в едно естество и не признавал в едното Христово лице две естества, както учат да вярваме светите отци и както днес богословства Църквата, възпявайки:\"по естество си бил Бог и по естество си станал човек заради нас: не в две лица разделяем, но в две естества неслитно познаваем\" (Догматик на 6-ия глас., бел.ред.).Този суетен противник на православието погрешно твърдял, че Божеството на Света Троица страдало на кръста заедно с човешкото естество на Христа. По тази причина той прибавял към пеенето на Трисветата песен думите: \"разпнал се за нас, помилуй нас\".От този окаян Север възникнала ереста на акефалите, тоест безглавите, наречени така, защото не признавали властта на православните епископи над подчинените им църкви, както главата властва над останалите членове, а всеки смятал себе си за началник и учител, според собственото си мъдруване. След смъртта на неправоверните епископи и презвитери, защитаващи това лъжеучение, еретиците не извършвали нито кръщение, нито божествена литургия по обичайния църковен чин. Те се причастявали с приготвен предварително и дълго съхраняван агнец, като се събирали в дните на светата Пасха и го раздробявали на малки частици. Тогава всеки от тях си избирал каквато си иска вяра; самоволно приели властта на учителството, те учели и други, проповядвайки им своето лъжеучение. Затова от тях се породили много и противоречащи една на друга ереси. За тях споменава и гръцкият църковен историк Никифор Калист в осемнадесета книга, глава 45:\"Към тези еретици принадлежеше и злочестивият цар Анастасий, който много навреди на Божията Църква, като прогони православните архиереи от престолите им. Този цар пожела да прогони и свети Иоан, Константинополския патриарх, но Божият съд застигна еретика и смъртта прекъсна живота му.\"  Няколко дни преди кончината си, царят видял насън един страшен мъж, Който подобно на Съдия седял със слава на висок престол и пред Него предстояли мнозина. Съдията държал в ръката Си книга. Като я разтворил, намерил в нея името на Анастасий и като я показал на царя, казал:- Исках да ти позволя по-дълго да живееш, но поради твоето нечестие ще изтрия четиринадесет години от живота ти.И Съдията изтрил записаното в книгата. А царят, обзет от страх и трепет, станал разтревожен от сън, извикал един от най-близките си съветници, наречен Амант, който във всичко бил съгласен с него, дори и с еретическото му мъдруване, и натъжен му преразказал сънното си видение. Амант изслушал царя и се ужасил от неговия разказ.- Тази нощ - казал той - и аз имах страшно видение. Видях се да стоя до твоята царска особа като слуга, но дойде една голяма свиня, хвана ме за дрехата, хвърли ме на земята и ме изяде.Като си разказали страшните си видения и изпаднали в ужас, те призовали един влъхва на име Прокъл и му разказали сънищата си, за да ги изтълкува. А той им казал, че и двамата скоро ще умрат.И наистина, скоро дворецът бил поразен от мълния и нечестивият цар погинал от зла смърт.(*) Юстин I царувал от 518 до 527 г.След кончината на Анастасий на царския престол бил избран Юстин (*), мъж праведен и благочестив. Амант и другите нечестивци, които помагали на Анастасий в злите му дела и притеснявали верните, били осъдени от справедлив съд на смърт.Така се сбъднали сънните видения на Анастасий и Амант.  След гибелта на тези врагове настъпили мир и спокойствие в Христовата Църква и сред нейните пастири. Светейшият патриарх Иоан заедно с новоизбрания благочестив цар Юстин и целия правоверен народ се възрадвали на освобождението на светата Църква от игото на мъчителите и възпели в храма благодарствени химни. Скоро след това царят и патриархът свикали най-близките четиридесет души епископи на поместен събор и предали на анатема антиохийския лъжепатриарх Север и всичките му единомишленици, а наред с това утвърдили и възхвалили Четвъртия вселенски събор в Халкидон.(*) Иоан бил патриарх от 518 до 520 г.Останалите дни от живота си свети Иоан прекарал в църковен мир, усърдно ръководейки повереното му стадо и угаждайки на Бога. След три години на патриаршеския престол свети Иоан смиром се преставил в Господа (*).* Освен Св. Йоан II Кападокийски Църквата почита като светители и други Константинополски патриарси с името Йоан, Това са:Св. Йоан Златоуст (ок. 347/350-407)Св. Йоан III Схоластик - Авторът на \"Номоканон\" (Велик требник) и патриарх от 565 до 577 г., почитан на 21 февруари иСв. Йоан IV Постник († 595) бил четвърти по ред византийски патриарх, който носелСвети Павел, когото почитаме днес, бил четвъртият Константинополски патриарх с това име. Той бил родом от Кипър и заел престола след еретика иконоборец (1) Никита (2), при царуването на Лъв (3), сина на Копроним. За този свети Павел се споменава в животоописанието на свети Тарасий (4).Павел бил добродетелен и благочестив мъж, но прекалено слабоволен и боязлив, защото като гледал големите мъчения, на които нечестивият цар подлагал православните заради светите икони, той скривал благочестието си и встъпил в общение с еретиците, макар и да не желаел това. След смъртта на царя той поискал да възстанови благочестивия обичай на поклонение на светите икони, но не успял да стори това, понеже нямал помощник.Междувременно иконоборствотоРечник се укрепило много в града, а също и в съседните страни. Павел бил силно опечален и като виждал, че няма надежда за успех, решил да остави патриаршеския престол, който заемал не повече от четири години. Той се разболял, тайно напуснал патриаршеския дом и отишъл в манастира на свети Флор, където приел света схима. Скоро всички научили за това и били много удивени.Царица Ирина (царувала от 797 до 802 г., бел.ред.) много се натъжила, като научила, че патриархът се оттеглил, без да каже никому нищо. Тя отишла при него със сина си, цар Константин, и го запитала:- Отче, какво направи и защо постъпи така?Павел й отговорил:- Болестта и очакването на скорошната смърт ме подтикнаха да приема светия схимнически образ, а да оставя престола ме накараха най-вече църковните смутове и раздори, защото Църквата страда, смущавана от иконоборческата ерес. Дългото нечестиво мъдруване на еретиците й нанесе голяма рана и аз, окаяният, три пъти вече одобрявах ереста с ръката и подписа си. Аз не само не избягнах мрежите на зловерието, но потънах в тях с езика и ръката си, за което сега премного скърбя. Но най-много ме наранява и тежи на душата ми това, че виждам как всички страни, подчинени на вашата власт, които твърдо пазят православното изповедание и пребивават в православното учение, странят от нашата църква и ни гонят като чужди овци от себе си - Христовото стадо. По тази причина не желая да бъда пастир на еретическото събрание и предпочитам да лежа в гроба, отколкото да подлежа на анатема от светата четворица апостолски престоли (*). Но тъй като Бог е дал във ваши ръце скиптъра, за да се грижите с царската си власт за разпръснатото по поднебесната християнско стадо, обърнете вниманието си съм скръбта на вашата майка - Църквата, и не допускайте да пребивава повече в неутешима печал, а всячески се погрижете отново да възприеме предишното си благолепие. Не позволявайте повече мерзката ерес, подобно на глиган, да опустошава и разорява Христовото лозе при вашето благоверно царуване. При вас има един, който може изкусно да отгледа гроздето на истинското изповедание и да го преработи в божествения лин на единната Църква. Той ще напълни чашата на премъдростта и ще приготви за благочестивия народ питието на православното учение.Попитали го:- Отче, за кого говориш?* Тарасий бил Константинополски патриарх след Павел IV, от 784. до 806 г.- Говоря за Тарасий* - казал, - първия царски съветник. Зная, че той е достоен да управлява Църквата, защото може с жезъла на разума си да прогони еретическото празнословие и да води разумно словесното стадо Христово, като го събере зад оградата на правоверието.  Като чули тези слова на патриарх Павел, благочестивата царица Ирина и синът й цар Константин си отишли, обзети от скръб. А Павел се обърнал към неколцината велможи, които останали при него:- О, как ми се иска да не бях на този престол по времето, когато Църквата пребиваваше в смущение от еретиците, осъдени от вселенските престоли. Ако не бъде свикан Седми вселенски събор и ако не бъде осъдена иконоборческата ерес, няма да се спасите.Велможите му казали:- Защо, когато бе поставен за патриарх, даде писмено одобрение на иконоборството?- Тогава поставих подписа си - отговорил той, - а сега се разкайвам и се боя от Божието наказание, задето тогава мълчах от страх и не ви казвах истината. Сега се покайвам и ви казвам, че не можете да се надявате на спасение, ако пребъдете в еретическото мъдруване.След няколко дни патриархът починал в мир (1). Оттогава гражданите на Константинопол започнали свободно и без страх да беседват и спорят с еретиците за светите икони, в защита на които от времето на Лъв Исавър (2) никой не дръзвал да отвори уста.Като научихме всичко това за тримата светители - Александър, Иоан и Павел, които честваме днес, да прославим Единия в Троица Бог, Отец Син и Свети Дух. Амин.Жития на светиите, преведени на български език от църковно-славянския текст на Чети-минеите на св. Димитрий Ростовски  ", "date": "2018.05.29", "title": "Св. Александър, патр. Александрийски"}
{"url": "http://www.cross.bg/rodeni-na-maii-1575713.html", "text": "/КРОСС/ Ваня Монева, диригент на хор \"Космически гласове\", музикален продуцентДоц. д-р Васил Паница, хирургРадко Влайков, посланик в Сърбия, бивш говорител на МВнРСтефко Бурджиев, областен управител на РусеДрагомир Димитров, председател на Държавна агенция „Разузнаване\"Петя Аврамова, депутат в 44-ото НС  ", "date": "2018.05.29", "title": "Родени на 29 май"}
{"url": "http://www.cross.bg/chasa-sofiyaot-provede-1575715.html", "text": "/КРОСС/ ***София.На „Дондуков\"2 президентът Румен Радев ще приеме младежите от Втори ученически гвардейски отряд към Основно училище \"д-р Петър Берон\", Плевен. В 12.45 часа пред парадния вход на Администрация на Президента държавният глава и учениците ще наблюдават програма, подготвена от Националната гвардейска част. След това президентът ще отправи приветствие към младите гвардейци в „Гербова зала\".***София.От 12.00 часа ще се проведе заседание на Министерски съвет.***София.От 10.00 часа в сградата на Френския институт в София, пл. „Славейков\" № 3, зала „Славейков\", ще се проведе четвъртият семинар, част от конкурс „Екообщина\" на тема „Устойчиво управление на публичните пространства\". Очаква се официален гост на събитието да бъде Николай Нанков, министър на регионалното развитие и благоустройството.***София.От 15.00 часа в зала „Овална\" на Народно събрание ще се проведе заседание на Комисия за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения.***София.В НДК ще се проведе Конференцията „Ромското включване\" под егидата на Българското председателство на Съвета на Европейския съюз.***София.От 9.00 часа в заседателната зала на хотел КООП (вход от към улица \"Г.С.Раковски\"№99, сграда на Централен кооперативен съюз - България) ще се състои конференция по проект \"Надграждане на основните системи на Агенция „Митници\" за предоставяне на данни и услуги към външни системи - БИМИС 2020 (фаза 1)\".***София.От 9.30 часа в заседателната зала в сградата на Висшия съдебен съвет, ул. „Eкзарх Йосиф\" № 12, ще се състои заседание на Съдийската колегия на ВСС.***София.От 10.00 часа до лятното кино пред НДК започва най-голямото пролетно книжно изложение в България - традиционният Пролетен базар на книгата.***София.От 10.00 часа в Дома на Европа на ул. „Раковска\" 124 ще бъден даден старта на европейската екологична кампания „Глас за океана\".***София.От 10.00 часа 5 състав на Специализирания наказателен съд ще гледа делото срещу Илчо И., Станко Ж., Евгения И. и др., обвинени в образуване и ръководене на организирана престъпна група.***София.От 10.00 часа 3 състав на Специализирания наказателен съд ще гледа делото срещу Хованес М., Пламен Т. и др., обвинени в образуване и ръководене на организирана престъпна група.***София.От 10.00 часа 7 състав на Специализирания наказателен съд ще гледа делото срещу Румен Х., Таня Х., Наталия А. и др., обвинени в образуване и ръководене на организирана престъпна група.***София.От 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в образуване и ръководене на организирана престъпна група.***София.От 10.00 часа 13 състав на Специализирания наказателен съд ще гледа делото срещу Али Л., Величко Д. и др., обвинени в образуване и ръководене на организирана престъпна група.***София.От 10.30 часа на лятната сцена в „Княз-Борисовата градина\" Министерството на околната среда и водите организира хепънинг, с който ще отбележи Зелената седмица през 2018 г. Участниците ще бъдат приветствани от зам.-министъра на околната среда и водите Атанаска Николова. Гости на тържеството ще са представители на ЕК в България и Йоана Христова, зам.-кмет на столицата.***София.От 10.30 часа 15 състав на Специализирания наказателен съд ще гледа делото срещу Димитрина Р., Мария Ж. и др., обвинени в образуване и ръководене на организирана престъпна група.***София.От 11.00 часа в ресторант „Мистър Пица\", ул. „Верила\" 3 ще се състои пресконференция по повод шестото издание на Изложение „Мисия Здраве\".***София.От 11.00 часа в конферентната зала на хотел \"Сенс\" ще се проведе дискусия по Дейност 1 „Привеждане на подзаконовата уредба и вътрешните правила в съответствие с практиката и нормативната рамка в областта на е-управление\" по Проект BG05SFOP001-1.002-0004 „Надграждане на Имотния регистър за интеграция с кадастралния регистър и предоставяне на допълнителни е-услуги\".***София.От 11.00 часа в зала „Витоша\" на хотел „Маринела\" ще се състои пресконференция за фестивала One Love Tour 2018г.***София.От 11.30 часа 11 състав на Специализирания наказателен съд ще заседава по делото срещу Виктор М., комулиране на наказанията.***София.От 13.00 часа в зала Сердика на „София Хотел Балкан\" Инициатива \"Правосъдие за всеки\", съвместно с фондация \"Кристиан Таков\", организират Форум \"Върховенство на справедливостта и правосъдието\".***София.От 13.30 часа 11 състав на Специализирания наказателен съд ще заседава по делото срещу Пламен Н., комулиране на наказанията.***София.От 13.30 часа 1 състав на Специализирания наказателен съд ще заседава по делото срещу Филип Ч., комулиране на наказанията.***София.От 14.00 часа 16 състав на Специализирания наказателен съд ще гледа делото срещу Милко М., Росен Д. и др., обвинени в образуване и ръководене на организирана престъпна група.***София.От 15.00 часа народният представител от „БСП за България\" Димитър Данчев и общинският съветник Борис Цветков ще бъдат на разположение на софиянци в постоянната приемна на БСП - София на ул. \"Леге\" №10, етаж 1.***София.От 18.00 часа в НДК председателят на НС на БСП Корнелия Нинова ще се срещне с представители на образованието, науката и културата.***София.От 18.00 часа в двореца „Врана\" ще бъде представен албумът „В служба на България\", посветен на 130 години от основаването на българската царска династия и 80 години от рождението на Цар Симеон II, които се навършиха през 2017 г. На представянето ще присъстват Техни Величества Цар Симеон и Царица Маргарита и Н.Ц.В. Княгиня Мария-Луиза.***София.От 18.00 часа в столичната галерия-книжарница „София Прес\" ще се състои откриването на изложба от проекта „Учители и ученици в изобразителното изкуство\" - „Проф. Андрей Даниел и ученици\".***София.От 18.30 часа в Литературния клуб „Перото\" ще се състои представяне на книгата „Изкуството - дете капризно и жестоко\" с автор Розалина Пепеланова.***София.От 18.30 часа в Софийска градска художествена галерия ще бъде даден стартът кампанията „Дай път на живота!\" за намаляване жертвите на пътя.***София.От 19.00 часа на сцената на Театър Азарян ще бъде представен спектакъла „За теб\".***БургасОт 14.00 часа в Експозиционен център „Флора\" ще се проведе граждански диалог за развитието на морската политика.***Бургас.От 14.00 часа в Експозиционен център \"Флора\" ще се проведе граждански диалог за развитието на морската политика.***Бургас.От 17.00 часа в голямата зала на Младежкия културен център на ул. „Гладстон\" ученици от няколко бургаски училища ще покажат в междуучилищен уъркшоп „Какво е да си бежанец\".***Варна.От 11.00 часа в сградата на Митница Варна (на адрес Варна, площад „Петко Р. Славейков\"№2) заместник-директорът на Агенция „Митници\" Юлиан Мирков, началникът на Митница Варна Светлан Савов и окръжният прокурор на Варна Владимир Чавдаров ще дадат брифинг, на който ще предоставят информация за задържането на голямо количество амфетаминопроизводни на Пристанище Варна - Запад.***Варна.От 14.00 часа в офиса на ГЕРБ на ул. „Георги Бенковски\" №1 общинският съветник Станислав Иванов ще проведе приемна за граждани.***Варна/Златни пясъци.От 14.30 ч. в хотел DoubleTree Hotel by Hilton, Варна - к. к. \"Златни пясъци\", ще се проведе семинар, посветен на туризма между Китай и ЕС - 2018г.***Видин.От 11.00 часа в залата на Общинския съвет кметът на Община Видин Огнян Ценков ще пожелае \"На добър час\" на отбора ученици от ГПЧЕ \"Йордан Радичков\", които на 1 юни ще участват в Европейското младежко събитие 2018 в Страсбург, а на 2 юни ще бъдат представители на България в Европейския парламент в Страсбург, в програма ЕВРОСКОЛА.***Видин.От 14.00 часа в залата на 6-ти етаж в сградата на Община Видин заместник-кметът Венци Пасков ще приеме участниците по проект \"Развитие на социалните компетенции на децата с езиково обучение в ранна детска възраст\" на Програма \"Еразъм+\", който се осъществява от ДГ \"Желязко Попниколов\", съвместно с партньори от Словения (координатор), Естония и Италия.*** Велико Търново. От 10.00 часа в голяма зала на Община Велико Търново ще се проведе Викторина за деца и ученици, организирана от Областна дирекция на МВР.*** Велико Търново. От 10.00 часа в пресклуба на БТА ще бъде представено възражение срещу идеята творчеството на Емилиян Станев да бъде свалено от учебните програми за средното образование. В пресконференцията ще участват д-р Радка Пенчева, завеждащ уредник в къщата музей на Емилиян Станев във Велико Търново и доц. Владимир Донев, преподавател по литературознание и методика на обучението по български език и литература във ВТУ.*** Велико Търново. От 11.30 часа в пресклуба на БТА ще се състои пресконференция, представяща резултатите от изследване на студенти политолози от Великотърновския университет за нагласите на обществото по оста\"Изток-Запад\".*** Велико Търново. От 17.30 часа в РНБ „П. Р. Славейков\"ще бъде представена „Люляковата поезия\" от Алина Стоянова и Неделина Димитрова.*** Велико Търново. От 18.00 часа в голяма зала на Община Велико Търново ще се проведе Кконцерт на женски хор „Търновград\".*** Велико Търново. От 19.00 часа в Читалище „Надежда - 1869\" ще се състои премиера на „Двама на люлката\" от Уилям Гибсън на студентски театър „Маска и тога\".*** Велико Търново. От 19.00 часа МДТ „Константин Кисимов\" ще представи комедията „Няма да платим\".*** Враца. От 17.00 часа в Младежки дом-Враца ще се състои откриване на изложба „Ботевска работилница\" и награждаване на призьорите.*** Враца. От 19.00 часа пред Община Враца ще се проведе Концерт на Ансамбъл „Българе\".*** Горна Оряховица. От 11.00 часа в Зала 1 на Общината ще се състои тържествена сесия на Общински съвет Горна Оряховица, церемония по представяне на удостоените със звания и награди по случай Празника на Горна Оряховица. На събитието ще присъства председателят на ПГ на ГЕРБ и заместник-председател на партията Цветан Цветанов*** Горна Оряховица. От 11.45 часа пред Община Горна Оряховица ще се състои тържествено издигане на знамето на Горна Оряховица, празничен поздрав от Кмета на Община Горна Оряховица, оповестяване на удостоените със звания и награди по случай Празника на Горна Оряховица.*** Горна Оряховица. От 12.00 часа на пл. „Георги Измирлиев\" ще започне Фестивал „Улицата\" - представяне на улично изкуство и творци.*** Горна Оряховица. От 20.00 часа на пл. „Георги Измирлиев\" ще се състои празничен концерт с участието на Десислава Златева, Любо Киров и Владимир Ампов - Графа, 3D Mapping и празнични илюминации.***Добрич.От 13.40 часа в Регионална библиотека „Дора Габе\", Интерактивна зала ще се проведе Празнично утро с презентация „Сбогом, първи клас\".***Добрич.От 17.30 часа в Дом-паметник „Йордан Йовков\" ще се състои реща с проф. Хюсеин Мевсим - автор на книгата „Петър Дачев и Истанбул\".***Добрич.От 19.00 часа в Младежки център, Концертна зала, ще бъде представен спектакъл „НЯМА да ИМА ПО-ДОБРИ от НАС\" на Театрален клуб „Гео Милев\" при Младежки център - Добрич с ръководител Драгомил Георгиев.***Кюстендил.От 09.30 часа в залата на Община Кюстендил ще се проведе акция по кръводаряване.***Кюстендил.От 17.30 часа в голямата зала на Общински драматичен театър ще се проведе общинският конкурс за детско творчество „Кюстендил - това е моят град\".***Перник/с. Драгичево.От 10.30 часа в ОУ „Св. св. Кирил и Методий\" в село Драгичево ще се проведе спортна инициатива с международно участие.***Перник.От 13.30 часа в XI - то ОУ „Елин Пелин\" ще се състои прожекция на филм и презентация за вредата от тютюнопушенето - по повод 31 май - Световен ден без тютюнев дим.***Перник.От 18.00 часа в големия салон на Общински младежки дом ще се проведе \"Латино фиеста\" - Перник 2018\" - с участието на деца от ДГ №8 „Изворче\", гост - танцьори, поп певеца Светослав Стойчев и специален гост - естрадната звезда Росица Кирилова.***Перник.От 18.30 часа в малкия салон на Дворец на културата ще се състои Концерт на Камерен оркестър „Орфей\".***Плевен.От 11.00 часа в Пресклуб на БТА-Плевен ще се състои информационна среща на тема: \"Стартиране на Информационна кампания „Вдъхновявам, Създавам, Развивам\", по проект BG05M9OP001-1.023-0003-C01 „Възраждане на предприемаческия дух в Северозападна България\".***Пловдив.От 9.15 часа в 6-а аудитория на Ректората на ПУ „Паисий Хилендарски\" на ул. „Цар Асен\" №24 за пета поредна година Химическият факултет на Пловдивския университет организира семинар за иновативните методи за анализ.***Пловдив.От 10.00 часа, в пресклуба на БТА ще се състои пресконференция на Фондация „Джендър алтернативи\".***Пловдив.От 11.00 ч. в присъствието на заместник-кмета Георги Титюков в Община Пловдив ще бъдат връчени официални грамоти на лицата, удостоени с приза „Най- добрият човек\".***Пловдив.От 14.00 часа KLAP Maison pour la danse ще проведе танцов уъркшоп с учениците на ЕГ „Иван Вазов\".***Пловдив.От 18.00 часа в галерия „Пловдив\", намираща се във фоайето на Общинския съвет, ще бъде представена студентска изложба под надслов „Пробуждане\".***Пловдив.От 20.00 часа на Античния театър ще се проведе концерт на дует „Ритон\".***Смолян.От 17.30 часа в зала „Петър Стайков\" на КДК - Смолян ще се проведе среща на тема: „Някои допълнителни щрихи по създаването на Смолянски окръг, истини и полуистини за хората, ангажирани в този процес, за настоящето и бъдещето на областта\".***Стара Загора.От 16.30 часа в Младежки дом, бул. \"Патриарх Евтимий\" 176, Старозагорският Омбудсман Надежда Чакърова организира среща-дискусия в подкрепа на националната кампания на Мая Манолова \"Нашето дете\" с участието на Младежки и Детски общински съвети, училищни психолози и педагогически съветници, представители на местни младежки сдружения, Международен младежки център и други.***Стара Загора.От 18.00 часа в арт зала, НЧ „Св. Климент Охридски 1858\", ще се състои представяне на книгата „Люлякови взори\" на поетесата Стойна Димова.***Стара Загора.От 19.00 часа в Оперен театър ще бъде представен балет „Нестинарка\" от Марин Големинов.***Стара Загора.От 19.00 часа в Драматичен театър ще бъде представена постановката „Голям колкото малка ябълка\" от Петър Анастасов.***Хасково.От 10.00 часа в Пресклуб на БТА - Хасково ще се състои пресконференция на Коалиция „Да за Димитровград\" във връзка с традиционно организирания от политическата сила празник детски празник \"Здравей, лято\".***Хасково.От 14.30 часа в залата на БЧК ще се проведе лекция на тема \"Предвестници на раждането. Кога да тръгнем към родилния дом? Последни приготовления.\"***Шумен. От 9.00 часа в Окръжен съд Шумен е насрочено поредно заседание по делото Хитрино.***Шумен. От 10.00 часа на изнесен брифинг с участието на кмета Любомир Христов ще бъдат разгледани част от обектите, които се изграждат по проекта за градска среда към ОП \"Региони в растеж\".  ", "date": "2018.05.29", "title": "Предстоящи събития в страната за 29 май 2018 година"}
{"url": "http://www.cross.bg/vestnik-godina-pishe-1575716.html", "text": "/КРОСС/ \"ДАНС ще вкарва свои агенти на прикритие в министерства и други институции, както и във фирми и фондации, без изобщо да уведомява техните ръководства\", пише вестник \"Сега\".  Това ще стане, ако бъдат приети предлаганите от ДАНС и премиера Бойко Борисов промени в правилника за прилагане на закона за агенцията, публикувани в портала за обществени консултации. \"Така полицейщината на днешните управляващи ще надмине тази на комунистическите тайни служби\".\"Брюксел ни отнема масовата пластмаса\", пише в заглавие на първата си страница вестник \"Труд\". Изданието обяснява, че предложението на ЕК е да бъдат забранени редица пластмасови изделия за еднократна употреба като наример клечките за уши, ножчетата и вилиците, сламките, бъркалките и т.н. Предложената мярка на Брюксел има за цел да се спре замърсяването на водите.\"Хемус\" готова до 5 години\", информира вестник \"Стандарт\". Всекидневникът цитира думи на министъра на регионалното развитие, който посочва, че до началото на 2024 година автомагистрала \"Хемус\" ще бъде завършена изцяло. По думите му през миналата година е започнало реалното строителство на деветкилометровата отсечка от Ябланица до разклона за Тетевен, очаква се отсечката да бъде приключена до година и половина.В интервю за вестник \"24 часа\" евродепутатът Андрей Новаков заявява, че \"ще се приеме само част от плана \"Макрон\". По думите му няма механизъм, с който да може да се провери дали шофьорите на 21-вия ден са си били у дома и не може да се глобяват хората, че не с били на охраняем паркинг и хотел, когато няма такива.  ", "date": "2018.05.29", "title": "Преглед на печата"}
{"url": "http://www.cross.bg/tyrtziya-tema-evropeiiskiya-1575719.html", "text": "/КРОСС/ Сигурността на границата ни с Турция - основна тема на разговори между българския вътрешен министър и турският му колега.Двамата ще се срещнат в Одрин по време на конференция на тема гранична сигурност и сътрудничество. Тя е част от програмата на Българското председателство на Съвета на Европейския съюз и се организира от посолството ни в Анкара и делегацията на Европейския съюз в Турция.Основен лектор ще бъде зам.-изпълнителният директор на „Фронтекс\" Берндт Кьорнер.  ", "date": "2018.05.29", "title": "България и Турция обсъждат сигурността на границата"}
{"url": "http://www.cross.bg/abramovich-grazhdanin-roman-1575720.html", "text": "/КРОСС/ Руският бизнесмен и собственик на английския клуб „Челси\" Роман Абрамович е получил израелско гражданство. Това даде повод на израелски медии да го обявят за новия най-богат гражданин на Израел.Миналият месец британската виза на Абрамович изтече, а по информация на близки до милиардера подновяването й отнема необичайно дълго време. Британските власти отказват коментар по случая.Абрамович, чието състояние се оценява на повече от 12 милиарда долара, е купил резиденция в престижен район на Тел Авив. Като нов гражданин на Израел той няма да плаща данъци в продължение на 10 години.  ", "date": "2018.05.29", "title": "Роман Абрамович получи израелско гражданство"}
{"url": "http://www.cross.bg/lecheva-vsichki-mesta-1575722.html", "text": "/КРОСС/„Проведените частични местни избори в някои населени места бяха една грозна картина, на фона на европредседателството, заради грубото нарушение на всички норми и правила, извоювани от българските граждани- като свободното право на глас. Трудно от София можем да си представим живота в малките населени места. Там хората живеят в постоянен страх.\" Това заяви пред БТВ зам.- председателят на  ПГ на „БСП за България\" Весела Лечева.Тя добави, че тези места са зависими от централната власт. „Това, което се случи през последните седмици, прескочи всякакви раници. Затова казахме, че ще искаме касиране на тези избори и сезиране на всички европейски институции, отговарящи за правата на хората и върховенството на закона\", добави Лечева. Народният представител, беше категорична, че политическата отговорност носи ГЕРБ и е сигурна, че Цветан Цветанов познава кандидатите си за кметове. По повод заявлението на премиера, че не познавал кандидатите, тя отсече- това е измиване на ръце.\"Аз бях на вота в община Макреш. Твърдя, че всички партньори, които заявиха, че ще подкрепят нашия кандидат, бяха заплашвани. Ние, с всички сили, успяхме да противодействаме на заплахите. Това не може и не бива да се случва\", каза Весела Лечева. „В Макреш имаше 4 кандидата за кмет. Четвъртият имаше 120 гласа и открито заяви, че ще ни подкрепи. Още от следващия ден, имаше обаждания и заплахи по телефона. Ние изразихме нашата подкрепа към него. Представям си какво ще бъде след една година, на изборите за местна власт\", добави тя. Весела Лечева каза, че БСП е осигурявала физическа охрана на тези, които са гласували за левицата.  ", "date": "2018.05.29", "title": "Лечева: Политическата отговорност за нарушенията на изборите носи ГЕРБ"}
