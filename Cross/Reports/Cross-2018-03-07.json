{"url": "http://www.cross.bg/myasto-rabotnoto-takeva-1569576.html", "text": "/КРОСС/ Най-много стрес и тормоз на работното място има сред учителите, след тях са медицинските специалисти и журналистите. Данните съобщи председателят на Синдиката на българските учители Янка Такева по време на конференция по темата, цитирана от Фокус.Според синдикалистите необходимо е създаване на Закон за насилието на работното място. 6 милиона жени по света търпят насилие на работното място, това е световен, а не само български проблем, съобщи Янка Такева.\"Там, където са феминизирани професиите, има най-много насилие. И по изследванията, които и Синдикатът на българските учители направи, и нашата конфедерация, на първо място по стрес и тормоз е учителската професия, след това са медицинските специалисти, следвани от журналистите, обобщи Такева.За създаването на Закон срещу насилието на работното място и за разробатването на Етични кодекси по отрасли се обяви и Любен Томев, директор на Института за социални и синдикални изследвания на КНСБ. ", "date": "2018.03.07", "title": "Учители и журналисти най-тормозени на работното място"}
{"url": "http://www.cross.bg/predi-godini-rysiya-1569572.html", "text": "/КРОСС/ Мондиалът в Русия наближава и във въздуха се усеща онзи аромат на нетърпение, който е типичен в дните преди най-големите мачове.Това е единственото първенство, в които срещи като тези между Мароко и Иран, която е във втория ден на турнира, се гледат от цял свят и придобиват глобално значение. Защото залогът им е епохален и всяка страна е жадна за успехи. Ние като българи знаем какво е чувството, макар и вече доста далечно и носталгичноСветовното си е световно. Няма друго първенство като него, а това, че е през 4 години, добавя към аурата и изгарящото нетърпение да започне.Прогнозите:Фаворитите за турнира са обичайни заподозрени. Великите футболни нации си остават велики, защото произвеждат поколения от таланти  година след година.Букмейкърите обаче много рядко се лъжат, а те изтъкват шест страни като основен фаворит за световната титла.Два от тях излизат на преден план - Германия и Бразилия. Първата ни асоциация, когато чуем тези две страни, е 7. Бундестима разнищи Селесао в дома му през 2014-а със 7:1 в полуфиналите, но сега шампионът и страната-сърце на спорта са с равни шансове за трофея.Букмейкърите им отреждат коефициент 5,50. Мнозина биха казали, че германците са с едни гърди напред заради успеха си преди четири години, но Бразилия има обещаващо поколение, което е водено от суперзвездата си Неймар.А и не трябва да се забравя, че напоследък Йоаким Льов разчита на предимно млади играчи, които обаче не показаха капка притеснение в квалификационна фаза.На трето място по шанс за титлата е поставена Франция. Става ли дума за поколение, \"петлите\" имат с какво да се похвалят. Играчи като Килиан Мбапе, Пол Погба и Антоан Гризман са на европейския връх и почти донесоха титлата на Стария континент преди две години в Париж.Тогава претърпяха горчиво поражение от Португалия и има какво да доказват на света в Русия. Ставката им за триумф е 7,00.Тази на Испания е 8,50, а не сме свикнали да е толкова висока в последните години.Страната претърпя национална катастрофа на Мондиала в Бразилия, когато отпадна в групите. Сега обаче не показа милост в квалификациите и бе основната причина Италия да не се класира за първенството. Знаците за Ла Роха са добри.Скритият фаворит за мнозина е Аржентина. Аржентина, на която все нещо не и достига да стъпи на световния връх след ерата Марадона.Сега живеем в ерата Меси, в която геният загуби финала от Германия преди четири лета. Сякаш обаче потенциалът на този отбор пак е налице и може би дойде време за нов славен момент. Такъв не е имало в историята на шестия фаворит на букмейкърите - Белгия. Не бяхме свикнали да слагаме такъв етикет на тази страна, но сега тя е пред държави като Англия, Португалия и Уругвай.Силните единици на \"червените дяволи\" вероятно изграждат най-силния като качество отбор в света и това не звучи пресилено. Те обаче още не могат да заиграят като добре смазана машина, каквато през годините в по-голяма степен бяха горепосочените отбори.Суперзвездите:Кристиано Роналдо доказа, че е способен да върши магии и на ниво национални отбори. Той стигна до така бленувания триумф с Португалия на голям форум, като спечели Европейското първенство преди две години.Към момента показва добра игра в \"Реал\", основно в Шампионска лига, но има много вода да изтече докато дойде Мондиала, а интензивността дотогава е сериозна. Кристиано винаги е способен да избухне, когато има значение.Лионел Меси още търси момента, в който да качи Аржентина на световния връх и окончателно да се превърне в национален герой и икона. Не че в момента не е такава, но ако вдигне световната купа над главата си ще напомни за славните мигове с Марадона.Неймар вероятно е човекът, който има най-много за доказване. Стана Олимпийски шампион с Бразилия в Рио, но Селесао няма Световна титла във футбола от 2002-а. Към момента бившата звезда на \"Барселона\" е контузен, но една от причините да се подложи на операция бе да е напълно възстановен за турнира в Русия.Хари Кейн доказа, че може всичко на клубно ниво, а сега цяла Англия разчита на головия му нюх за световното. Постоянството му в \"Тотнъм\" е изумително, но на най-големият форум се иска още по-голямо хладнокръвие. Не трябва да се забравя, че ще е дебютант на най-големия форум.Робърт Левандовски (Полша), Мохамед Салах (Египет) и Лука Модрич (Хърватия) са хората, които привидно трябва да носят своите отбори на гръб, защото цялата нация разчита на тях. Същото до известна степен важи и за Еден Азар (Белгия), но той е заобиколен от много по-класни съотборници.Готова ли е Русия?Общо 12 града с 12 стадиона ще посрещнат големите мачове. Това са Москва, Санкт Петербург, Сочи, Волоград, Нижни Новгород, Ростов, Казан, Самара, Саранск, Москва, Екатеринбург и Калининград.Най-големото съоръжение е \"Лужники\" с капацитет 81006 седящи места. \"Зенит Арена\" в Санкт Петербург е с 68134, а стадионът в Сочи е с 47659.Големите притеснения за страната домакин са разстоянията между стадионите. Ще бъдат предоставени безплатни билети на феновете за общо 728 допълнителни влака за градовете, които приемат мачове.Пътуването по въздух също ще бъде вариант, но достигането до далечните дестинации като Саранск и Волоград ще става с прикачвания през Москва. Тези градове рядко приемат чуждестранни посетители и все още се уточняват детайли около предстоящата им роля.От ФИФА все още не са проверили всички стадиони. Ще инспектират шест от тях в последните 10 дни на март. Наскоро имаше ексцесии между фенове на \"Спартак\" (Москва) и \"Атлетик\" (Билбао) в Испания и в резултат полицай почина. Поведението на местните фенове е една от най-големите тревоги на Русия преди да приеме Мондиала.Руските ултраси на почти всяко голямо първенство напомнят за себе си и за последно влизаха в сблъсъци с поляци, англичани, германци и други. Провокатори ще има и от другите държави.Информациите сочат, че на страната-домакин приемането на турнира ще й струва около 600 милиона евро. Вероятно си струва. Началото е на 14 юни, а краят е на 15 юли. Отброяваме минутите. ", "date": "2018.03.07", "title": "Мондиал 2018: 99 дни преди спектакъла "}
{"url": "http://www.cross.bg/liberland-iiedlichka-hurvatiya-1569589.html", "text": "/КРОСС/ Самообявилата се минидържава Либерланд, основана от чеха Вит Йедличка на \"ничия земя\" между Хърватия и Сърбия, днес откри свое представителство в Белград, предаде агенция Танюг.Президентът на Либерланд Йедличка изтъкна, че целта на неговата \"държава\" е да бъде фактор за свързване на хората и се надява, че представителството ще привлече повече хора да дойдат в Сърбия и в Либерланд.Йедличка изрази задоволство, че сръбското външно министерство има положително мнение за Либерланд от самото начало, за разлика от Хърватия.\"Хърватия мисли, че че сме някаква шега, виц. Много е забавно да създадеш нова страна, но ние не сме шега и ще покажем това\", заяви Йедличка пред журналисти на пресконференция по повод откриването на представителството.Той каза, че голям брой хора са поискали да получат гражданство в Либерланд.Йедличка обяви на 13 април 2015 г. \"Свободна република Либерланд\", която се намира на остров на Дунава между Сърбия и Хърватия с площ 7 квадратни километра. Президентът на новата държава заяви, че тя е готова да предостави гражданство на всеки, стига да не е комунист, неонацист, екстремист или осъден за сериозни престъпления. ", "date": "2018.03.07", "title": "Самообявилата се минидържава Либерланд отвори представителство в Белград"}
{"url": "http://www.cross.bg/islyamska-durzhava-london-1569584.html", "text": "/КРОСС/ Младият иракчанин, обвинен за атентата на метростанция \"Парсънс Грийн\" в Лондон през септември, при който бяха ранени 30 души, заяви, че е бил \"обучаван да убива\" от групировката \"Ислямска държава\", предаде Ройтерс, като се позова на документи, представени на процеса срещу него, който започна днес.Ахмед Хасан Мохамед Али, 18-годишен иракчанин, жител на Съри, е обвинен в опит за убийство и използване на експлозив, способен да застраши живота на други хора - обвинения, по които той пледира \"невинен\".Младият мъж пристига във Великобритания през октомври 2015 г., преминавайки тунела под Ламанша нелегално, на камион, без документи за самоличност. Моли за политическо убежище през януари 2016 г., понеже \"се страхува от \"Ислямска държава\".Днес наказателният съд в Лондон \"Олд Бейли\"се запозна с протокол от разговора между младия мъж и британските имиграционни служби, в който той разказва за живота си в Ирак и твърди, че е бил принуден да се подчинява на \"Ислямска държава\", за да избегне репресии срещу семейството си. \"Те ни обучаваха да убиваме. Всичко се оправдаваше с религията\", заявил той тогава, твърдейки, че заедно с него са били обучавани около хиляда души.\"Ислямска държава\" пое отговорност за атентата, но британските власти остават предпазливи по въпроса, припомня Ройтерс . ", "date": "2018.03.07", "title": "Атентаторът от метрото в Лондон: Бях обучен да убивам от \"Ислямска държава\""}
{"url": "http://www.cross.bg/skalata-rihter-iran-1569588.html", "text": "/КРОСС/ Земетресение с магнитуд от 5,4 по скалата на Рихтер е регистрирано в южната част на Иран, съобщава Европейският средиземноморски сеизмологичен център.Епицентърът на труса се е намирал на около 110 километра от град Минаб. Минути след земетресението е последвало второ, което е било със сила от 4,9 по скалата на Рихтер.Към момента не се съобщава за жертви или разрушения, но на мястото са изпратени няколко екипа на Червения полумесец, които да огледат ситуацията, съобщава агенция Reuters.През ноември миналата година земетресение с магнитуд от 7,3 по скалата на Рихтер бе регистрирано край границата между Иран и Ирак, вследствие на което най-малко 620 души загинаха, а стотици други бяха ранени. ", "date": "2018.03.07", "title": "Земетресение с магнитуд от 5,4 по скалата на Рихтер е регистрирано в южната част на Иран"}
{"url": "http://www.cross.bg/oblachno-duzhd-metra-1569587.html", "text": "/КРОСС/ През нощта започналото от запад увеличение на облачността ще обхване цялата страна. Почти тихо. Утре ще преобладава облачно време с превалявания от дъжд, на повече места и по-значителни ще са валежите в планинските райони и Югоизточна България. Ще се появи до умерен северозападен, в Източна България - североизточен вятър.Минималните температури ще са предимно между 0 и 5°, максималните в повечето места ще са между 8 и 13°. Такава е прогнозата за времето на Националния институт по метеорология и хидрология (НИМХ), съобщи дежурният синоптик Мартин Славчев.Атмосферното налягане ще се повиши, но ще остане по-ниско от средното за месеца. По Черноморието ще е предимно облачно и с валежи от дъжд, по-значителни по южното крайбрежие.Максималните температури щеса между 8-11°. Температурата на морската вода е 5-7°. Вълнението на морето ще е 2-3 бала.Над планините ще бъде облачно и с валежи от сняг, под около 1800 метра валежите ще са от дъжд. Ще духа умерен и силен вятър от северната четвърт. Максималната температура на височина 1200 метра - около 6°, на 2000 метра - около 0°.В петък облачността ще се разкъса и ще намалее до слънчево. Вятърът ще отслабне. Ще започне затопляне, по-чувствително и в цялата страна ще бъде през почивните дни и в началото на следващата седмица, когато вятърът отново ще е южен, слаб. Максималните температури ще достигат, а в отделни райони и ще надхвърлят 20°. В събота ще бъде предимно слънчево, а в неделя ще започне заоблачаване.", "date": "2018.03.07", "title": "Утре ще преобладава облачно време с превалявания от дъжд"}
{"url": "http://www.cross.bg/android-klaviatyra-mishka-1569573.html", "text": "/КРОСС/ Мобилната платформа Android P ще може да превърне смартфона в мишка и клавиатура за компютъра.Android P ще предложи много интересни възможности, които ще станат достъпни за разработчиците в средата на март.Така например, Android P ще предложи функция за използване на смартфона в ролята на мишка или клавиатура за персонален компютър, съобщава специализираният форум за разработчици XDA-Developers.com. Това се постига чрез добавяне на поддръжка на профили Bluetooth HID, предава CNET.Технологично, подобна възможност за смартфони се появи още през 2014 г., но тя не беше реализирана в Android. И в момента има начин за реализация на такава функция чрез външни приложения, които обаче изискват root права за достъп.Повечето потребители едва ли имат нужда да ползват смартфоните си като мишка или клавиатура за РС, но функцията би била полезна в някои сценарии на употреба - например, при провеждане на презентации, отбелязват от XDA.Предварителна версия за разработчици Android P Developer Preview се очаква да излезе след около седмица. Според популярния блогър Евън Блас, новата мобилна операционна система ще се появи на 14 март.Както обикновено, в предварителната версия ще отсъстват много от функциите на финалното издание. Android P Developer Preview ще може да се инсталира само на няколко модела смартфони, вкл. устройствата Pixel на Google. Все още няма яснота кога точно ще излезе финалната версия на платформата. ", "date": "2018.03.07", "title": "Смартфонът става мишка и клавиатура за РС"}
{"url": "http://www.cross.bg/godini-rekord-plyvetz-1569543.html", "text": "/КРОСС/ 99-годишен австралийски плувец счупи световен рекорд в своята възрастова група.Джордж Короунс преплува 50 метра в свободен стил за 56.12 секунди на официално събитие в Куинсланд.Това е с цели 35 секунди по-малко от предишния рекорд за категорията 100-104 години, който беше поставен през 2014-а. Господин Короунс навършва 100 години през април, затова му беше позволено да участва в тази възрастова група.„Беше типично плуване за мен, добре балансирано\", разкри възрастният мъж. Той обяснява успеха си с добра техника и скорост.В младостта си той бил ревностен плувец, но прекъсва в началото на Втората Световна война. Завръща се към хобито си едва на 80 години... и бързо наваксва.\n\t\t\t\t\t ", "date": "2018.03.07", "title": "99-годишен плувец счупи световен рекорд в Австралия "}
{"url": "http://www.cross.bg/veshtestvo-sergeii-sistema-1569581.html", "text": "/КРОСС/Британската полиция смята, че бившият руски шпионин Сергей Скрипал и неговата дъщеря са били отровени с влияещо на нервната система вещество, макар следователите да не са разкрили кое точно вещество е в центъра на техните подозрения, пише електронното издание на британския вестник Guardian.Изданието отбелязва, че най-известните материали, които отговарят на описанието са заринът и нервнопаралитичният газ VX. Разследването ще продължи, като в него ще влезе проследяване на възможното наличие или липсата на използваното вещество на територията на Великобритания, и къде и от кого то може да се набави. ", "date": "2018.03.07", "title": "Сергей Скрипал най-вероятно е бил отровен с влияещо на нервната система вещество"}
{"url": "http://www.cross.bg/durzhavata-katar-bulgariya-1569542.html", "text": "/КРОСС/ На 08 март, четвъртък, емирът на Държавата Катар Шейх Тамим бин Хамад Ал-Тани ще бъде на първото си държавно посещение в България по покана на президента Румен Радев.Перспективите за последващо развитие на двустранните отношения между Република България и Държавата Катар и задълбочаването на връзките между инвестиционните, бизнес и академичните среди на двете държави, ще бъдат сред акцентите в разговора на двамата държавни глави. На срещата на „Дондуков\" 2 се очаква да бъдат обсъдени и бъдещи партньорства в областите на икономиката, енергетиката, селското стопанство, транспорта, търговията и туризма.Церемонията по официалното посрещане на Шейх Тамим бин Хамад Ал-Тани ще се състои от 10.00 часа пред сградата на президентската институция на „Дондуков\" 2. Двамата държавни глави ще проведат среща „на четири очи\" на „Дондуков\" 2 от 10.10 часа, след което ще се проведат пленарните разговори на официалните делегации на Република България и Държавата Катар.В рамките на посещението на Шейх Тамим бин Хамад Ал-Тани ще се проведе Българо-катарски бизнес-форум с участието на над 60 представители на компании от Държавата Катар. В програмата на държавното посещение е предвидено да бъдат подписани редица документи за двустранно сътрудничество в областта на предприемачеството, образованието и науката, енергетиката, младежта и спорта.По време на визитата си в България Шейх Тамим бин Хамад Ал-Тани ще разговаря и с министър-председателя Бойко Борисов. ", "date": "2018.03.07", "title": "Емирът на Държавата Катар ще бъде на държавно посещение в България"}
{"url": "http://www.cross.bg/nankov-mesetz-ministur-1569582.html", "text": "/КРОСС/ Днес взехме решение на заседание на МС с конкретни срокови ангажименти - до 15 март ще ни стартира обществената поръчка за най-тежкия участък - от Ботевград до Мездра. Там говорим за габарити за скоростно трасе, разделен на два етапа. Отделно от това движим всички останали процедури по проектиране, по отчуждаване, обясни в предаването \"Още от деня\" по БНТ  регионалният министър Николай Нанков.В рамките на 2022 година началото най-късно, реалистичният график е 2021 декември месец да приключим с цялостното изграждане на скоростния път от Ботевград до Видин, допълни той.\"2021 декември месец е реалистично, ако имаме забавяне по-големи от очакваните на обществените поръчки - 2022 средата. Но аз съм оптимист, че 2021 ще приключим.Много е важен за хората от Северозапада, коментира министър Нанков и допълни, че пътят е и предпоставка за икономическото съживяване на региона там\", каза Нанков.По отношение на тунела под Петрохан, министър Нанков коментира, че в момента се изготвят геоложките проучвания.Най-късно месец май ще стартира процедура за прединвестиционните проучвания, на базата на които ще има реалните сметки, анализите, реалните числа, на които ще стъпи един бъдещ концесионен анализ, обясни Нанков.Той коментира и работата по АМ \"Хемус\", като обясни, че най-големите усилия са насочени именно към нея.", "date": "2018.03.07", "title": "Нанков: До декември 2021 година пътят Ботевград-Видин ще бъде завършен"}
{"url": "http://www.cross.bg/fevryari-zima-arktika-1569544.html", "text": "/КРОСС/Приключилата зима в Арктика е била безпрецедентно топла, съобщи Ройтерс позовавайки се на американския Национален център по снеговете и ледовете. Плаващият лед в Арктика е рекордно малко за това време на годината, като има доста открити пространства, където досега дебел слой лед е покривал водата.Учените казват, че случващото се е заради порочния кръг, породен от глобалното затопляне, което предизвика силни ледени бури в Европа и американския североизток.Зимата, която в Арктика е от декември до края на февруари, тази година е била толкова топла, че най-северната метеорологична станция в Гренландия - най-близката до Северния полюс, отчете повече от 60 часа над нулата през февруари.Преди тази година, температурата се е качвала над нулата през февруари само два пъти и за много кратко.Тази температура в Кейп Морис Джезъп - най-северната точка на Гренландия, е характерна по-скоро за май.Аномалията се прояви на повече от едно място. В Бароу, Аляска, температурата през февруари беше с 10 градуса по Целзий над нормалното, а за цялата зима средната стойност е 7,8 градуса Целзий на нормалното. Арктическите метеорологични станции отчетоха средно 4,9 градуса Целзий над нормалното за приключилата зима. През февруари арктическият морски лед е покривал 13,9 милиона км - със 150 000 кв. км по-малко от миналата година. ", "date": "2018.03.07", "title": "Учените в паника: Невиждано топла зима в Арктика"}
{"url": "http://www.cross.bg/siriya-fevryari-danni-1569571.html", "text": "/КРОСС/Съветът за сигурност на ООН проведе заседание при затворени врати за Сирия в сряда, по инициатива на Франция и Великобритания, предава Ройтерс. Заседанието е предизвикано от факта, че Сирия и Русия не се съобразяват с приетата преди 11 дни резолюция, призоваваща за 30-дневно примирие в близкоизточната държава, съобщава още агенцията.Резолюцията бе приета на 24 февруари, като първият хуманитарен конвой, носещ храна и медикаменти, достигна блокирания и контролиран от бунтовници квартал Източна Гута. Според данни на ООН обаче, почти половината от хуманитарните пратки са били премахнати от камионите от сирийските власти.Според данни на базираната в Сирийска обсерватория за човешки права от 18 февруари насам в блокирания квартал са загинали около 800 цивилни.", "date": "2018.03.07", "title": " Съветът за сигурност на ООН проведе заседание при затворени врати за Сирия"}
{"url": "http://www.cross.bg/reka-dynav-most-1569564.html", "text": "/КРОСС/ Българка почина след като скочи от мост на река Дунав. Трагедията се е разиграла в Сърбия край местността Бешка на път за Германия.По предварителна информация 38-годишната Вера Иванова е спряла автомобила на моста и казва на майка си, която пътувала с нея, че иска да се хвърли. Майка й Маргарет Сандау не успява да я разубеди и младата жена скача.Все още не е ясно какви са причините за разигралата се трагедия. Случаят се разследва от полицията.Мостът Бешка е най-дългият и голям мост на река Дунав, неговата дължина е 2205 метра. Той е построен през 1975 г. По време на войната в Косово през 1999 г. е разрушен и възстановен отново през 2011 г. ", "date": "2018.03.07", "title": "Трагедия в Сърбия: Българка скочи от мост на река Дунав"}
{"url": "http://www.cross.bg/otpadne-taksa-lekari-1569574.html", "text": "/КРОСС/ Дни след като столичните джипита излязоха на протест, за да поискат потребителската такса за посещение при тях да се увеличи на 5,10 лв., пациентски организации предложиха таксата изобщо да отпадне.В европейски страни като Германия например подобна такса няма, а сума в размер от 5,10 лв. ще бъде непосилна за по-голямата част от българите с ниски доходи, коментира пред Дарик Пенка Георгиева, която представлява пациентски организации „Заедно с теб\".Тя споделя мнението, че общопрактикуващите лекари няма да изпитат финансово затруднение, ако таксата отпадне, тъй като новият рамков договор, подписан преди седмица, предвижда 14 млн. повече в бюджета им.Освен предложение потребителската такса за посещение при джипи да отпадне, пациентите изразиха и несъгласие медицинските бележки за освобождаване от училище да се заплащат. Пенка Георгиева припомни, че новият рамков договор предвижда повече пари за общопрактикуващите лекари от страна на здравната каса.\"Ние разгледахме изключително внимателно исканията на общопрактикуващите лекари за увеличение на потребителската такса на 5,10 лв. Направихме анализ с нашите структури и преценихме, че това не е във финансовите възможности на пациентите с ниски доходи да заплащат тези такси.Направихме известно проучване в европейските страни, където няма потребителска такса. Така че нашето предложение към Министерството на здравеопазването е да отпадне напълно тази потребителска таксаза всички пациенти. Както и медицинските бележки да бъдат безплатни\", обясни Георгиева.Пациентите не са съгласни също така и с искането на общопрактикуващите лекари задължението им за 24-часово разположение да отпадне. В заключение от организацията посочват, че не желаят изискванията на неудовлетворените от системата да се стоварват на гърба на пациентите и допълват, че това са възможностите на държавата ни. ", "date": "2018.03.07", "title": "Пациентски организации предлагат да отпадне таксата за посещение при лекар"}
{"url": "http://www.cross.bg/neler-oktomvri-nato-1569575.html", "text": "/КРОСС/ НАТО ще проведе мащабни военни учения край границите на Русия през октомври 2018 г., в които ще участват около 45 хиляди души, това е съобщил главнокомандващият на морската пехота на САЩ генерал Робърт Нелер, предава РИА Новости.„Тази есен, през октомври, ще бъде проведено мащабно учение на НАТО, което е може би най-голямото амфибийно учение от пика на Студената война\" насам, заяви Нелер. Генералът е разкрил, че то ще носи името „Съединението на тризъбеца\", като освен това добави, че маневрите ще бъдат проведени край бреговете на Норвегия и недалеч от руските граници.Нелер обаче не е предложил по-точна информация относно конкретното място. „Убеден съм, че от страна на Русия ще има контра учения\", добави още генералът.", "date": "2018.03.07", "title": " НАТО ще проведе мащабни учения край границите на Русия през октомври"}
{"url": "http://www.cross.bg/ybiiistvoto-prokyratyrata-georgi-1569583.html", "text": "/КРОСС/ Появиха се нови разминавания във версиите на прокуратурата и защитата по случая с убийството на Георги Джевизов в Пловдив.За убийството на крадеца ще отговаря доктор Иван Димитров, който вчера беше пуснат от ареста.Рентгенологът не е наблюдавал крадеца 30 минути, преди да стреля по него, каза пред bTV защитникът му.По телефона адвокат Георги Кутрянски разказа, че е присъствал на разпита на клиента си и е останал изненадан от твърдението на прокуратурата, че лекарят е дебнел Джевизов 30 минути преди стрелбата.Все още не е открит и пистолетът, с който е извършено убийството.Засега Димитров и защитникът му запазват мълчание.Никой от семейството на лекаря също не пожела да коментира изнесените от прокуратурата данни, а близки на жертвата поискаха най-тежката присъда за лекаря ", "date": "2018.03.07", "title": "Нови разминавания между прокуратурата и защитата по случая с убийството на Георги Джевизов"}
{"url": "http://www.cross.bg/protest-izlyazoha-zatvor-1569561.html", "text": "/КРОСС/ Днес за пореден път служителите на Беленския затвор излязоха на протест пред входа на институцията с искане за увеличение на заплатите им.Част от протестиращите коментираха, че предела им на търпение е преминат и е време правителството да им обърне внимание.На голяма част от тях не е платен извънредния труд в съответствие с постановените дела, които са водили, а други се оплакаха от големия брой неизползвани дни отпуск.В събота над 80 надзиратели ще отпътуват за София, за да се включат в националния протест на Синдикат на служителите в затворите в България пред Министерството на правосъдието, Министерството на финансите и Министерския съвет.", "date": "2018.03.07", "title": "Служителите Беленския затвор излязоха на протест пред вратите на институцията"}
{"url": "http://www.cross.bg/izdavane-registur-yslygi-1569562.html", "text": "/КРОСС/ Агенцията по вписванията ще предоставя 9 нови електронни услуги на гражданите и бизнеса с финализиране на надграждането на Имотния регистър и връзката му с кадастралния регистър.Това заяви днес изпълнителния директор на Агенцията Зорница Даскалова по време на пресконференция за стартирането на проект „Надграждане на имотния регистър за интеграция с кадастралния регистър и предоставяне на допълнителни е-услуги\".„Този проект е изключително важен. С успешната му реализация  ще се подобри обслужването  за гражданите и бизнеса\", допълни заместник-министърът на правосъдието Десислава Ахладова, като подчерта, че намаляването на административната тежест е сред основните приоритети на правителството, по които активно и последователно работят Министерството на правосъдието и Агенция по вписванията.По думите на изпълнителния директор Зорница Даскалова сред бъдещите електронни услуги, които ще предоставя Агенцията са:•\tрегистриране на заявление за предстояща сделка за предварително деклариране на предстояща сделка;•\tпроверка на статус на заявление, осигуряващ видимост на подготвителни действия за сделки с недвижим имот;•\tавтоматизирано известяване на заинтересовани страни на посочен e-mail адрес;•\tуведомления за общините и техните бази данни за данъчни цели;•\tискане за издаване на преписи;•\tискане за издаване на удостоверение за лице;•\tискане за издаване на удостоверение за имот;•\tискане за издаване на удостоверение за период;•\tкалкулатор за изчисление на дължимите държавните такси.Проектът се осъществява с финансова помощ „Приоритетни проекти в изпълнение на пътната карта за изпълнение на Стратегията за развитие на електронното управление в Република България за периода 2016-2020 г.\" с финансовата подкрепа на Оперативна програма „Добро управление\", съфинансирана от Европейския съюз чрез Европейския социален фонд.Общата му стойност е в размер на 1 500 000 лева, а срокът за изпълнението му е 18 месеца. ", "date": "2018.03.07", "title": "Девет нови електронни услуги ще предостави на гражданите и бизнеса Агенция по вписванията "}
{"url": "http://www.cross.bg/muzhete-sto-zaplashtaneto-1569558.html", "text": "/КРОСС/ Жените в ЕС получават заплати, по-ниски с около 16% от възнаграждението на мъжете, показват данни на „Евростат\".Според статистиката от 2011 до 2016 г. промени почти не се наблюдават, като тази разлика намалява от 16,8 до 16,2%.Най-малки са разликите в заплащането на двата пола в Румъния (5,2%), Италия (5,3%), Люксембург (5,5%), Белгия (6,1%), Полша (7,2%), Словения (7,8%) и Хърватия (8,7%).Най-големи различия се отчитат в Естония (25,3%), Чехия (21,8%), Германия (21,5%), Великобритания (21%) и Австрия (20,1%).В България за 2016 г. разликата в заплащането между мъжете и жените е била 14,4%. За сравнение през 2015 г. различията са съставлявали 15,4%, а през 2011 г. са достигали 13,2%.В ЕС в последните няколко години разликата в заплащането е намаляла средно с 0,6 на сто.Най-значителните намаления се отчитат в Румъния (4,4 на сто), Унгария (4 на сто) Испания и Австрия с 3,4 на сто, Белгия (3,3 на сто) и Холандия с 3 процента. Най-чувствително разликите са се увеличили в Португалия и Словения - с около 4,5%. ", "date": "2018.03.07", "title": "Жените в ЕС – средно с 16% по-ниски заплати от мъжете"}
{"url": "http://www.cross.bg/srok-dvizhenieto-ogranicheno-1569567.html", "text": "/КРОСС/ І. МЕТЕОРОЛОГИЧНА ОБСТАНОВКА:Температурите са в интервала от +4° до +22°.Времето над страната е с разкъсана облачност.Слаб до умерен е вятърът в областите Кърджали, Перник и Търговище.Слаб дъжд вали на проход „Петрохан\" /обл. Монтана./Пътните настилки са мокри, по усойните и планински места - частично заледени и обработени.ІІ. СЪСТОЯНИЕ НА АВТОМАГИСТРАЛИТЕ:АМ „Тракия\":Област София: Ограничено е движението по пътната връзка София-Костенец на пътен възел „Мухово\" на АМ „Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел „Ихтиман\" при км 34+000.- за направленията Ихтиман - Пловдив и Костенец - Пловдив през пътен възел „Церово\" при км 69+167. Движението по АМ „Тракия\" в посоките София - Бургас и обратно е без ограничения.През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. Движението по АМ \"Тракия\" в тунел \"Траянови врата\" посока София е ограничено поради аварийно запълване на появили се деформации на пътната настилка. Движението се извършва двупосочно в дясната тръба на тунела /посока Бургас/. Срок до 09.03.2018 г.Област Бургас: Временно движението по АМ Тракия Деветак - Ветрен от км 308+107 до км 359+475 се осъществява с повишено внимание поради аварийно запълване на появили се деформации на пътната настилка със студена смес. Участъкът е сигнализиран с пътни знаци. Срок до 09.03.2018 г.АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": Област София: Временно движението по АМ \"Люлин\" в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел \"Люлин\" до първи тунел \"Мало бучино\" където движението на всички МПС се осъществява двупосочно в платното посока София - Перник. Алтернативни маршрути: - за автомобили до 12 тона по път I-1 от пътен възел Драгичево - Владая - София и обратно. - само за леки автомобили по път 1801 Перник - Мало бучино - Суходол и обратно. Срок 09.03.2018 г.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС. Срок: целогодишно; - „Златишки\" - затворен за всички МПС. Срок: целогодишно;- „Троянски\" - забранен за всички МПС;- „Котленски\" - отворен за всички МПС;- „Айтоски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - забранен за МПС над 10 т. Срок: целогодишно;- „Дюлински\" - забранен за МПС над 3,5 т. Срок: целогодишно;- „Пампорово\" - забранен за МПС над 3,5 т. Срок: целогодишно; - „Петрохан\" - забранен за МПС над 12 т; - „Твърдишки\" - забранен за МПС над 10 т. Срок: целогодишно;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно.Срок до 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София - Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София.През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция „Петрол\"/ както следва:- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.Област Благоевград: Ограничава движението по път I-1 /E-79/ „Благоевград - Кулата\" при км 370+614 в района на тунел Железница във връзка с аварийни ремонтни дейности. Обходен маршрут: Благоевград - Железница по стария (общински) път. Движението в района се регулира от сигналисти. Срок до 08.03.2017 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.; движение с повишено внимание по път I-6 Гюешево - Перник от км 48+000 до км 72+000 поради поетапна подмяна на мантинели в двете посоки. Движението се регулира с пътни знаци. Водачите да се движат с повишено внимание и съобразена скорост. Срок до 09.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради стесняване  на пътното платно. Срок 31.12.2018 г.ОПУ-Варна:Временно са въведени следните ограничения за движение на МПС: Път ІІІ-1306: Двупосочно движение в една лента по път ІІІ-1306 Горно Пещене - /път ІІ-15/ при км 58+000, поради приток на вода от топенето на снеговете. Участъка е сигнализиран с пътни знаци Срок до 10.03.2018 г.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Път III-1002: Движението по път III-1002 Враца-Леденика се осъществява при стесняване на една от лентите за движение:- от км 5+150 до км 5+200 - стесняване лявата лента за движение поради деформация на пътната настилка. Срок до 31.03.2018 г.- от км 12+150 до км 12+200 - стесняване на дясната лента за движение поради възникнали свлачищни процеси. Срок до 31.03.2018 г.Път III-1306: Временно движението по път III-1306 Горно Пещене - Враца при км 58+000 се извършва двупосочно в една лента, поради наводнено пътното платно. Участъка е сигнализиран с пътни знаци. Срок до 08.03.2018 г.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.Път ІІІ-6224: Временно движението по път ІІІ-6224 Четирци - Слокощица в района Слокощица - Ново село е ограничено в едната лента, поради пропадане и срутване на земна маса. Мястото е обезопасено с пътни знаци. Срок до 09.03.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.ОПУ-Пазарджик: Временно са въведени следните ограничения за движение на МПС:Път III-842: Движението по път III-842 Юндола - Белово е ограничено за МПС над 12 т. с ремаркета и полуремаркета. Срок до 31.03.2018 г.Обходен маршрут: Белово-Варвара-Велинград-Юндола.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Пловдив - Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018 г.Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-8611: Движението по път III-8611 Белица - Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.ОПУ-Сливен:Временно са въведени следните ограничения за движение на МПС: няма ограничения.ОПУ-Смолян:Временно са въведени следните ограничения за движение на МПС: Път II-86: Временно движението по път ІІ-86 гр. Смолян - с. Средногорци при км 109+450 /разклона за с.Подвис/ се осъществява в една лента поради срутване на скална маса на пътното платно. Участъка се регулира с пътни знаци. Срок до 08.03.2018 г.Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-861: Движението по път ІІІ-861 гр. Лъки - местност „Момина вода\" от км 31+040 до  км 36+000 е ограничено за движение на МПС без вериги, а автомобилите с маса над 12 т. трябва да са задължително без ремаркета и полуремаркета. Срок до 31.03.2018 г.Път ІІІ-8631: Движението по път III-8631 Момчиловци - проход Рожен е забранено за МПС над 12 т с ремаркета и полуремаркета, а всички МПС задължително да се движат с вериги. Срок до 06.03.2018 г.Път III-8681: Временно е ограничено движението на път ІІІ-8681 Рудозем - Смилян при км 6+150 до 8+300, поради непрекъснато падащи камъни. От разклона за  с. Вълчан до с. Смилян, участъка е регулиран с пътни знаци. Обходен маршрут: с. Смилян - с. Чокманово - с. Фатово - Рудозем и обратно. Срок до 12:00 ч на 08.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит. Срок до 30.09.2018 г.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Срок до 30.09.2018 г.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 гр. Чирпан - с. Върбица в участъка с. Скобелево - с. Зетьово е ограничено поради аварирал мост над река Марица при км 7+600. Обходни маршрути: - път ІІ-66 Поповица - Плодовитово - Първомай - Скобелево; - път ІІ-66 Чирпан - Плодовитово - Първомай - Скобелево; - Скобелево - Първомай - Плодовитово - път ІІ-66. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Обходен маршрут: Шумен - Овчарово - Друмево. Срок до 21.05.2018 г.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/;път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. ", "date": "2018.03.07", "title": "Актуална пътна обстановка тази вечер"}
{"url": "http://www.cross.bg/kastro-prezident-kyba-1569559.html", "text": "/КРОСС/ Парламентарните избори, които ще се състоят в неделя в Куба, не приличат на нито едни избори в региона. Няма рекламни клипове. Няма предизборни митинги. Няма кандидати под партийни лозунги, тъй като те всички или са членове на управляващата Кубинска комунистическа партия, или са \"неприсъединени\" кандидати, които се придържат към партийната линия, предаде Dailysabah.Единственият външен признак за предстоящите избори са снимките и биографиите на кандидатите, поместени на публични места. Самите кандидати безшумно посещават квартали и предприятия, за да контактуват с хората.Въпреки че кубинските избори минават без много шум, избирателната активност - някои отдават това на правителствения натиск - обикновено варира около и над 95 на сто. Повече от осем милиона кубинци са призовани да изберат 605 членове на Националното събрание и 1265 делегати в 15 провинциални събрание.Интересът към изборите е по-голям от обикновено, защото новият парламент трябва да се събере на 19 април и да избере приемник на 86-годишния президент Раул Кастро. Очаква се новият президент да бъде първият, който не е член на фамилията Кастро след революцията през 1959 г., когато Фидел, по-старият брат на Раул, взема властта.\"Наистина е любопитно да разберем какъв ще бъде новият президент\", казва Ернесто Балан, шофьор на такси в Хавана. \"Винаги сме имали лидери със силна индивидуалност и присъствие, но още не познаваме новия\", добавя той.Раул Кастро пое временно властта, когато през 2006 г. здравето на брат му се влоши, а после през 2008 г. стана официално президент. Фидел почина осем години по-късно на 90-годишна възраст.Миналата година Раул Кастро обяви, че няма да се стреми към трети мандат на поста. Преобладават очаквания негов приемник да стане настоящият вицепрезидент Мигел Диас-Канел, инженер, който е бил министър на образованието.\"Никой не е казал, че той ще бъде следващият президент, но ние мислим така, защото Раул му предоставяше много важна роля през последните години\", каза чакаща на опашка пред хаванска аптека пенсионерка, която помоли да не бъде назовавана.Въпреки че принадлежи на следреволюционното поколение, Диас-Канел едва ли ще въведе нови мащабни свободи и реформи. Освен че е известен като привърженик на приемствеността, той навярно ще бъде ограничен от присъствието на Кастро, който ще оглавява компартията най-малкото до следващия й конгрес през 2021 г.Кастро също е кандидат за място в парламента и се очаква да продължи да разполага с влияние върху армията. Неговото правителство въведе икономически реформи, които позволиха на повече хора да започнат малък бизнес, но строгите ограничения върху частното предприемачество остават в сила.Инакомислието се репресира до такава степен, че някои кубинци обсъждат политиката с чужденци само в някой парк, далеч от ушите на други хора. Но мнозина кубинци казват, че са благодарни за постиженията на революцията като безплатното образование и здравеопазване, както и ниските разходи за жилища.Хавана е безопасно място, където бездомници и просяци са рядка гледка. Икономиката се възстановява след рецесията от 2016 г. Растежът за 2017 г. е 1,6 на сто, който се дължи главно на земеделието и туризма. Но животът остава труден за мнозина кубинци, които имат много ниски заплати и с мъка намират хранителни продукти и други основни стоки, които могат внезапно да изчезнат от пазара заради дефицит в производството. Главните източници на доходи в Куба са паричните преводи, изпращани от кубински емигранти, които наброяват стотици хиляди в САЩ, Мексико и Испания.\"Високата избирателна активност не е непременно отражение на голям интерес към политиката\", казва един местен журналист, който отхвърля възгледите на някои дисиденти, че хората се чувстват принудени да гласуват. Кубинците гласуват заради нещо като чувство за дълг, казва журналистът, и за да подкрепят правителството, чието падане, според тях, би влошило проблемите им.Администрацията на президента на САЩ Доналд Тръмп затегна ограниченията за бизнеса и пътуванията до Куба, след като отношенията се бяха затоплили по времето на Барак Обама. Вашингтон настоява, че на карибския остров трябва да бъдат въведени многопартийна демокрация и капитализъм.Подобни предложения будят малък ентусиазъм заради опасенията на кубинците, че ще загубят социалните си придобивки и ще станат източник за икономическа експлоатация от Съединените щати. Куба няма \"да направи отстъпки от своя суверенитет\", нито \"да преговаря за своите принципи\", каза Диас-Канел.\"Има едно поколение, дало всичко за революцията\", каза студентът Йосвиан Санчес, дошъл в културен център, за да ползва интернет. \"Сега е ред на по-млади хора. Ние може да допуснем грешки, но трябва да ни бъде даден шанс\", добави той. ", "date": "2018.03.07", "title": "За първи път от 59 години насам Куба ще има президент, който не е от семейство Кастро"}
{"url": "http://www.cross.bg/simeonov-ryskiya-valeri-1569565.html", "text": "/КРОСС/ БСП осъжда изказването на Валери Симеонов по адрес на руския Патриарх.Това съобщиха от пресцентъра на партията и призоваха правителството да се разграничи от вицепремиера.Припомням,че Симеонов нападна руския Патриарх със скандални реплики веднага след неговата визита в София.", "date": "2018.03.07", "title": "БСП: Борисов да се разграничи от изказването на Валери Симеонов"}
{"url": "http://www.cross.bg/vik-stopanisvan-ministerstvoto-1569555.html", "text": "/КРОСС/Всички стени на язовири за питейно-битово водоснабдяване, стопанисвани от ВиК операторите с държавно участие в капитала, са в нормално експлоатационно състояние. Речните легла до 500 метра след тях са почистени, с което е осигурена необходимата проводимост в тези участъци. Няма нарушения в подаваните водни количества за населените места. Операторите с принципал Министерството на регионалното развитие и благоустройството отговарят за следните язовирни стени и прилежащите им съоръжения за питейно-битово водоснабдяване:•\tЯзовир „Студена\", стопанисван от „ВиК\" ООД, гр. Перник;•\tЯзовир „Среченска бара\", стопанисван от „ВиК\" ООД, гр. Монтана;•\tЯзовир „Христо Смирненски\", стопанисван от „ВиК\" ООД, гр. Габрово;•\tЯзовир „Боровица\", стопанисван от „ВиК\" ООД, гр. Кърджали;•\tЯзовир „Камчия \", стопанисван от „ВиК\" ЕАД, гр. Бургас;•\tЯзовир „Ясна поляна\", стопанисван от „ВиК \" ЕАД, гр. Бургас;•\tЯзовир „Ново Паничарево\", стопанисван от „ВиК \" ЕАД, гр. Бургас;•\tЯзовир „Йовковци\", стопанисван от „ВиК Йовковци\" ООД, гр. Велико Търново;•\tЯзовир „Асеновец\", стопанисван от „ВиК - Сливен\" ООД, гр. Сливен.Контролирано се освобождават обеми в съответствие с определените от Министерството на околната среда и водите водни количества от язовирите „Среченска бара\", „Ясна поляна\", „Ново Паничарево\" „Камчия\", „Йовковци\" и „Боровица\". Свободни обеми имат язовирите „Студена\", „Христо Смирненски\" и „Асеновец\". Няма опасност за населението по поречието на реките, идващи от тези съоръжения.Припомняме, че министърът на регионалното развитие и благоустройството Николай Нанков даде указания на ръководствата на ВиК дружествата, чиито принципал е МРРБ, за предприемането на незабавни превантивни действия за осигуряване на нормалното предоставяне на ВиК услуги на населението и за предотвратяване на потенциалния риск.В указанията изрично се изисква от ВиК дружествата, стопанисващи язовири за питейно-битово водоснабдяване, стриктно да изпълняват програмата за технически контрол, проекта за експлоатация и поддържане на язовирните стени и прилежащите им съоръжения, съгласно действащата нормативна уредба, както и да осигуряват контролирано поддържане на водното ниво, съгласно месечния график, даден от Министерството на околната среда и водите.Особено внимание е обърнато на това, че при аварийни условия при преминаване на високи вълни и изпускане на води от съоръженията на язовира, се изисква да уведомяват съответната общинска администрация, Басейнова дирекция и органите на Министерството на вътрешните работи. ", "date": "2018.03.07", "title": " Стопанисваните от държавните ВиК оператори язовири са в нормално експлоатационно състояние"}
{"url": "http://www.cross.bg/lishavane-svoboda-osudeni-1569560.html", "text": "/КРОСС/ 925 души са осъдени на лишаване от свобода или доживотен затвор, но не са в затвора - това показват резултатите от проверката на прокуратурата, която главният прокурор разпореди на 18 януари.В хода на проверката са задържани 24-ма от укриващите се.62 от укриващите са чужденци. Броят на българите, укриващи се в чужбина, обаче е огромен - 700 души, или 75% от всички издирвани.Прокурорите са издали и изпратили за изпълнение 577 европейски заповеди за арест по отношение на всички, осъдени на лишаване от свобода за повече от четири месеца или с наложено по-тежко наказание, за които е установено, че пребивават на територията на държава членка на ЕС.Най-висок е относителният дял на неприведените в изпълнение наказания лишаване от свобода със срок до 1 година - около 40%, посочват от прокуратурата.Относителният дял на неприведените в изпълнение наказания лишаване от свобода с размер над 10 години е по-малък от  5% (43-ма укриващи се).Трима от издирваните имат наложено най-тежкото наказание според българското законодателство - „доживотен затвор\".Най-сериозен е броят на укрилите се, осъдени за престъпления против транспорта - 198 лица, което е около 20% от общия брой на бегълците от правосъдието.Сравнително висок, а и с близки стойности е и броят на осъдените за кражби - 168 лица, и за престъпления, засягащи половата неприкосновеност - 153.След проверката прокуратурата съобщи, че е приела няколко мерки, вкл. електронен регистър на издирваните осъдени лица. ", "date": "2018.03.07", "title": "Прокуратурата: Над 900 са осъдените на лишаване от свобода, които не са в затвора"}
{"url": "http://www.cross.bg/rysofobiya-poslanik-ryskiyat-1569568.html", "text": "/КРОСС/ Руският посланик в САЩ Анатолий Антонов обвини американския конгрес в русофобия в рамките на свое интервю, съобщава РИА Новости.Пред изданието „Политико\", дипломатът е заявил, че „Конгресът, завладян от русофобия, бива воден от емоции, а не от ясна мисъл\". Посланикът разкри, че е получил изключително топло и конструктивно посрещане, след като е бил назначен, но по неговите думи, „конструктивното отношение на моите американски колеги не успя да премине от думи в действия\".Антонов встъпи в длъжност през август 2017 г., наследявайки бившия посланик Сергей Кисляк, който бе определян от някои медии като „проводник на руско влияние\", припомня агенцията.", "date": "2018.03.07", "title": "Руският посланик в САЩ обвини Конгреса в русофобия"}
{"url": "http://www.cross.bg/hitrino-dyshi-kushtata-1569569.html", "text": "/КРОСС/Машинистите от Хитрино не се признаха за виновни. Шуменският окръжен съд даде ход по същество на делото за влаковата катастрофа, която отне живота на 7 души и рани тежко други 14. Делото се гледа по съкратена процедура.Обвиняеми са машинистите Димитър Михнев и Радослав Петков.На заседанието днес присъстваха и част от пострадалите. Николай Цачев е един от тях. Ударната вълна събаря част от къщата му върху него. Мъжът успял да се спаси, но с множество фрактури. Сега живее в старчески дом, защото дом в Хитрино все още няма.''Очаквам справедливост. Искам българската съдебна система да покаже, че е независима и под никоя шапка не седи. Пролетта е нещо ново и смятам да започна на ново. Ама дали къщата ще я направят до края на тази година - не знам. Дано да я направят, защото вече и със самолет няма да вляза към старческия дом\", казва Николай Цачев, един от пострадалите от Хитрино.ФАКТИ ЗА ТРАГЕДИЯТА В ХИТРИНО:* Влак с цистерни избухна край гара Хитрино на 10 декември 2016 г.* Седем души загинаха.* Делото „Хитрино\" тръгна на 15 януари 2018 г.* Разследването установи, че инцидентът не е предизвикан от повреди в жп инфраструктурата, не е предизвикан от техническа неизправност на състава и не се касае за техническа неизправност. Причината за произшествието е високата скорост, с която се е движил влака.* С обивнение са двамата машинисти, които са причинили смърт по непредпазливост на 7 души и тежки и средни телесни повреди на още 14 души.* Пред съда се изправят машинистите Димитър Михнев и Радослав Петков. ", "date": "2018.03.07", "title": "Машинистите от \"Хитрино\" не се признаха за виновни"}
{"url": "http://www.cross.bg/slyzhbi-zaginali-checheniya-1569550.html", "text": "/КРОСС/ Хеликоптер Ми-8 на руските гранични служби се разби на територията на Чечения, предава TACC.„По предварителни данни в резултат на катастрофа на хеликоптер Ми-8 на граничните служби на Руската федерация е пострадал един човек, двама са загинали, а съдбата на четирима други се изяснява\", поясни източник от регионалните аварийни служби.Инцидентът се е случил в непосредствена близост до границата с Грузия, допълва източникът на агенцията. ", "date": "2018.03.07", "title": "Двама загинали при падането на руски хеликоптер в Чечения"}
{"url": "http://www.cross.bg/bili-oruzhie-politziyata-1569547.html", "text": "/КРОСС/ Европейски полицейски служби разбиха международна мрежа за контрабанда на оръжие, действала в най-малко четири държави, предаде Ройтерс.Според полицията групата търгувала с оръжия в Австрия, Германия, Швейцария и Франция.Полицията в южния германски град Ротвайл днес съобщи, че дейността на групата е станала известна след разследване в Тулуза, Франция. Службата уточни, че разследва контрабандата на оръжие от юни 2017 г.Представител на полицията в Ротвайл каза, че при едновременни проверки в четирите страни през ноември миналата година са били извършени няколко ареста и са били задържани голямо количество огнестрелни оръжия. В Германия са били задържани трима лидери на мрежата.Ута Бахман от службата за вътрешно разузнаване в западната австрийска провинция Форарлберг каза, че само в таза провинция са били иззети над 150 единици огнестрелно оръжие и няколкостотин килограма муниции.На пресконференция в австрийския град Брегенц следователите заявиха, че разследването не е свързано с тероризъм. ", "date": "2018.03.07", "title": "Полицията в няколко европейски страни разби мрежа за контрабанда на оръжие"}
{"url": "http://www.cross.bg/tzacheva-otbrana-neizbezhnata-1569549.html", "text": "/КРОСС/ До края на март се очаква да има готови текстове, с които да се преосмислят част от разпоредбите в Наказателния кодекс, отнасящи се до неизбежната отбрана и превишаване пределите на неизбежната отбрана и те да бъдат предложени за обществено обсъждане.Това обяви пред журналисти в Министерския съвет правосъдният министър Цецка Цачева. Днес с нейна заповед е била създадена работна група, която да работи по тези проектопромени.\" Разчитам в рамките на идната седмица да получим становища от съответните ведомства, които поканим - ВКС, ВСС, Прокуратурата, НПО, експерти,граждански организации и граждани, каза министър Цачева.От думите ѝ стана ясно, че лично премиерът е възложил да се преосмисли необходимостта от прецизиране на текстовете за неизбежната отбрана в НК, като се намери най-добрият баланс за защита на личността, имуществото на хората, без това да води до действия, които биха накърнили други правови принципи и норми.Министърът на вътрешните работи Валентин Радев уточни, че необходимостта от прецизиране на съответните текстове се налага и заради това, че са настъпили промени в държавата през последните години, докато сегашните текстове са били прилагани, както и от необходимостта да се направи сравнение с други държави. Ако е имало някакви промени, тези, които са най-подготвени в тази област, да ни предложат решения, каза министърът на вътрешните работи.Министър Цачева съобщи още, че по европейски проект ще се даде отговор на въпросите дали има нужда от нов НК.В отговор на въпрос по случая с пловдивския лекар вътрешният министър заяви, че на МВР, в началото, когато той е бил задържан, е било известно само, че той е имал незаконно притежавано оръжие. Изчакахме прокуратурата да се установят какви са фактите, допълни министърът.  ", "date": "2018.03.07", "title": "Цачева обеща нови текстовоте за неизбежната отбрана"}
{"url": "http://www.cross.bg/tyrnira-dami-promenya-1569548.html", "text": "/КРОСС/ 48 дами от 19 отбора и 10 индивидуални участници мерят сили в първия за страната турнир по стрелба за жени, служители на МВР, военнослужещи от МО и службите за сигурност. Той се провежда в Академията на МВР, а негови организатори са Главната дирекция „Национална полиция\", Спортната асоциация на МВР, Академията на МВР и Министерството на отбраната.„Жените заемат достойно място в системата на сигурността. Те са изключително коректни, прецизни изпълнители и добри организатори\", каза на церемонията по откриването на турнира зам.-директорът на ГДНП старши комисар Благородна Макева. Тя поздрави в аванс участничките с утрешния празник и им пожела да са точни в мерника по време на турнира.Успех на участниците пожела и заместник-ректорът на АМВР комисар Валентин  Чочев. „Стрелковата подготовка днес се променя, защото е динамична, но едно не се променя - тя дава защита - на тези, които се обучават, а чрез тях и на обществото\", каза на церемонията генерал-майор Нонка Матова, вдъхновител на турнира и един от най-точните стрелци в света.Успоредно с турнира, във фоайето на МВР бе организирана изложба на снимки и документален материал, представящи жените в системите на МВР и МО в исторически план.Награждаването на победителите е тази вечер в Централния военен клуб. ", "date": "2018.03.07", "title": "48 дами мерят сили в първия за страната турнир по стрелба за жени, служители в силовите структури"}
{"url": "http://www.cross.bg/bulgariya-gerb-kriii-1569551.html", "text": "/КРОСС/ Днес ГЕРБ изкупува електроразпределението, утре „Топлофикация\", след това ще бъде водата. Групировката ГЕРБ превръща всички нас и децата ни в заложници. Това каза народният представител от ПГ на „БСП за България\" Елена Йончева по време на протеста срещу сделката с ЧЕЗ.Тя заяви, че  стотици хиляди в социалните мрежи изразяват своето омерзение от правителството. „За последните години ГЕРБ ни убеждават, че няма корупция. Казват, че има подобие на корупция. Казват, че корупцията в България не е по-различна от корупцията в Европа. Проблемът обаче не е корупцията, а грабежът. В продължение на 9 години групировката ГЕРБ събираше милиарди от некачествено строене на пътища, от нашето здравеопазване.Измислиха специална схема за ограбване наречена „саниране\". Ограбиха дори пари от оградата по българо-турската граница\", заяви Йончева. Тя бе категорична, че не е достатъчно да се дава гласност в медиите или  парламента на всичко това, защото те се снишават докато бурята отмине и след това се завръщат. \"Трябва да сме тук на площадите, иначе България няма да я има\", завърши Елена Йончева.„Бойко, страхливецо, не се крий от народа. Не се крий в Министерския съвет, не се крий в Европа. Защото ти искаш да приватизираш нас, българите, да ни превърнеш в роби. Защото зад Гинка се вижда само един човек - и това е Бойко. Оставка!” Това каза народният представител от „БСП за България” Стоян Мирчев. „Утре, когато спрат тока, няма Гинка да го оправя. Той ще е виновен. Защото искат безотговорно, без да се знае кой е виновен, да ни ограбят до последно, да ни приватизират. Но, Бойко, няма да се дадем, България не е за продан”, каза също Мирчев.  ", "date": "2018.03.07", "title": "Депутати от БСП: ГЕРБ ни превръщат в заложници"}
{"url": "http://www.cross.bg/bulgariya-pravitelstvo-pravitelstvoto-1569552.html", "text": "/КРОСС/ Българското правителство отказваше да влезе в сделката за активите на ЧЕЗ в България, макар да сме им предлагали, коментира в интервю пред чешкия вестник „Лидове новини\" Томаш Плескач, който отговаря за задграничните активности на ЧЕЗ.Той е и един от главните преговарящи с Гинка Върбакова, която от вчера е в Прага, за да води разговори по сделката, която предизвика буря от емоции. „Нека да кажем как протича продажбата. В хода на 2016 г. към нас се обърнаха няколко кандидати. На всички казахме, че сме благодарни за интереса, но „ЧЕЗ Груп\" не може да продаде такива активи току-така. И ако решим да продадем, ще преминем през процес на подбор.Както казахме, това се случи в края на 2016 и 2017 г. За това, че такъв процес тече, в България знаеха кажи-речи всички. В началото бяха девет местни участници - компании, базирани в България, с български мениджъри. Разбира се, информирахме българското правителство за намерението ни\", обяснява Плескач.На въпроса дали българското правителство е поискало да встъпи в сделката, той отговаря:„Напротив, ние им предлагахме това, но българското правителство многократно го отхвърли - за което свидетелстват и статии в различни български вестници, например от май 2017 г. Ние продължихме с процедурата по избора, а списъкът на кандидатите постепенно се стесняваше. Някои от тях отпаднаха, защото нямаха пари. При преговорите цената непрекъснато нарастваше, за да достигне стойността, която вътрешно бяхме определили като най-ниската възможна, при която сме готови да продадем. И накрая останаха двама кандидати, единият от които получи ексклузивитет и се съгласи да подпише договор с нас.Името на този кандидат - „Инерком\", е известно в България поне от септември миналата година. Всички знаеха кой е „Инерком\". Това е компания, която не е най-голямата на българския енергиен пазар, но от друга страна е оператор на сравнително голям брой български фотоволтаични централи, не е фирма без име и история.Стигна се до финализирането на договора и в този момент някой в България сякаш се уплаши, не мога да си го обясня по друг начин. По мое мнение страхът лежи преди всичко във факта, че се отделя собствеността върху българските ни активи и международния арбитраж срещу българската държава\", посочва Плексач.Пред „Лидове новини\" той обяснява и как се е стигнало до въпросния международен арбитраж.„Търпяхме дълго време. Нашето търпение се доказва и от факта, че сме последният голям инвеститор в електроразпределението, който започна международен арбитраж. Двама други - австрийската И Ви Ен и „Енергопро\", започнаха арбитражни процедури пред нас. Ние започнахме арбитража през 2016 г., но преди това станаха много неща.През 2009 г. правителството на България беше на нова партия - ГЕРБ, Бойко Борисов стана министър-председател. Нашата дейност в България в това време беше доста безпроблемна. Промяната настъпи в момента, когато (през 2013 г. - б.ред.) падна правителството му, за което той обвини цените на тока, а оттам и ЧЕЗ.Ще поставя това в контекст - на българския пазар има много различия в сравнение с Чехия, и една от тях е месечното отчитане и месечното таксуване на електроенергията. В Чехия плащате депозит и след това получавате годишна сметка - накрая ще платите допълнително или ще ви върнат пари. В България електромерите трябва да се отчитат на месец, да се фактурират на месец и всеки месец да се плаща за тока. Въпреки че многократно предложихме промяна, не се стигна до коригиране на това. При това - макар че това би означавало икономии, които бихме поделили с крайните клиенти.Тази система, между другото, е много нечувствителна към всякакви сезонни колебания.Корените на това, което се случи в началото на 2013 г. са в ноември 2012 г. - беше изключително топъл месец, поради което разходите бяха ниски. България има огромно отопление на ток, а газификацията е ниска. Както се случва, след изключително топъл ноември дойде изключително студен декември. Очевидно е какво следва.Когато хората сравниха получената сметка, имаше случаи на 100% повишение. В този момент избухнаха спонтанни протести, които бяха яхнати от политическата опозиция, обърнати срещу тогавашното правителство, а правителството ги обърна срещу чуждестранните инвеститори в електроенергийния сектор. Това завърши с оставката на правителството през февруари\", посочва Плескач.„Опитахме се да намерим общ език, но не успяхме\", отговаря той на въпрос дали ЧЕЗ е успяла да изчисти отношенията си с българското правителство.„Затова информирахме правителството през 2015 г., че обмисляме международния арбитраж. След това има шестмесечен период, който правилата дават на страните да се споразумеят за приятелско решение на спора. Няколко пъти попитахме българската държава дали иска да си говорят с нас, винаги отговорът бил не. И така започнахме арбитража - през юни 2016 г.От този момент нататък нарасна натискът на българските институции и власт да наблюдават каквото и да било, с очевидната цел да намерят нещо, с което да противостоят на арбитража (...) Процедурата за отнемане на лиценза на „ЧЕЗ Електро\" започна през април 2014 г. и до момента не е приключила - почти четири години по-късно. Това го няма никъде в Европа - ще имаме ли аргументи за отнемането на лиценза или не.\"На въпрос дали смятат, че това е неподходящо от страна на българските власти, Плескач казва: „Точно така. Продължаваме с международния инвестиционен арбитраж. Ние сме на етапа, когато всяка от страните номинира свой арбитър, сега тече договаряне за третия арбитър. Или ще се съгласим с това в близките месеци, или третият арбитър ще бъде назначен от арбитражния съд, а след това арбитражът ще продължи\".„Не бих го свързвал с никого лично. Работихме в България при различни правителства. Не е свързано с един човек\", каза още той, запитан дали сегашната ситуация е свързана с премиера Борисов. ", "date": "2018.03.07", "title": "Шеф от ЧЕЗ: Предлагали сме на българското правителството да влезе в сделката, отказваше"}
{"url": "http://www.cross.bg/myasto-rabotnoto-takeva-1569553.html", "text": "/КРОСС/ Най-много стрес и тормоз на работното място има сред учителите, след тях са медицинските специалисти и журналистите. Данните съобщи председателят на Синдиката на българските учители Янка Такева по време на конференция по темата. Според синдикалистите необходимо е създаване на Закон за насилието на работното място.6 милиона жени по света търпят насилие на работното място, това е световен, а не само български проблем, съобщи Янка Такева.\"Там, където са феминизирани професиите, има най-много насилие. И по изследванията, които и Синдикатът на българските учители направи, и нашата конфедерация, на първо място по стрес и тормоз е учителската професия, след това са медицинските специалисти, следвани от журналистите\", обобщи данните Такева.Според европейско проучване 40% от работодателите са обезпокоени от насилието и тормоза на работното място, обяви директорът на Института за социални и синдикални изследвания на КНСБ Любен Томев. \"Но само 25% от тях са въвели мерки за борба с проблема. А в много страни от С този дял не надвашава10%\", заяви той.По думите му е необходимо създаването на Закон срещу насилието на работното място, разработване на Етични кодекси по отрасли и антистрес програми. ", "date": "2018.03.07", "title": "Учителите, медицински специалисти и журналистите - най-тормозени на работното място"}
{"url": "http://www.cross.bg/kontroliranoto-izpyskane-yazovir-1569554.html", "text": "/КРОСС/ По разпореждане на министър-председателя Бойко Борисов министрите на земеделието, храните и горите и на околната среда и води пътуват към язовир „Тича\", за да следят организацията по контролираното изпускане на водоема.За да се избегнат наводнения на земеделски земи и обществено имущество, двете министерства, в координация с „Напоителни системи\" и „Басейнова дирекция\"-Варна, Гражданска защита, Областната управа и кметовете, са създали необходимата организация за информиране на жителите на населените места в района.Очаква се контролираното изпускане през преливника на язовир „Тича\" да започне късния следобед със скорост 10-12 м3/сек. Експерти от „Напоителни системи\" вече са обходили поречието на река Камчия, като са извършили и почистване. Към момента в района няма опасност от наводнения, тъй като речните корита могат да поемат контролираното изпускане. Жителите на близките населени места вече са информирани за действията на регионалните институции и за всички предприети превантивни мерки.", "date": "2018.03.07", "title": "По разпореждане на Борисов изпускат язовир „Тича“, за да не се допусне наводнение"}
{"url": "http://www.cross.bg/katastrofa-sofiya-avtomobila-1569556.html", "text": "/КРОСС/ Верижна катастрофа между 4 автомобила е станала на бул. „Ситняково\" в София, преди пресечката за ул. „Черковна\", в посока Румънското посолство, предаде Радио „Фокус\".По първоначална информация има нанесени само материални щети по колите. На място има екип на полицията.*Снимката е илюстративна", "date": "2018.03.07", "title": "Верижна катастрофа между 4 автомобила в София"}
{"url": "http://www.cross.bg/proverka-prokyratyrata-tzatzarov-1569557.html", "text": "/КРОСС/  Ще се извърши проверка по искането от сигнала на БСП за приватизацията на ЧЕЗ - вече тече за средствата на купувача на дружеството. Това каза главният прокурор Сотир Цацаров пред журналисти за сигналите на БСП за ЧЕЗ, предаде Агенция „Фокус\".„Сигналът е постъпил вчера. Той се състои от две части. Първата представлява едно изречение, в което се настоява прокуратурата да провери произхода на средства на купувача на ЧЕЗ. Втората е малко по-обемна. В нея се настоява прокуратурата да провери всички сделки, които са довели до приватизацията на ЧЕЗ.По отношение на първата част или първото изречение, с което се претендира да бъдат проверени всички средства, с които купувачът на ЧЕЗ разполага, бих казал следното: такава проверка в момента се върши. Тя се върши по разпореждане на министър-председателя и от ДАНС и от органите на НАП.Следователно механизмът е, ако те открият каквито и да е нарушения, включително и данни за престъпления, естествено е, че ние ще бъдем сигнализирани. Да бъде извършвана проверка от наша страна и по отношение на сделката, мисля, че такъв дебат бе воден\", коментира Цацаров. По думите му, ако сега това искане бъде изпълнено това означава прокуратурата да разпореди същата проверка на същите органи.", "date": "2018.03.07", "title": "Сотир Цацаров: Ще се извърши проверка по сигнала на БСП за приватизациятa на ЧЕЗ"}
{"url": "http://www.cross.bg/godina-trump-rezyltati-1569563.html", "text": "/КРОСС/ Президентът на САЩ Доналд Тръмп губи пари втора поредна година, показват данни на \"Форбс\". С оглед финансовите резултати на 2017 година обитателят на Белия дом се е сринал с 222 места назад в рейтинга на милиардерите на известното списание. Като цяло, състоянието на Тръмп е намаляло с 400 милиона долара през 2017 година и в момента е 3.1 милиарда долара.Така че ако преди година американският президент бе на 544-то място в класацията на най-богатите, сега е на 766-то място. 2017 година става втора подред, в която Тръмп губи милиони долари.В същото време 35 нови милиардери бяха включени за първи път в престижното подреждане след като станаха ясно финансовите резултати от миналата година. Това е рекорден брой на нови милиардери в цялата история на класацията. ", "date": "2018.03.07", "title": "Доналд Тръмп ”обеднява”"}
{"url": "http://www.cross.bg/repyblika-iiotova-iliyana-1569538.html", "text": "/КРОСС/ В навечерието на Международния ден на жената вицепрезидентът Илияна Йотова връчи сертификати на победителките в инициативата „Посланик за един ден\", организирана от посолството на Великобритания в София.Церемонията се проведе в Многофункционалната зала - Библиотека в сградата на президентската администрация. Участничките, на възраст между 15 и 18 години, от различни градове в България, представиха в кратки текстове своите предложения за напредък в борбата за равенство между половете.Своя победителка избраха жени-посланици на девет държави - Кралство Великобритания, Република Бразилия, Република Финландия, Държавата Израел, Кралство Мароко, Република Южна Африка, Република Азербайджан, Република Хърватия, Кралство Нидерландия.Вицепрезидентът отбеляза важността и актуалността на огромния проблем за неравнопоставеността между жените и мъжете, като цитира доклад на Световния икономически форум, според който ще са необходими 200 години, за да се постигне паритет във всяко отношение между двата пола.„Но имаме и добрите примери - жени-президенти, вицепрезиденти, министър-председатели, ръководители на световни организации и компании\", заяви Илияна Йотова.Отличените есета засягат проблеми като неравното заплащане, разделението на „мъжки\" и „женски\" професии, съществуващата все още традиция с уредените бракове, неравния достъп до качествено образование. Илияна Йотова разказа за нелеката съдба на пакистанското момиче Малала Юсуфзай, което активно се бори за правото на образование и бе удостоено с Нобелова награда за мир.„Едно дете, един учител, една химикалка и една книга могат да променят света. Образованието е единственото решение\", цитира думите на Малала вицепрезидентът.Вие сте отличен посланик на правата на жените - с тези думи британският посланик Ема Хопкинс благодари на вицепрезидента Илияна Йотова за подкрепата й за инициативата. ", "date": "2018.03.07", "title": "Вицепрезидентът подкрепи инициативата „Посланик за един ден“"}
{"url": "http://www.cross.bg/suedinenieto-zatlustyavane-organizum-1569540.html", "text": "/КРОСС/Учени от института Солк в Калифорния тестват вещества, чийто ефект върху човешкия организъм е сходен с този от физическите упражнения, съобщи Лента, като цитира СайънсАлърт.Съединенията, обозначени като 516 и 14, могат да допринесат за намаляване телесното тегло на хора, които не са физически активни.Съединението 516 активира гени, които допринасят за изгаряне на мазнини в мускулните клетки, а съединението 14 кара клетките да разградят въглехидрати за производство на енергия. Тези метаболитни пътища по естествен път се активират в подложения на физическо натоварване човешки организъм.Първият от двата препарата е предназначен за пациенти, засегнати от мускулна дистрофия на Дюшен - генно заболяване, което се изразява в прогресивно отслабване на мускулите, както и от латерална амиотрофична склероза, болестта на Паркинсон и на Хънтингтън.По думите на учените, съединението 516 се бори с хронично възпаление на увредените тъкани, което е свързано с ускорен метаболизъм на захарта.Учените отбелязват, че съединението 14 е средство срещу диабет и метаболитен синдром, който води до затлъстяване, високо кръвно налягане, високо ниво на кръвната захар и на лошия холестерол. В експерименти с мишки бе установено, че препаратът подобрява чувствителността на организма към глюкозата и намалява телесната маса. ", "date": "2018.03.07", "title": "Учени разработват лекарство срещу затлъстяване"}
{"url": "http://www.cross.bg/katar-energetikata-bulgariya-1569539.html", "text": "/КРОСС/ България и Катар ще си сътрудничат при изграждането на нова инфраструктура за доставки на втечнен или компресиран природен газ от Държавата Катар за страната ни и региона на Югоизточна Европа. Това съобщиха от правителствената информационна служба.Двете държави ще подкрепят участието на своите национални енергийни компании в съвместни проекти в областта на проучването, добива, преноса и дистрибуцията на въглеводороди.Те ще разгледат конкретни варианти за съвместни дейности, включително чрез създаване на смесена компания или други механизми. Това е предвидено в проект на меморандум за разбирателство между българското Министерство на енергетиката и Министерството на енергетиката и индустрията на Държавата Катар, одобрен от правителството на днешното му заседание.Меморандумът цели създаването на необходимата база за разширяване на енергийното сътрудничество между страните. Предвижда се смесена българо- катарска работна група да работи за задълбочаване на двустранното партньорство в областта на енергетиката.Правителството на Република България води последователна политика за гарантиране сигурността на енергийните доставки със страните - производителки и износителки на енергийни ресурси, включително и с Държавата Катар. С повече от 24 трлн. куб. м. Катар заема трето място в света по доказани газови запаси - около 14% от световния дял.Страната е най-големият производител и износител на втечнен природен газ в света с пазарен дял около 30%. Активизирането на двустранното сътрудничество между Република България и Държавата Катар в областта на енергетиката е напълно в синхрон със стремежа на страната ни за диверсификация на източниците и маршрутите за газови доставки.От българска страна енергийният министър е председател на двустранната смесена междуправителствена комисия за икономическо и търговско сътрудничество. С днешното решение на Министерския съвет министърът на енергетиката е упълномощен да проведе преговорите и да подпише меморандума. ", "date": "2018.03.07", "title": "България и Катар правят инфраструктура за доставка на природен газ"}
{"url": "http://www.cross.bg/nesustoyatelnost-rymen-radev-1569546.html", "text": "/КРОСС/ В мотивите на законопроекта е записано, че той цели да се осигурят ефективни механизми за попълване на масата на несъстоятелността на банка, обявена в несъстоятелност, както и да се противодейства на схеми за вторичното разграбване на активите, закупени пряко или непряко с пари с такъв произход.Промените включват забрана за квесторите, временните синдици и синдиците да заличават обезпечения, учредени в полза на банката в несъстоятелност. Въвежда се и относителна недействителност на всяка сделка за прехвърляне на вземане с произход от банка.В мотивите към ветото си държавният глава посочва, че подкрепя усилията на Народното събрание за по-голяма ефективност при защитата на публичния интерес в производството по банкова несъстоятелност, но според него тя следва да бъде постигната с конституционносъобразни средства.Според Румен Радев с промените се преуреждат с обратно действие, в нарушение на правовата държава, настъпили правни последици, придобити права и погасени задължения.„Когато решава да приложи такава крайна мярка, Народното събрание би следвало открито да дебатира колко са обезпеченията, които ще бъдат нищожни, колко са прехвърлянията на акции и дялове, които ще бъдат относително недействителни, приблизително каква ще е стойността, с която ще бъде увеличена масата на несъстоятелността на КТБ след прилагането на закона. Само по този начин защитата на обществения интерес, изтъквана като основна цел на ЗИД ЗБН, ще придобие конкретни измерения“, казва Румен Радев.", "date": "2018.03.07", "title": "Депутатите отхвърлиха ветото на президента и приеха закона за КТБ"}
{"url": "http://www.cross.bg/rysinova-sobstvenost-durzhavna-1569566.html", "text": "/КРОСС/Софийска районна прокуратура внесе обвинителен акт за измама, извършена от бивш експерт в дирекция „Автомобилно обслужване и гаражи\" в Народното събрание, съобщиха от държавното обвинение.За времето от март 2011 г., до 04.03.2013 г. обв. Десислава Алексиева - Русинова заемала длъжността „държавен експерт\". В това си качество Русинова не била овластена с каквито и да било правомощия, свързани с провеждането на търгове за продажба на употребявани автомобили - държавна собственост, зачислени към автопарка на Народното събрание, тъй като такива превозни средства били дарявани на държавни органи и учреждения след отпадане на необходимостта от употребата им по предназначение и провеждане на нарочна процедура.Въпреки това обаче, тя решила да набави за себе си облага по неправомерен начин, възползвайки се от служебното си положение и непознаването от гражданите П., Р., Ж. и Т. на реда за придобиване на движими вещи, държавна собственост.На различни дати в периода март 2011 г.-септември 2012 г., обвиняемата се свързала с посочените по-горе лица и представяйки се като служител на Парламента им предложила съдействие за участие в търгове за продажба на автомобили - държавна собственост.За целта тя изисквала и респективно получавала от пострадалите лица различни парични суми - в общ размер 480 235 лв. Тъй като пострадалите не получили автомобилите, за закупуването на които им било обещано съдействие, а също така не им била възстановена от обвиняемата паричната сума, която й били предали, те се обърнали за съдействие към органите на МВР, а по случая е образувано досъдебно производство под ръководството и надзора на Софийска районна прокуратура.В хода на производството Русинова е установена, като й е повдигнато обвинение за измама, извършена от длъжностно лице, в големи размери.Разследването е приключено, като на 07.03.2018 г. е внесен обвинителен акт срещу Русинова за описаното по-горе деяние. За него законът предвижда наказание „лишаване от свобода\" от една до осем години. Предстои делото да бъде насрочено за разглеждане в Софийски районен съд. ", "date": "2018.03.07", "title": "Съдят бивш служител на парламентарния гараж за фалшиви търгове"}
{"url": "http://www.cross.bg/tomi-obyasni-pamela-1569570.html", "text": "/КРОСС/ В понеделник полицията посети дома на рок музиканта Томи Лий по сигнал, че е бил пребит. Той обясни, че синът му Брендън от Памела Андерсън му е посегнал. Томи Лий не е пострадал сериозно. Той има голям оток на устните. \"Сърцето ми е разбито. Може да дадеш на децата си всичко, от което някога ще имат нужда в този живот, и пак да се обърнат срещу теб\", написа Томи Лий в Туитър и показа снимка на подутото си лице. Сега 21-годишният му син Брендън се защити, като обясни, че е ударил баща си при самозащита. Според младия модел в момента на сбиването Томи Лий е бил пиян и опасен.", "date": "2018.03.07", "title": "Синът на  Памела Андерсън наби баща си "}
{"url": "http://www.cross.bg/obrazi-detzata-halacheva-1569533.html", "text": "/КРОСС/ Какви мерки са взети за предотвратяване на злоупотребата с деца и детски образи в рекламите, разпространявани на територията на Република България  с цел опазване правата, здравето и живота на децата? Отговор на този въпрос очаква в петъчния парламентарен контрол пловдивският народен представител Теодора Халачева.Повод за него е позиция на Националната мрежа за защита на детето относно рекламен клип, който, според неправителствената организация, насърчава децата и младежите да участват в хазартни игри.  „Очаквам oт вицепремиера Симеонов да даде информация как са защитени децата от злоупотреба с техните образи в рекламната индустрия.Конкретният рекламен клип е само повод за големия въпрос - има ли мерки държавата, как ги реализира и какво прави, за да предотврати злонамерената  употреба на детската невинност и наивност\", коментира Теодора Халачева.  ", "date": "2018.03.07", "title": "Теодора Халачева пита за злоупотребата с деца и детски образи в рекламата"}
{"url": "http://www.cross.bg/trimesechie-zaet-sredno-1569522.html", "text": "/КРОСС/ По предварителни данни през четвъртото тримесечие на 2017 г. БВП на един зает се увеличава с 0.7% в сравнение със същото тримесечие на предходната година.Заетите лица в икономиката са 3 366.9 хил., а общият брой отработени часове е 1 415.2 милиона. Структурата на заетостта по икономически сектори през четвъртото тримесечие на 2017 спрямо съответното тримесечие на 2016 г. показва увеличение на относителния дял на аграрния сектор.На едно заето лице се падат 8 146.1 лв. от текущия обем на брутния вътрешен продукт (БВП), като всеки зает създава средно 19.4 лв. БВП за един отработен час. Брутната добавена стойност средно на един зает през четвъртото тримесечие на 2017 г. запазва равнището си от съответното тримесечие на предходната година, докато БДС за един отработен човекочас се увеличава реално с 0.1% за същия период.По предварителни данни за четвъртото тримесечие на 2017 г. равнището на производителността на труда в индустриалния сектор е 7 210.3 лв. брутна добавена стойност (БДС) средно на един зает и 17.0 лв. за един отработен човекочас. В сектора на услугите всеки зает произвежда средно 7 761.0 лв. БДС, като за един отработен човекочас се създават средно 18.0 лв. от текущия обем на показателя. Най-ниска е производителността на труда в аграрния сектор - 1 267.2 лв. БДС на един зает и 3.4 лв. за един отработен човекочас.  ", "date": "2018.03.07", "title": "БВП на един зает се увеличава с 0.7% в последното тримесечие на 2017"}
{"url": "http://www.cross.bg/dimitrov-grigor-yels-1569537.html", "text": "/КРОСС/ Григор Димитров попадна в потока на световния номер 1 Роджър Федерер на предстоящия турнир в Индиън Уелс. Българинът, който е поставен под номер 3 в схемата, ще започне участието си от втория кръг на турнира. Негов съперник в първия мач ще е победителят от двубоя между Фернандо Вердаско и Гуидо Пея.До момента Димитров е играл и с двамата, като балансът му срещу 39-ия в света испанец е 2:1 победи, а с 60-ия в ранглистата Пея са на равно - 1:1.В четвъртината на Григор Димитров жребият прати Кевин Андерсън и Ник Кириос, които са потенциални съперници на българина за четвъртфинал. ", "date": "2018.03.07", "title": "Григор Димитров попадна в потока на Федерер на Индиън Уелс"}
{"url": "http://www.cross.bg/halacheva-teodora-detza-1569534.html", "text": "/КРОСС/ „Свидетели сме на нестабилна политическа обстановка. Общественото напрежение ескалира от поредицата скандали, които управляващите генерират. Логично се поставя въпросът за държавността\", каза народният представител Теодора Халачева на среща с актива на БСП в пловдивския район „Южен\".Тя информира социалистите, че левицата се включва в националния протест срещу продажбата на енергоразпределителното дружество ЧЕЗ България. „Не сме съгласни с подобна сделка, която поставя в риск националната сигурност на страната ни\", подчерта Халачева.Тя информира за действията, предприети от БСП с цел защита на българския интерес - подписка за колективен иск срещу продажбата на ЧЕЗ и внесени два сигнала в прокуратурата. „Единият е за проверка произхода на средствата на купувача, а другият  е за нарушения на стратегически документи, които задължават държавата да има контролен дял в стратегически за националната сигурност отрасли\", обясни народният представител. На срещата тя представи също част от дейността си в парламента и постоянната комисия по въпросите на децата, младежта и спорта.От общо Реформите в детското правосъдие, насилието върху и сред деца, агресията в училище, детската престъпност, семейните помощи и подкрепа за деца в риск, материалната база и спортната инфраструктура в училищата, приобщаващото образование, значението на психолозите и социалните работници в училищната среда и нуждата от автоматизирана информационна система за Държавната агенция за закрила на детето са сред важните темите, поставени от нея на вниманието на ресорни министри.Част от тях са формулирани като проблеми в редовната й приемна всеки понеделник в Пловдив. В избирателния си район Теодора Халачева реализира редица инициативи, свързани с образованието, културата и гражданската активност на младите.С нейната финансова помощ за проекта „Образована младеж\" и тази година пловдивски зрелостници се подготвят безплатно за матурата по литература. „Приказен свят\" е другият проект на Халачева, който предстои да бъде завършен. За него е привлякла известни имена да запишат любими български народни приказка. Дискът ще бъде готов за 1 юни и е предназначен за незрящи деца.", "date": "2018.03.07", "title": "Теодора Халачева: Общественото напрежение ескалира, поставя се въпросът за държавността"}
{"url": "http://www.cross.bg/vidin-dulzhina-etap-1569535.html", "text": "/КРОСС/ Пътят Видин-Ботевград ще бъде завършен до декември 2021 година, а най-тежките участъци ще са готови до края на 2020 година. Тези срокове бяха записани в решение на оперативно заседание на Министерския съвет днес, което е продължение на управленската програма за мандата 2017-2021. На правителственото заседание присъстваха областните управители на Видин Албена Георгиева, на Враца Малина Николова и на Монтана Росен Белчев, както и представители на протестиращите граждани от Видин.За реализацията на проекта е съставен конкретен времеви график с ясни и последователни стъпки, които да се изпълняват, каза министърът на регионалното развитие и благоустройството Николай Нанков. Той посочи, че с изграждането на модерна пътна инфраструктура по направлението Видин - София ще се осигури още скоростно и комфортно придвижване на трафика от Дунав мост 2 към вътрешността на страната и към Егейско море по направлението на европейски транспортен коридор № 4.За изграждането на пътя Видин - Ботевград е предвидена реализация на 6 участъка:Етап 1 „Видин - Димово\" - с дължина 35,7 км.Етап 2 „Димово - Бела - Ружинци\" - с дължина 22,3 км.Етап 3 „Ружинци - Монтана\" - с дължина 40,3 км.Етап 4 „Монтана - Враца\" - с дължина 28,7 км.Етап 5 „Враца - Мездра\" - с дължина 9 км - рехабилитация.Етап 6 „Мездра - Ботевград\" - с дължина 33 км.Изграждането им ще бъде разделено на няколко проекта, при подготовката на които се спазват всички законови и подзаконови нормативни актове и регламентираните процедури. До 10 дни ще обявим обществените поръчки за най-тежките участъци. Тях ще завършим до края на 2020 г., информира министър Нанков. Той съобщи, че общата стойност на проекта е 1,6 млрд. лв., които ще бъдат  осигурени от бъдещи постъпления от тол такси и електронни винетки.Николай Нанков съобщи още, че е планирано проектното трасе на скоростния път да бъде разположено извън населените места по направлението и ще изведе транспортното движение от моста над р. Дунав при гр. Видин към гр. София. Част от трасето до Монтана е планирано да бъде с габарити на магистрала - с по две платна за движение и аварийна лента. В тежкия участък от Мездра до Ботевград ще бъде изграден скоростен път с по две ленти за движение във всяка посока, посочи регионалният министър.Министерският съвет прие и решение за подкрепа реализацията на проект за тунел под прохода „Петрохан\", който ще бъде подготвен за концесия. Предвижда се още през месец май тази година Агенция „Пътна инфраструктура\" да проведе процедура за избор на изпълнител на прединвестиционно проучване за тунелно преминаване през прохода. „За Петрохан сме се разбрали - държавата го подготвя за концесия. Ще предлагаме проекта на инвеститори, които идват в България\", каза министър-председателят Бойко Борисов. Той посочи, че в момента средства от бюджета не могат да бъдат обещани, но може да се подготвят всички процедури, да е готов за концесиониране и да се направи опит за публично-частно партньорство. „Коридор № 4 е изключително важен, защото прави смисъл и на магистрала „Струма\", връзвайки топлото море, осигурява връзка от Солун през София, Видин, към Братислава и Будапеща\", добави премиерът. И отбеляза, че от забавянето на въвеждането на тол система заради обжалвания дневните загуби са от 1,5 млн.лв. „Сметнете по 1,5 млн. лв. на ден ако даваме един ден на Видин, един ден на Монтана и един ден на Враца\", добави премиерът. Вицепремиерът Валери Симеонов, както и министър Нанков отбелязаха, че двата проекта са заложени в програмата на коалиционното правителство и ще бъдат изпълнени в сроковете.Росица Кирова, представител на протестиращите от Видин, благодари на премиера за това, че е направил необходимото двете решения да станат факт. Тя заяви, че изричното решение на Министерския съвет означава, че правителството има волята да изгради пътя при спазване на сроковете и заложените етапи и параметри. Това ще даде възможност за развитие на регионите и за безопасно и сигурно пътуване за всички, които живеят в този край на България, допълни г-жа Кирова.Областният управител на Враца Малина Николова също благодари за приетите решения. ", "date": "2018.03.07", "title": "До декември 2021 г. ще е готов пътят Видин – Ботевград, ще струва 1,6 млрд. лв."}
{"url": "http://www.cross.bg/rysiya-pytin-bilo-1569536.html", "text": "/КРОСС/ Русия трябваше да предвиди сериозните геополитически промени в света след обединението на Германия, но прояви некомпетентност. Това заяви руският президент Владимир Путин в интервю за документалния филм на Владимир Соловьов \"Миропорядок 2018\", цитиран от ТАСС.Филмът се излъчва малко преди президентските избори в Русия на 18 март.\"Ние не само допринесохме за обединението на Германия и изведохме оттам войските си, изтеглихме също войските от други страни от Източна Европа, в очакване, разбира се, че във връзка с прекратяването на Варшавския договор и НАТО ще престане да съществува или поне, както ни казваха по онова време, няма да се разширява. Това не се случи, защото стана ясно, че зад етикета на идеологическото противопоставяне още се води геополитическа борба\", допълни Путин.Той напомни, че след това е имало две вълни на разширяване на НАТО на изток, военни операции в Югославия, Ирак, Афганистан.По думите му това е станало изведнъж и е било неочаквано за Русия, но тя е трябвало да го очаква. \"Ние проявихме, как да се изразя по-меко, най-малкото некомпетентност и неразбиране на това какво ще стане с нашата страна и със света след нашето, бих казал, едностранно предаване на позиции\", коментира президентът.Тогава много съюзници на ГДР от западния блок са изразявали съмнения или несъгласие с обединението на ГДР и ФРГ, мнозина в САЩ също са се съмнявали, но не и Русия, заяви той.\"Русия вярваше, че ако германците искат да се обединят, би било контрапродуктивно, вредно и несправедливо да се намесва в това и тя безкористно допринесе за обединението. Кредитите, които получихме, бяха сълзи\", подчерта Путин.В документалния филм Путин отговаря на въпроси и за новото ядрено оръжие, за което съобщи по време на реч пред руския парламент.\"Решение за използването на ядрено оръжие може да се вземе, само ако нашата система за предупреждение за ракетно нападение е фиксирала не само старт на ракета, но и е дала точна прогноза за траекторията на полета и времето за падане на главата на територията на Русия. Ако някой е взел решение за унищожение на Русия, ние имаме правото да отвърнем\", обясни Путин.\"Да, за човечеството това би било глобална катастрофа, за света ще бъде глобална катастрофа. Но като руски гражданин искам да задам въпроса: защо ни е такъв свят, в който я няма Русия?\", продължи президентът.Путин обясни, че в КГБ се е занимавал с вербуване на агенти, като много е обичал тази част от работата си.\"Отдавна не се занимавам с това, но ми беше любимо занимание. Това ми беше работата, както е известно, в продължение на много години\", допълни той.През февруари 2014 г. САЩ помолиха Русия да приеме всички мерки президентът Виктор Янукович да не праща армията срещу протестиращите на площад \"Независимост\", но след това Вашингтон нагло излъга Русия, като подкрепи преврата в Киев, каза още Путин.Той подчерта, че свалянето на Янукович е било подкрепено от европейските страни, които преди това са настоявали за споразумение между опозицията и украинската власт.\"Това е добре известно. Сега ще кажа нещо неизвестно - точно в този момент към нас се обърнаха и американските ни партньори, които ни помолиха да направим всичко, сега казвам почти дословно молбата, Янукович да не използва армията, а опозицията да освободи сама площада и административните сгради и да се премине към изпълнение на постигнатите договорки за нормализация на ситуацията\", каза Путин.\"Ние казахме \"Добре\". След един ден стана преврата. Поне да се бяха обадили, да бяха направили нещо\", посочи той и допълни, че Вашингтон напълно е подкрепил извършителите на преврата.На въпрос на Соловьов за първи път ли САЩ са излъгали Русия Путин отговаря: \"Така грубо и нагло за първи път\".Путин коментира и последвалия конфликт в Донбас. Той отново заяви, че там няма руски войски.\"Там има достатъчно въоръжение и на въпросите откъде идва оръжието аз винаги отговарям: там, където едната страна успява да намери начин, другата страна също намира такъв\", отбеляза руският президент.По думите му понякога в рамките на преговорите в нормандския формат му казват, че украинските военни са убити в Донбас от руски боеприпаси. \"Това е ужасно. Винаги, когато мисля за това, това ми действа много силно, защото смятам, че там в крайна сметка всички са наши. Но ми се иска да попитам: а от какви снаряди и куршуми загиват мирните граждани на Донбас?\", каза още Путин и допълни, че трябва да се мисли за това как най-бързо да се стигне до мир.Санкциите срещу Русия са нелоялна конкуренция, но такива методи са използвани и преди. Те са много стар, древен инструмент, който се използва от много страни, в това число и от американските партньори.\"Това е способ за конкурентна борба - нелегитимен, нечестен, но е така\", като това според него е било опит да се задържи ръста на способността за отбрана на нашата страна.\"Винаги е било така - когато Русия стане силна, мощна държава, започва паника сред нашите партньори, винаги има опити за задържане на Русия\", коментира Путин, но допълни, че Русия е велика държава и е по-добре останалите да я имат за съюзник.На въпрос наранява ли го това, че го наричат злодей, Путин отговаря: \"Знаете ли - не. Първо, отдавна съм свикнал. Второ, има много добри ориентири по този въпрос. Този ориентир е интересът на Русия и нейния народ. Ако чуствам, че няма да се отдалеча от този ориентир, значи вървя в правилна посока, всичко останало не ме интересува, не ме отвлича от решението на задачите, които считам за първостепенни за страната ми\".Той допълни, че е оптимист, защото в Русия всички са оптимисти и са насочени към хубавото в бъдеще. ", "date": "2018.03.07", "title": "Путин за новото ядрено оръжие: Защо ни е свят, в който я няма Русия?"}
{"url": "http://www.cross.bg/pasporti-holandski-dokymenti-1569524.html", "text": "/КРОСС/ Вчера на ГКПП Капитан Андреево пристигнал  за влизане в страната лек автомобил \"Фолксваген\" с водач 53-годишен холандски гражданин от турски произход. С него пътували две жени и две момичета - на 7 и 17 години. Пътничките представили за обработка холандски паспорти.Граничният полицай се усъмнил, че снимките в четирите паспорта не са на приносителките. Колата е отклонена за контрол на втора линия, където е установено, че холандските документи са истински, но не са на жените. Извършена е щателна митническа проверка на автомобила, при която в багажа са открити иракските паспорти на пътничките.Шофьорът признал, че преотстъпените документи са на неговото семейство. Той и пълнолетните иракчанки са задържани, а непълнолетните са настанени в специализирано помещение. Образувано е досъдебно производство по описа на ГПУ-Свиленград.  ", "date": "2018.03.07", "title": "Гранични полицаи задържаха иракчанки, опитали да влязат в страната с холандски паспорти "}
{"url": "http://www.cross.bg/lichni-zapis-dokymenti-1569525.html", "text": "/КРОСС/ В закона за българските лични документи (ЗБЛД) беше предвидено изискването от 1 януари 2019 г. електронният носител на информация (ЕНИ) да се въведе и в други български лични документи (БЛД) от двата типа - „паспорт\" и „карта\". Освен това, ЗБЛД разшири информацията, която следва да се записва в ЕНИ. Новите изисквания към БЛД наложиха изменение на идейните им проекти, обхващащи както материалите, необходими за изработката и защитата им, така и изменение на някои реквизити и тяхното разположение в съответния документ.Работна група от експерти с професионален опит в създаване, изпитване, използване и оценяване нивото на сигурност на БЛД, извърши анализ на ефективността на съществуващите защитни характеристики в сега действащите образци на БЛД, изучен беше опитът и добрите практики на европейски страни с цел подобряване сигурността на БЛД. Като резултат от това бяха избрани високозащитени материали за производството на БЛД и на защитните елементи в тях. Темата за културно-историческото наследство на Република България в БЛД бе запазена, като се обогати с обекти от световно, национално и регионално значение, и се модернизира с нови графични, защитни техники на пресъздаване.Българските лични документи тип „паспорт\" и тип „карта\", определени в ЗБЛД, ще съдържат безконтактен ЕНИ и антена, отговарящи на изискванията на ICAO Doc 9303 за запис на биометрични и персонални данни на притежателя на документа, запис на удостоверение за електронна идентичност, съгласно Регламент (ЕС) № 910/2014 на Европейския парламент и на Съвета от 23.07.2014 г. за електронната идентификация и удостоверителните услуги при електронни трансакции на вътрешния пазар, както и за запис на удостоверение за квалифициран електронен подпис. ", "date": "2018.03.07", "title": "ЕНИ влиза в личната карта и паспорта от 2019-а"}
{"url": "http://www.cross.bg/pamporovo-kudeto-izleze-1569523.html", "text": "/КРОСС/ 5-годишното дете от Русия, което бе ударено от сноубордист и получи сериозна травма, излезе от кома, съобщиха за Дарик от УМБАЛ \"Св. Георги\" в Пловдив. Момчето продължава лечението си в медицинско заведение в Русия, където е било транспортирано миналата седмица.Руските медици са дали висока оценка за работата на своите колеги от Интензивно, отделни към Детска хирургия, към УМБАЛ \"Св.Георги\" - Пловдив, където близо месец се бориха за живота на детето и успяха да го изкарат от тежкото състояние, в което беше.Инцидентът стана на 5 февруари по обяд,в района на писта „Снежанка 6\", известна като „зелената писта\". Вследствие на сблъсъка, детето бе с черепно-мозъчна травма и с опасност за живота. След като му бе оказана първа помощ от медиците в Смолян, то бе транспортирано за лечение в пловдивската болница.От началото на зимния сезон спасителите от Планинската служба в Пампорово са се отзовали на 280 сигнала за помощ, като е забелязана тенденция травматизмът по белите писти по време на празниците да расте. Най-много инциденти са станали по Коледа и Нова година. Покрай националния празник 3 март, спасителите са се отзовали на осем сигнала за два дни. \"Има повече туристи и инцидентите са повече, което е нормално, отбелязват спасители.\"Все пак ски спортът е опасен. Най-натоварената е „Снежанка 6\" за начинаещи скиори, където има най-много хора. Общо взето може да се каже, че 80% от случаите са на нея\", каза началникът на ПСС-Пампорово Димитър Масурски. Най-често, скиорите не преценяват способностите си.„Неправилен избор на пистата, след това прекалено много хора като се съберат в един момент, има участъци, в които пистата става тясна и се създават предпоставки за травми. Общо взето не се спазва скиорският кодекс най-вече, който казва ясно, че скиорът трябва да пази спускащият се пред него\", добави още Масурски.В Пампорово инцидентите са значително по-малко в сравнение с големите курорти. Една от причините за това са мобилните ски патрули, които следят за сигурността. Те могат да блокират лифт картата и да изведат от ски зоната нарушителите.  ", "date": "2018.03.07", "title": "Русначето, пострадало в Пампорово, излезе от кома"}
{"url": "http://www.cross.bg/ninova-borisov-durzhava-1569527.html", "text": "/КРОСС/ Да отвоюваме България от паралелната държава на Бойко Борисов и шайката. Този призив отправи лидерът на БСП Корнелия Нинова на протестния митинг пред Министерския съвет. В него участват и партия \"Възраждане\" и \"Българска пролет\". Хиляди викаха под прозорците на Борисов: \"Иди си, Гинка си ти!\".Непосредственият повод за протестния митинг е скандалната сделка с ЧЕЗ.\"Ние не сме гадове, г-н Борисов, ние сме част от българския народ. Ние сме свободни хора. Няма да ни уплашите със заканите, че ще ни гоните до дупка като гадове, които искат да ви свалят. Няма да ни стреснете. Ние сме свободни хора в свободна държава и вие няма да ни отнемете това право\", заяви Нинова. А множеството отговори с възгласи \"Оставка!\"Нинова заяви, че депутатите от БСП са дошли на протеста от Народното събрание, където мнозинството е отхвърлило предложението им да има референдум за Истанбулската конвенция. Ние не приемама нашите момиченца в училище да бъдат обучавани, че може да бъдат и момченца, изтъкна тя. Ако няма референдум, ще внесат отново конвенцията, продължи Нинова.\"Г-н Борисов, народът излезе по улицата и всеки ден си казва думата, а тя е - „Оставка\", заяви в началото на словото си лидерът на БСП Корнелия Нинова. „Българи, поздравявам ви за смелостта да застанете с лицата си срещу властта и да кажете: „Оставка\". Скъпи българи, които днес не сте тук, благодаря на вас. Благодарим на Видин и Северозапада, които протестираха срещу политиката на Бойко Борисов, на Варна и Бургас, на Пловдив и Благоевград\", продължи Нинова.\"Днес и в цялата страна са обединени различни хора, различни политици, от различни цветове. Днес тук са с нас и „Възраждане\" и „Пролет\", НПО, млади и младите от чужбина. Обединени сме в едно - искаме да отвоюваме България от паралелната държава, наречена Бойко Борисов и „Шайка\"\", каза още Корнелия Нинова.   ", "date": "2018.03.07", "title": "Нинова на протеста: Да отвоюваме България от паралелната държава"}
{"url": "http://www.cross.bg/trimesechie-godina-evro-1569521.html", "text": "/КРОСС/ През четвъртото тримесечие на 2017 г. брутният вътрешен продукт (БВП) възлиза на 27 427 млн. лв. по текущи цени. Преизчислен в евро, БВП е съответно 14 023 млн. евро, като на човек от населението се падат 1 982 евро. Сезонно изгладените данни показват растеж от 3.5% на БВП през четвъртото тримесечие на 2017 г. в сравнение със съответното тримесечие на предходната година и 0.7% спрямо третото тримесечие на 2017 година.През 2017 г. БВП възлиза на 98 631 млн. лв. по текущи цени. Преизчислен в евро, БВП е съответно 50 429 млн. евро, като на човек се падат 7 099 евро. БВП за 2017 г. по предварителни данни нараства в реално изражение с 3.6% спрямо 2016 година.По предварителни данни произведеният брутен вътрешен продукт  през четвъртото тримесечие на 2017 г. възлиза на 27 427 млн. лв. по текущи цени. На човек от населението се падат 3 876 лв. от стойностния обем на показателя. При среден за тримесечието валутен курс от 1.66154 лв. за щатски долар БВП възлиза на 16 507 млн. долара и съответно на 2 333 долара на човек от населението. Преизчислена в евро, стойността на БВП възлиза на 14 023 млн. евро, като на човек от населението се падат 1 982 евро.Създадената от отраслите на националната икономика брутна добавена стойност  (БДС) през четвъртото тримесечие на 2017 г. възлиза на 23 761 млн. лв. по текущи цени. През четвъртото тримесечие на 2017 г. спрямо същото тримесечие на предходната година относителният дял на аграрния сектор в добавената стойност на икономиката намалява с 0.4 процентни пункта до 3.0%. Индустриалният сектор увеличава относителния си дял в добавената стойност на икономиката с 2.1 процентен пункт до 26.3%. Относителният дял на добавената стойност, реализирана от дейностите в сферата на услугите, намалява до 70.7% при 72.4% през съответния период на предходната година.За крайното потребление1 през четвъртото тримесечие на 2017 г. се изразходват 82.3% от произведения БВП. Инвестициите (бруто образуване в основен капитал2) формират 20.3% от произведения БВП. Външнотърговското салдо от стоки и услуги е отрицателно.Тримесечни изменения по сезонно изгладени данниПрез четвъртото тримесечие на 2017 г. БВП1 нараства с 0.7% спрямо третото тримесечие на 2017 г. Брутната добавена стойност в икономиката се увеличава с 0.9%.По предварителни данни за четвъртото тримесечие на 2017 г. крайното потребление бележи ръст от 1.3% спрямо предходното тримесечие, а бруто образуването в основен капитал нараства с 0.2%. Износът на стоки и услуги намалява с 1.0%, а вносът на стоки и услуги се увеличава с 4.4%.БВП нараства с 3.5% през четвъртото тримесечие на 2017 г. в сравнение със същото тримесечие на предходната година.През четвъртото тримесечие на 2017 г. спрямо същото тримесечие на предходната година брутната добавена стойност се увеличава с 3.7%. Динамиката на брутната добавена стойност се определя от регистрирания растеж в: Строителство - със 7.0%, Операции с недвижими имоти - с 6.9%, Финансови и застрахователни дейности - с 4.1%, Промишленост - с 3.5%, Професионални дейности и научни изследвания; административни и спомагателни дейности - с 3.2%, Търговия, ремонт на автомобили и мотоциклети; транспорт, складиране и пощи; хотелиерство и ресторантьорство - с 2.8%, Държавно управление; образование; хуманно здравеопазване и социална работа - с 2.5%, и Създаване и разпространение на информация и творчески продукти; далекосъобщения - с 2.1%.По отношение на компонентите на крайното използване принос за реалното увеличаване на БВП има нарастването на индивидуалното потребление - с 3.6%, и на колективното - с 1.7%. Бруто образуването на основен капитал нараства с 4.5%. Вносът и износът на стоки и услуги отбелязват ръст съответно с 8.3 и 2.0% спрямо съответното тримесечие на предходната година.БВП за 2017 г., получен като сума от тримесечни данни, нараства в реално изражение с 3.6% спрямо 2016 година. За 2017 г. БВП достига номинален стойностен обем от 98 631 млн. лв. (табл. 1 от приложението). Преизчислен в щатски долари при средно годишен валутен курс от 1.73478 лв. за щатски долар, БВП възлиза на 56 855 млн. долара. На човек от населението се падат 13 884 лв. от обема на показателя, или 8 004 долара. Преизчислен в евро, БВП е съответно 50 429 млн. евро, като на човек от населението се падат 7 099 евро.Брутната добавена стойност възлиза на 85 413 млн. лева. Реалният стойностен обем на показателя е с 3.7% по-висок в сравнение с този, достигнат през 2016 година.Индустриалният сектор създава 28.3% от добавената стойност на икономиката, което запазва дела му в сравнение с 2016 година. Секторът на услугите създава 67.4%, а аграрният сектор - 4.3% от добавената стойност, при съответно 67.0 и 4.7% през 2016 година.  ", "date": "2018.03.07", "title": "НСИ: Растеж от 3.5% на БВП през четвъртото тримесечие на 2017 "}
{"url": "http://www.cross.bg/motokros-provezhdaneto-bulgariya-1569526.html", "text": "/КРОСС/ Правителството одобри проект на Постановление за одобряване на допълнителни разходи по бюджета на Министерството на младежта и спорта за 2018 г. Средствата, необходими за финансово подпомагане на организирането и провеждането на Световния шампионат по мотокрос MXGP/MX2 и Европейския шампионат по мотокрос EMX125/EMX250 - Grand prix Bulgaria в Република България през 2018 г. са в общ размер от 1 662 455 лв.Тези шампионати по мотокрос са сред най-престижните състезания в света. В тях ще участват едни от най-силните отбори и поради това интересът ще е значителен, както от страна на българските зрители, така и на тези от чужбина. С провеждането на спортната проява ще се утвърди авторитета на Република България сред световната спортна общественост, ще окаже положително въздействие върху развитието и популяризирането на българския спорт и възможностите на българските спортисти за изява.  ", "date": "2018.03.07", "title": "МС отпуска 1 662 455 лв. за провеждането на Шампионатите по мотокрос"}
{"url": "http://www.cross.bg/ihtiman-povreda-razpredelenie-1569531.html", "text": "/КРОСС/ Повреда в подстанция Ихтиман остави без електрозахранване гр. Ихтиман и селищата в община Ихтиман. Подстанцията не е собственост на ЧЕЗ Разпределение и не се експлоатира от дружеството.Аварията възникна в 10:20 ч. тази сутрин. ЧЕЗ Разпределение получи уверение, че се работи за отстраняване на повредата.", "date": "2018.03.07", "title": "Повреда в съоръжение чужда собственост остави Ихтиман без ток"}
{"url": "http://www.cross.bg/bebeto-hladilnik-kushtata-1569532.html", "text": "/КРОСС/ 16-годишно момиче е родило в къщата си в казанлъшкото село Средногорово и е задушило бебето си, предава NOVA.След раждането момичето е сложило трупа на бебето в хладилник в гаража на къщата.Момичето е задържано. Според бащата на детето майката е удушила бебето.  ", "date": "2018.03.07", "title": "16-годишна задуши бебето си и сложи трупа му в хладилник"}
{"url": "http://www.cross.bg/lumix-promotziyata-fotoaparati-1569530.html", "text": "/КРОСС/  Новото предложение продължава ограничен период от време, през който можете да получите 5-годишна гаранция за невероятните фотоапарати Panasonic Lumix. За да се възползвате от него е достатъчно да регистрирате закупен продукт в уебсайта, което отнема само няколко минути:Закупуване на един от изброените по-долу модели фотоапарати Lumix във физически или онлайн магазин.Регистриране на закупения от вас фотоапарат на  и попълване на регистрационната форма в срок до 30 дни от датата на покупка на фотоапарата.DC-FZ82EP-KDC-FZ81EP-KDC-GX800KEGDDC-GX800KEGKDC-GX800KEGSDC-GX800KEGTDMC-G80EG-KDMC-G80HEG-KDMC-G80MEG-KDMC-G80WEG-KDMC-GX80CEGKDMC-GX80CEGSDMC-GX80EG-KDMC-GX80EG-SDMC-GX80EG-TDMC-GX80HEGKDMC-GX80HEGSDMC-GX80KEGKDMC-GX80KEGSDMC-GX80KEGTDMC-GX80NEGKDMC-GX80WEGKDMC-GX80WEGS Промоцията продължава до 14 април 2018 г. Условията на промоцията са достъпни на уебсайта: .www.photosynthesis.bgwww.photopavilion.bgwww.fotosviat.bgwww.dynaphos.bgwww.technopolis.bgwww.techmart.bg ", "date": "2018.03.07", "title": "Купете фотоапарат LUMIX и ще получите 5 години гаранция"}
{"url": "http://www.cross.bg/bulgariya-inerkom-novini-1569528.html", "text": "/КРОСС/ В договора за продажба на българските активи на ЧЕЗ на „Инерком\" има клауза, която изисква от дружеството купувач да окаже сътрудничество по делото срещу България в Международния център за уреждане на инвестиционни спорове. Това съобщава „Хосподаржске новини\", цитирайки източник от ръководството на чешката компания.Ако искът на ЧЕЗ срещу българската държава в базирания във Вашингтон арбитраж бъде удовлетворен, обезщетението може да достигне близо 600 млн. евро.Това е основната причина чешката компания да не желае да продаде бизнеса си в България на правителството в София.„Сега си представете как ще се съгласим собственик на българската ни компания да стане някой, срещу когото водим арбитражен спор за такава сума - просто не можем да го позволим\", посочва източникът на чешката медия.Според „Хосподаржске новини\" в момента от ЧЕЗ подготвят нов стратегически вариант - да се съгласят на продажба на контролен пакет от акции на българското правителство, ако то приеме да плати определено обезщетение по делото в арбитражния съд.В повечето случаи дори подобен иск да бъде удовлетворен, отсъдените обезщетения са много по-ниски от максималните размери, така че от чешкото дружество не рискуват нищо.При най-доброто за ЧЕЗ развитие на събитията, компанията може да спечели от продажбата на бизнеса си в България над половин милиард евро.Междувременно чешкият зам.-министър на финансите Ондрей Ланда, който е член на надзорния съвет на ЧЕЗ и за когото се твърдеше, че е пратил на българския премиер Бойко Борисов данни за източниците на финансиране на сделката с „Инерком България\", категорично отрече да е правил такова нещо.„Не знам какво пишат българските медии, не комуникирам с българското правителство\", посочи Ланда.В момента собственикът на „Инерком\" Гинка Върбакова е в Чехия, за да преговаря българската държава да закупи дял в „ЧЕЗ България\".Официално беше обявено, че договорката между Борисов и Върбакова е „Инерком\" и държавата да са партньори, но кабинетът да държи контрола над енергоразпределителното дружество. А бизнес дамата е в Прага, за да убеди ЧЕЗ да се съгласи с тази договорка.  ", "date": "2018.03.07", "title": "„Хосподаржске новини”: Дело на ЧЕЗ срещу България - клауза в договора с \"Инерком\""}
{"url": "http://www.cross.bg/referendym-hamid-konventziya-1569518.html", "text": "/КРОСС/ ПГ на ДПС няма да подкрепи предложението на БСП за референдум за Истанбулската конвенция. Това заяви Хамид Хамид от ДПС по време да дебатите по предложението на БСП за провеждане на референдум за Истанбулска конвенция, предаде БГНЕС.\"Тръгнали сте, колеги, с топ на лов за яребици. Не всичко подлежи на референдум. Не виждаме да се налага провеждане на референдум\", каза Хамид Хамид. Той призова да се провери в колко от държавите, които са подкрепили конвенцията, е имало референдум.„Провеждането на референдум се превърна в бягство от отговорност на политиците. България все още е парламентарна република и всеки подобен въпрос говори за неспособността на политиците да проведат дебат и да вземат съответното решение и да уведомят избирателите си\", заяви още депутатът от ДПС.  ", "date": "2018.03.07", "title": "ДПС няма да подкрепи референдум за Истанбулската конвенция"}
{"url": "http://www.cross.bg/zhena-prestuplenie-slychaya-1569517.html", "text": "/КРОСС/ Млада жена е била убита в апартамент в столицата. Арестуван е 37-годишен криминално проявен - приятел на жертвата.На 3 март около 6.40 ч. във Второ РУ е получен сигнал за починала млада жена в жилище в ж.к. „Свобода\". Към адреса незабавно са насочени екипи на полицията, които задържали на място Б.Д. /37г./, от София.Пристигналият екип на Спешна помощ е констатирал смъртта на 23-годишната столичанка.На местопроизшествието е извършен оглед, по случая е образувано досъдебно производство за престъпление по чл. 115 от НК (умишлено убийство). Тялото на младата жена е изпратено в КСМД за аутопсия.След доклад на събраните материали в Софийска градска прокуратура на Б.Д. е повдигнато обвинение за престъпление по чл. 115 от НК и му е наложена постоянна мярка „задържане под стража\". Разследването по случая продължава под наблюдението на прокуратурата.  ", "date": "2018.03.07", "title": "Млада жена е убита в София (обновена)"}
{"url": "http://www.cross.bg/zatvor-slyzhitelite-protest-1569515.html", "text": "/КРОСС/ За пореден път в деня на професионалния празник на ГД \"Охрана\" служителите на Женския затвор и съдебна охрана в Сливен излязоха на протест пред Съдебната палата.Протестиращите държаха плакати „С обещания затвор не се охранява\", „Само едно е сигурно в сектор „Сигурност\" - несигурността\", \"Европа и за нас. Оттук нататък за нас е въпрос на чест\".В събота над 70 надзиратели ще отпътуват за София, за да се включат в националния протест на Синдикат на служителите в затворите в България пред Министерството на правосъдието, Министерството на финансите и Министерския съвет. ", "date": "2018.03.07", "title": "Служителите на женския затвор в Сливен също протестират"}
{"url": "http://www.cross.bg/aiitos-meditzinska-speshna-1569514.html", "text": "/КРОСС/ 38-годишен мъж от Айтос е починал, след като е бил блъснат от лек автомобил, съобщиха от ОДМВР-Бургас. Инцидентът е станал около 01.10 ч. тази нощ на улица „Хаджи Димитър\" в Айтос, на около 30 м след кръстовището с ул. „19-ти февруари\" в посока на движение към Автогара Айтос.Лек автомобил „Фолксваген Шаран\", с бургаска регистрация блъска движещия се в дясното пътно платно пешеходец, 38-годишен от Айтос, който малко по-късно починал в Центъра за спешна медицинска помощ в Айтос.След инцидента автомобилът напуснал местопроизшествието, като е издирен допълнително от полицейските служители на паркинг в близост до сградата на Центъра за спешна медицинска помощ в Айтос.Установено е, че с автомобила се придвижвали 44-годишният М. К. от Айтос, тестван с дрегер за употреба на алкохол, който отчел 1,79 промила, взета е и кръвна проба за химичен анализ, и 37-годишният С. З. от Айтос, който отказал да бъде изпробван с дрегер за употреба на алкохол, но му е взета кръвна проба за химичен анализ. Към момента не е констатирано кой от двамата мъже шофирал автомобила. Задържани са за срок до 24 часа. По случая е образувано досъдебно производство. ", "date": "2018.03.07", "title": "Нова жертва на пътя в Айтос тази нощ"}
{"url": "http://www.cross.bg/morava-evakyatziya-nivata-1569516.html", "text": "/КРОСС/ Нивата на водите на повечето реки в Сърбия започва да намалява, но не и това на Морава - реката преля в участъка й в централната част на страната, което наложи разпореждането на евакуация, съобщава белградското електронно издание Телеграф.Нивата на Морава продължават да се покачват близо до град Ягодина.Съобщава се за наводнени домове и за евакуация на пет къщи в община Чичевац. Дали ситуацията ще се нормализира зависи от количеството на снега в планините, скоростта на топенето им и валежите през следващите дни, предупредиха метеоролозите. Местните власти увериха, че са взели превантивни мерки срещу евентуални наводнения.  ", "date": "2018.03.07", "title": "Река Морава в Сърбия преля"}
{"url": "http://www.cross.bg/tzurkvata-raiiona-politzeiiski-1569512.html", "text": "/КРОСС/ Сигнал за намерена граната наложи отцепването на малък периметър от района до църквата \"Св. Николай\" в пловдивския квартал \"Смирненски\".Храмът не е затворен, като в момента там се отслужва литургия, но е блокиран единият му вход. Предполага се, че откритото взривно устройство е старо, защото в района е имало военни поделения.От пловдивската полиция уточниха, че сигналът е подаден към 05:30 часа от работници на „Чистота\", които я открили в контейнер за смет. На място са два полицейски патрула и противопожарен автомобил.Очакват се специалисти от ДОТИ-София, за да проверят сигнала и евентуално да обезвредят взривното устройство. До идването на експерти районът до църквата на бул. \"Копривщица\" е отцепен и обезопасен от полицейски екипи на Второ районно управление.  ", "date": "2018.03.07", "title": "Работници намериха граната до църква в Пловдив"}
{"url": "http://www.cross.bg/konstantinov-mihail-spokoiistvieto-1569511.html", "text": "/КРОСС/ \"Сега се протестира за всичко. Властта трябва да знае, че ѝ свърши спокойствието. Не може група от откъснати бюрократи да взимат решения за съдбата на народа. Ако не си вземат поука от тези скандали - нищо добро не ги чака\", заяви пред Bulgaria ON AIR политическият анализатор Михаил Константинов.Той добави, че ГЕРБ и БСП не са единствените политически сили.\"Както са озверели хората, така с удоволствие биха гласували за нещо ново\", категоричен бе Константинов.\"Когато сравнително малки поводи водят до огромен обществен отзвук, това означава, че някой се опитва да държи капака на кипящия чайник. И дори да може засега да го задържи, той рано или късно ще гръмне. Това, че не се вярва на властта е символ за много дълбок проблем. Колкото повече управляващите дрънкат за успехите си, толкова по-зле за тях\", изтъкна социологът Кънчо Стойчев. ", "date": "2018.03.07", "title": "Михаил Константинов: Свърши спокойствието на властта"}
{"url": "http://www.cross.bg/sdelkata-borisov-bulgariya-1569513.html", "text": "/КРОСС/ Преговорите между \"Инерком\" и ЧЕЗ в столицата на Чехия продължават и днес.Чешката компания е потвърдила за bTV, че е започнало вътрешно разследване относно това как са изтекли документи с чувствителна финансова информация към премиера Бойко Борисов.Очаква се до края на настоящата седмица да стане ясно дали чешката компания ще преразгледа договора за продажба на активите си в България, така че да позволи държавата ни да участва в сделката.Според източници на bTV в договора за продажба съществува клауза, според която ЧЕЗ ще си сътрудничи със следващия собственик на активите в България, ако се налага в хода на арбитражно дело.Неофициално претенцията стига до 500 млн. евро, което може да усложни разговорите с чешката компания в посока участие на страната ни в сделката.Припомняме, на 22 февруари 2018 г. стана ясно, че чешката ЧЕЗ е одобрила сделката за продажба на активите в България и купувача \"Инерком Груп\". Последва скандал, който предизвика министърът на енергетиката Теменужка Петкова да подаде оставка, защото познава собственикът на фирмата Гинка Върбакова. Делян Добрев, депутат от ГЕРБ и бивш енергиен министър, изказа съмнения по отношение на сделката и по-точно спрямо това дали купувачът има опит и може да осигури поддръжката на ЕРП на една трета от България.От интервю на Гинка Върбакова стана ясно, че сделката за активите на ЧЕЗ може и да не минава за одобрение от Комисията за енергийно и водно регулиране (КЕВР). Това беше потвърдено от шефа на Комисията Иван Иванов.Едновременно с това скандалът достигна и в Чехия, като изданието Lidové noviny започна собствено разследване. То излезе с информацията, че две банки са обещали финансиране на сделката, въпреки че според предишна публикация половината от сделката се финансира от офшорки.\"Съвсем общ\" бил интересът на Борисов за ЧЕЗ при разговора му с БабишСделката с \"Инерком\" е приключена, заявил чешкият премиерЛично премиерът на Чехия Бабиш се е ангажирал пред Борисов да предаде документите от проверката на ЧЕЗ. Самият чешки премиер обаче коментира пред родното издание, че е шокиран от случващото се.На среща между премиерът Борисов и купувача на ЧЕЗ Гинка Върбакова стана ясно, че Борисов заявил желанието да има пълен контрол над сделката. На брифинг след срещата Върбакова, обясни, че е склонна да допусне държавата в сделката за ЧЕЗ. Тя отказа да даде информация за банките, които финансират сделката, позовавайки се на конфиденциална информация. Министърът на финансите Владислав Горнаов заяви готовността на държавата да участва в сделката за ЧЕЗ. България има и пари, и воля, за да се включи в купуването на ЕРП-то.Вчера от БСП внесоха три сигнала за приватизацията на ЧЕЗ в прокуратурата.  ", "date": "2018.03.07", "title": "ЧЕЗ разследва как чувствителна финансова информация е стигнала до Борисов"}
{"url": "http://www.cross.bg/sigyrnostta-suobshti-dyshi-1569520.html", "text": "/КРОСС/ Полицията в южния турски град Адана задържа 13 души, заподозрени във връзки с терористичната групировка ИДИЛ и подготовка на атентат срещу посолството на САЩ в Анкара, съобщи Анадолската агенция, цитирана от БГНЕС.По данни на медията рейдовете са извършени рано сутринта едновременно в няколко района на града. В тях са участвали служители на специалното поделение за борба с тероризма на местното Управление по сигурността. Сред задържаните има 12 сирийци.На 4 март американското дипломатическо представителство съобщи, че преустановява работата си от понеделник заради заплаха за сигурността.По-късно кметството на турската столица заяви, че правоприлагащите органи „предприемат допълнителни мерки за гарантиране на сигурността след съобщенията за заплахи, постъпили от американски източници\".  ", "date": "2018.03.07", "title": "Задържаха 13 души, планирали атентат срещу посолството на САЩ в Турция"}
{"url": "http://www.cross.bg/prokyror-dogovor-prestupleniya-1569519.html", "text": "/КРОСС/ На 26.02.2018 г. до главния прокурор е постъпил сигнал от Политическа партия  „Зелените\", в който са изложени факти за допуснати множество нарушения на действащото законодателство при сключване и изпълнение на  договор за отдаване на концесия на територия в Национален парк „Пирин\".Иска се извършване на проверка за действителния собственик на концесионера „Юлен\" АД, както и установяване на нарушения от страна на този концесионер, свързани основно с  ползването на площи, значително надвишаващи размера на концесионната територия по договор и с наличието на обекти на трети лица там. Поставят се и въпроси относно разрешения за ново строителство, издадени на концесионера, но попадащо извън зоната на територията по договор, както и относно свързаност между „Юлен\" АД и федерация по ски, с оглед получаване и разходване от същата на средства от държавния бюджет.Главният прокурор Сотир Цацаров разпореди извършване на лична проверка от прокурор от Върховна касационна прокуратура предвид съдържащите се в сигнала данни за престъпления против околната среда, както и престъпления по служба от представители на изпълнителната власт.Проверката ще бъде извършена в двумесечен срок. ", "date": "2018.03.07", "title": "ВКП проверява концесията на \"Юлен\" в Национален парк „Пирин”"}
{"url": "http://www.cross.bg/iion-nam-nayurt-koreya-1569510.html", "text": "/КРОСС/ Северна Корея убила братът на севернокорейския лидер Ким Чен-ун с невротоксичен газ VX, заяви говорителката на Държавния департамент на САЩ Хедър Науърт.Този извод задейства незабавно прилагане на нови икономически санкции на САЩ срещу КНДР, тъй като газът VX е категоризиран като оръжие за масово поразяване.Ким Йон-нам бе убит на 13 февруари 2017 г. на летището на Куала Лумпур в Малайзия. Записите от камери показаха как две жени  го доближават и хвърлят някакво вещество в лицето му. Низвергнатият роднина на Ким Чен-ун почина малко след това в болница.При съдебномедицинския преглед са открити следи от VX по лицето и в очите на Ким Йон-нам.Вашингтон определи на 22 февруари 2018 г., че това вещество е използвано от правителството на Северна Корея за убийството на Ким Йон-нам, заяви Науърт.\"Тази публична проява на презрение към универсалните норми срещу употребата на химически оръжия е ново доказателство за безразсъдството на КНДР и подчертава, че не можем да си позволим да толерираме севернокорейска програма за оръжия за масово поразяване от какъвто и да било вид\", заяви Науърт.Американското законодателство изисква когато една държава или държавен ръководител наруши американската забрана за употреба на химически или биологични оръжия да бъде прекратен вносът на стоки от тази страна. Тъй като на Северна Корея вече са наложени строги санкции от САЩ и ООН, сегашното решение на Вашингтон едва ли ще окаже съществена разлика, отбелязва АФП. ", "date": "2018.03.07", "title": "Оръжие за масово поразяване покосило брата на севернокорейския лидер Ким Чен-ун"}
{"url": "http://www.cross.bg/vestnik-tzenata-toka-1569506.html", "text": "/КРОСС/ Вестник \"24 часа\" цитира думи на управляващите, в които те успокояват, че \"цената на тока няма да се вдига\". \"Държавата с всички законни средства ще се противопостави на всяко самоволно искане за увеличение на цената на тока\"  - това е заявил депутатът от ГЕРБ и зам.-шеф на енергийната комисия в парламента Валентин Николов. Управляващите свикаха извънреден брифинг, след като по-рано през деня БСП внесе в прокуратурата 3 сигнала за ЧЕЗ. От ГЕРБ директно обвиниха соцпартията в опити да бъде свалено правителството с незаконни средства и с манипулации за вдигане на цената на тока, допълва \"24 часа\".В заглавие на първата си страница вестник \"Дума\" пише, че \"БСП ще участва в национален протест срещу сделката с ЧЕЗ днес пред Министерския съвет\".  От левицата настояват да се извърши проверка на средствата, с които \"Инерком\" кандидатства за закупуване на енергодружеството.Парламентът пак ще разширява пределите на неизбежната отбрана, информира вестник \"Сега\". Изданието коментира, че управляващите ще използват убийството в Пловдив, за да лансират промени в Наказателния кодекс и да разширят случаите, при които няма да се носи отговорност за убийство или друго престъпление, ако то е при неизбежна отбрана. Това е станало ясно от думите на вицепремиера Красимир Каракачанов вчера, уточнява всекидневникът.Мъжете у нас вземат с 25% по-високи заплати от жените, показват данни на НСИ, цитирани от вестник \"Труд\". Най-голяма разлика има в здравеопазването. Дори в сектора \"Финансови и застраховаелни дейности\" мъжете вземат 47 на сто повече от дамите. На второ място в ЕС обаче се нарежда България по мениджъри от женски пол. Първенец е Латвия, уточнява всекидневникът.Български компании участват в изпълнението на проекти за над 500 млн. евро в Индия, информира вестник \"Стандарт\". Изданието обяснява, че те са в сферата на IT-технологиите, интернет, биотоалетни, соларни паркове и продукти за ветеринарната медицина. ", "date": "2018.03.07", "title": "Във вестниците днес"}
{"url": "http://www.cross.bg/podkrepeni-zaplatite-palata-1569503.html", "text": "/КРОСС/ Надзиратели от затворите излизат на протест пред Съдебната палата в столицата. Те ще бъдат подкрепени и от служителите в охраната на съдилищата.Основното искане е за повишаване на заплатите с 20 на сто, адекватни условия на труд и увеличаване на щатните бройки.Недоволните са готови на продължителни масови протести, подкрепени от сродни организации от страни членки на Европейския съюз.Преди няколко дни министърът на правосъдието Цецка Цачева заяви, че синдикатите на надзирателите отказали 10% увеличение на заплатите, което е с 5% повече от заложеното в бюджета за тази година.  ", "date": "2018.03.07", "title": "Надзирателите се събират пред Съдебната палата в София"}
{"url": "http://www.cross.bg/deloto-dyshi-hitrino-1569502.html", "text": "/КРОСС/ В сряда ще се проведе второто заседание по делото за катастрофата на гара Хитрино. То ще се гледа в Окръжния съд в Шумен.На 15 януари адвокатите на двамата обвиняеми - машинистът на влака Димитър Михнев и помощникът му Радослав Петков, поискаха отвод на прокурора и връщане на делото за доразследване. Апелативният съд във Варна обаче остави без уважение искането на защитата.Делото ще тръгне по реда на съкратеното съдебно следствие с разпит на свидетели и изслушване на експертизи.Според обвинението машинистите са причинили смърт по непредпазливост на 7 души и тежки и средни телесни повреди на още 14 души. ", "date": "2018.03.07", "title": "Продължава делото за взрива в Хитрино"}
{"url": "http://www.cross.bg/dimov-dostoen-siriya-1569504.html", "text": "/КРОСС/ Самоволното решение на генералния ни консул в Одрин Васил Вълчев да отмени културната програма за националния ни празник и да призове български граждани да отдадат почит към турските войници, убити в Северна Сирия, е „случай, достоен за съжаление\". Това коментира в предаването „Тази сутрин\" по bTV бившият ни консул в Одрин Георги Димов.Трудно ми е да изтълкувам ситуацията, защото се срамувам, откровено казано, от това, което стана, каза Димов.На въпрос защо Вълчев е взел това решение и дали някой му е казал, че не трябва да се празнува гостът отговори: „Само може да гадаем\".Важни са уврежданията, които се нанасят на имиджа на страната ни и на позициите ни, добави Димов. Той посочи, че турската страна се е възползвала от случая и медиите веднага са заявили, че България подкрепя турската операция в Африн. Това е доста различно от нашата позиция по обстановката в Сирия и статута на сирийските кюрди, посочи гостът и припомни, че действията на Анкара са „заклеймени от целия свят\". ", "date": "2018.03.07", "title": "Димов: Отмяната на празника е „случай, достоен за съжаление“ "}
{"url": "http://www.cross.bg/ilieva-iioana-kypa-1569509.html", "text": "/КРОСС/ Втора поредна купа Йоана Илиева извоюва Европейската купа по сабя за кадетки и сребърен медал от първенството на Стария континент.На провеждащия се в Сочи европейски шампионат за кадети и младежи Илиева отново се класира втора - така както и през миналата година в Пловдив. В мача за златния медал най-силната българска състезателка по фехтовка отстъпи с 11:15 пред Дениз Селин Юнлудаг (Тур).Всъщност, Юндулаг се оказа големият печеливш от полуфинала между Илиева и младата унгарска звезда Лиза Пущай. Българката и Пущай (шампионка до 17 г. и втора до 20 г. от Пловдив ‘17) изиграха, по мнението на специалистите, най-силния мач в турнира при кадетките.Йоана го спечели с 15:14, но изчерпа немалка част от своите физически и психически сили. Това пролича във финала, в който по-издръжлива се оказа представителката на Турция. Освен Пущай, бронз взе и Даря Дрозд (Рус).Добро представяне имаха и другите две българки в индивидуалната надпревара на сабя. Те също стигнаха до директните елиминации, като Теодора Вутова завърши 18-а, а Елица Станимирова - 24-а.Със спечелените точки Йоана Илиева предсрочно си осигури Европейската купа във възрастовата група до 17 години. През 2017 г. състезателката на клуб „Свечников\", с треньор Ивайло Воденов, също заслужи трофея преди последните няколко състезания от веригата.В Сочи Йоана ще се бори за медал и в шампионата за девойки - до 20 години. Най-предно класиране за България при кадетите в Сочи донесе Христо Ефимов - 9-о място. ", "date": "2018.03.07", "title": "Йоана Илиева извоюва Европейската купа по сабя за кадетки"}
{"url": "http://www.cross.bg/durzhavata-boiichev-skandal-1569507.html", "text": "/КРОСС/ БСП поиска проверка на продажбата на миноритарния дял от 33% от акциите на ЧЕЗ, тъй като информацията, с която разполагаме е, че тя се разминава със стратегията за приватизация на дружеството. Затова настояваме прокуратурата да извърши проверка, заяви в предаването „Преди всички\" Жельо Бойчев от БСП.\"Ако държавата беше запазила своя миноритарен дял, най-малкото щеше да бъде информирана за намеренията на ЧЕЗ, а не сега да се мисли по какъв начин да влезе в сделката. Когато си съсобственик е много по-лесно\", коментира Бойчев. Запитан има ли държавата механизъм да развали сделката, той посочи, че сделката трябва да бъде спряна и няма друг добър изход.БСП търси легитимация за участие в протестните действия, смята Десислава Атанасова от ГЕРБ:„Ако държавата не бе продала тези 33%, бих казала, че те, така или иначе не влияят върху решенията на общото събрание на ЧЕЗ, тъй като няма необходимо мнозинство или достатъчен брой акции, за да има възможност да се наложи вето върху една такава сделка. Това, че държавата е знаела, е факт още отпреди една година. Преди година се обяви, че ЧЕЗ иска да продаде ЧЕЗ България. В този смисъл смятам, че в БСП малко са закъснели с реакцията.\"Няма нужда да търсим легитимация за участие в протестите, дейността на българското правителство дава непрекъснато основание за това - те са от скандал в скандал, контрира Бойчев:„Да припомня ли скандала с директора на Здравната каса, който те си назначиха и после искаха да освободят, защото очевидно не обслужва определени интереси и не се подчинява на телефонните обаждания за кадруване и сключване на определени договори.\" ", "date": "2018.03.07", "title": "Бойчев: Управляващите са от скандал в скандал"}
{"url": "http://www.cross.bg/svilenski-durzhavata-pravitelstvoto-1569508.html", "text": "/КРОСС/ „Страшното е, че приемиерът излъга за ЧЕЗ и българския народ, и нас политиците- затова хората ще протестират. Не смятам, че тези, които искат да протестират, са гадове. Нека премиерът да каже- кои са гадовете, за които той самият говори\". Това заяви зам.-председателят на ПГ на „БСП за България\" Георги Свиленски по БНТ. Той бе категоричен, че след всичко случващо се в държавата, БСП иска правителството да си тръгне. Георги Свиленски подчерта, че най-важно за една политическа сила е да бъде последователна. „По темата за ЧЕЗ, БСП винаги е била последователна, включително и с внасянето на сигнала в прокуратурата, както и бяхме обявили\", каза социалистът. По думите му приватизацията на ЕРП-тата се е случила през 2003-2004 г., когато БСП не е участвала в управлението на държавата и е била против приватизацията им. „И през всичките тези години не сме подкрепяли тяхната приватизация\", подчерта той.През 2004 г. се продават 67% от ЕРП, когато е приета и стратегия за приватизация, в която ясно се казва, че 67% се приватизират, като 33% остават собственост на държавата, за да може тя да има представител в тях и да знае какво се случва с дружествата. „Ако държавата имаше участие, можеше да се провери какво се случва със сделката и откъде са капиталите на купувача, а не да се стига до прокуратурата\", подчерта Свиленски и обясни, че знае поне 4, 5 държави, в които собствеността на такива дружества е 100% държавна.Защо правителството на Борисов продаде 33% от ЧЕЗ за 40 млн. лв., а сега ще ги купува 3-4 пъти по-скъпо„Защо правителството на Борисов продаде 33% от ЧЕЗ за 40 млн. лв., а сега ще ги купи за над 100 млн. евро или 3- 4 пъти по-скъпо?\" попита Свиленски и обясни, че и заради това БСП е внесла сигнал до прокуратурата, за да се провери приватизацията на тези 33% от дружеството- нарушена ли е стратегията, защо е продавал премиерът и на каква цена, както и да се провери произходът на парите, с които ще се финансира сделката.  ", "date": "2018.03.07", "title": "Георги Свиленски: Премиерът излъга и затова хората излизат на протести"}
{"url": "http://www.cross.bg/prodykti-evro-mito-1569500.html", "text": "/КРОСС/ Президентът на САЩ Доналд Тръмп може да удари с 25% мито внасяните от ЕС автомобили. Това разкрива USA Today.В отговор Европейската комисия може да удари ключови американски брендове с реципрочно мито от 25%.Европейският списък включва мотоциклети, козметични продукти, джинси, уиски, портокалов сок, царевица и други селскостопански продукти на обща стойност 951 млн. евро.Това включва и доставки от САЩ за плавателни съдове за развлечение на стойност около 1 милиард евро, както и стоманени продукти и други промишлени продукти стоки на стойност 854 млн. евро. ", "date": "2018.03.07", "title": "Тръмп удря с 25% мито колите от ЕС"}
{"url": "http://www.cross.bg/trump-mita-ikonomicheski-1569492.html", "text": "/КРОСС/ Главният икономически съветник на Доналд Тръмп Гари Кон, който бе твърдо против решението на президента на САЩ да наложи мита на вносната стомана и алуминий, подаде оставка, предадоха Франс прес и Ройтерс.\"За мен бе чест да служа на страната си и да въведа благоприятни за американците политики в подкрепа на растежа, по-специално приемането на историческа данъчна реформа. Благодаря на президента, че ми даде тази възможност и желая на него и на администрацията големи успехи в бъдеще\", се казва в кратко изявление на директора на Националния икономически съвет.Бившият член на ръководството на банката \"Голдман Сакс\" се присъединява към дългия списък на близките сътрудници на Тръмп, които напуснаха постовете си в Белия дом през последните месеци, отбелязва АФП.В администрацията на САЩ Кон бе най-големият противник на планираните от Тръмп мита от 25 процента върху вносната стомана и 10 процента върху вносния алуминий. Той се опита да разубеди Тръмп от това му намерение, но Тръмп потвърди вчера, че в близките дни ще наложи тези мита.\"Гари свърши чудесна работа за прилагане на програмата ни, като помогна за въвеждането на историческа данъчна реформа и отново да се освободи американската икономика\", заяви Тръмп.  ", "date": "2018.03.07", "title": "Главният икономически съветник на Тръмп подаде оставка"}
{"url": "http://www.cross.bg/koreya-severna-trump-1569493.html", "text": "/КРОСС/ Президентът на САЩ Доналд Тръмп определи днес като \"много положителни\" изявленията на Северна Корея за евентуален диалог със САЩ, повтаряйки същевременно, че всички варианти са на масата, предадоха световните агенции.\"Изявленията, дошли от Южна Корея и от Северна Корея, са много положителни. Ще бъде добре за света, добре за Северна Корея, добре за полуострова, но ние ще видим какво ще се случи\", каза Тръмп, предаде АФП.Той похвали участието на Северна Корея в Олимпийските игри в Южна Корея, предаде Ройтерс. \"Мисля, че Северна Корея беше страхотна. Те се появиха. Те отидоха на Олимпийските игри, те отидоха на тях в добро настроение. Те се справиха добре\", каза Тръмп.Тези изявления президентът направи, след като Южна Корея обяви, че Северна Корея ще спре изпитанията на ракети и на ядрени оръжия и ще подложи на обсъждане целия си ядрен арсенал, ако САЩ се съгласят на преговори, допълва АП.Изявленията за Северна Корея Тръмп направи пред журналисти в Овалния кабинет на Белия дом по време на среща с премиера на Швеция Стефан Льовен, с когото обсъждат въпроси, свързани търговията и сигурността. ", "date": "2018.03.07", "title": "Тръмп приветства изявленията на Северна Корея за евентуален диалог"}
{"url": "http://www.cross.bg/faso-sahel-byrkina-1569491.html", "text": "/КРОСС/ Лидерът на терористичната мрежа Ал Кайда Айман аз Зауахири призова мюсюлманите в Магреб да се борят срещу френските военни в Сахел, предаде АФП. Призивът бе отправен във видеопослание, разпространено днес, съобщава американският център за наблюдение на джихадистките сайтове.Във видеото, което е с продължителност 7 минути, приемникът на Осама бин Ладен не говори за неотдавнашните атентати в Уагадугу в Буркина Фасо, за които отговорност пое Групата за поддръжка на исляма и на мюсюлманите, джихадистко движение в Мали, свързано с Ал Кайда.\"Онези, които се сражаваха, убиха и преследваха вашите бащи се завърнаха, за да убият вашите братя мюсюлмани и да ви припомнят, че вие оставате под тяхната окупация и подтисничество\", каза Зауахири. Той подчерта провала на революциите от Арабската пролет и каза, че \"корупцията от едно време се е завърнала, но е по-жестока отпреди\".Зауахири редовно заплашва Франция в посланията си. Не може да се определи кога е записано новото обръщение.В петък двоен координиран атентат срещу посолството на Франция в Уагадугу и генералния щаб на армията на Буркина Фасо, отне живота на 7 души и рани над 80 души. Девет джихадисти бяха ликдивирани. Днес френският външен министър Жан-Ив Льо Дриан съобщи, че другата седмица ще посети Буркина Фасо.Около 4000 френски военни са разположени в Сахел в рамките на операцията срещу джихадистите в региона и в подкрепа на силите на страните от групата Г-5 Сахел (Буркина Фасо, Мали, Мавритания, Нигер и Чад), припомня АФП. ", "date": "2018.03.07", "title": "Ал Кайда с нова заплаха срещу Франция"}
{"url": "http://www.cross.bg/shymen-obshtina-bila-1569494.html", "text": "/КРОСС/ Община Шумен бе осъдена да плати 4000 лв.  заради това, че 9-годишно дете е било нахапано от безпризорно куче. Решението е на Районния съд в областния град, предава \"Дарик\".От документите по делото става ясно, че инцидентът е станал по обяд на 13 юни миналото лято. Момичето и майка му били пред магазин за храна. Жената влязла вътре, а детето останало навън със свое другарче.Пред сградата имало и две кучета, които често обитавали този район и били безстопанствени. Докато жената била в магазина, видяла през отворената врата как едното от животните се насочило към дъщеря ѝ и я захапало за десния прасец.Детето се изплашило, а майка се спуснала да изгони кучетата и започнала да успокоява момиченцето. Детето било отведено до Спешно отделение. Там раната, която кървяла, била обработена, а впоследствие в инфекциозно отделение на болничното заведение на детето била поставена ваксина против бяс.Родителите на детето посочват, че случаят се отразил крайно неблагоприятно не само върху физическото здраве на 9-годишното дете, но и върху психиката му, като се наложило да посещава психолог за преодоляване на причинения ѝ стрес.В хода на делото общината посочила, че има сключен договор за съвместна дейност със сдружение с нестопанска цел за овладяване на популацията на безстопанствени кучета в Шумен.Според съда обаче отговорността за безстопанствените кучета трябва да се поеме от общината. Затова и осъдили Община Шумен да плати 4000 лв. на семейството като обезщетение за претърпени неимуществени вреди.Решението на Районния съд не е окончателно и подлежи на обжалване. ", "date": "2018.03.07", "title": "Осъдиха Община Шумен заради дете, нахапано от бездомно куче"}
{"url": "http://www.cross.bg/zadulzhitelen-izpit-zapochvat-1569495.html", "text": "/КРОСС/ Започват записванията за матурите. До 16 март включително дванайсетокласниците, които ще се явяват на държавни зрелостни изпити, трябва да подадат заявления до директорите на училищата си, съобщиха от Министерството на образованието.Матурата по български език и литература ще е на 21 май, а вторият задължителен изпит ще е на 23 май. Изпитите по желание ще са от 29 май до 1 юни по график, който ще бъде обявен допълнително.За тази учебна година няма промени в изпитните програми и в начина на провеждане на изпитите.Зрелостниците в професионалните гимназии могат да не се явяват на втори задължителен държавен зрелостен изпит, а като оценка от втория задължителен изпит в дипломата им да се запише средноаритметичната стойност от оценките, получени на държавните изпити за придобиване на професионална квалификация.", "date": "2018.03.07", "title": "Започват записванията за матурите"}
{"url": "http://www.cross.bg/nova-gvineya-papya-1569497.html", "text": "/КРОСС/ Най-малко 18 души са загинали във вчерашното , съобщи Ройтерс.Агенцията се позовава на шефа на провинция Хела Уилям Бандо. Това бе най-тежкият вторичен трус след земетресението с магнитуд 7,5 на 26 февруари.Папуа Нова Гвинея се намира в Тихоокеанския огнен пръстен, който е известен със своята повишена сеизмична активност. ", "date": "2018.03.07", "title": "18 загинали в труса в Папуа Нова Гвинея"}
{"url": "http://www.cross.bg/toplofikatziya-grada-pernik-1569496.html", "text": "/КРОСС/ Жителите на Перник излизат на протест срещу \"Топлофикация\". Причината за недоволството е слабото топлоподаване и честите спирания на парното в областния град.Според жителите на града през най-студените дни от настоящия зимен сезон потребителите на дружеството системно са оставали без отопление и топла вода.Протестът се организира в социалните мрежи. Перничани се събират в 13 часа пред сградата на Минната дирекция.Протестиращите приканват съгражданите си да се организират и да се изправят срещу волностите на Топлофикация. \"Стига сте спали! Направете нещо за града, за себе си и за децата\", призовават още организаторите на масовото недоволство.Проблемите с топлоподаването в Перник започнаха през 2017 година. В началото на настоящата 2018 година възникна поредна авария с топлопреносната мрежа в града. На 19 февруари два пожара последователно избухнаха в пернишката ТЕЦ \"Република\", оставайки около 20 000 потребители без парно и топла вода в студовете.В края на месец февруарти Комисията за енергийно и водно регулиране (КЕВР) започна проверка в \"Топлофикация - Перник\" заради сигнали за системни проблеми.  ", "date": "2018.03.07", "title": "Перничани протестират срещу \"Топлофикация\""}
{"url": "http://www.cross.bg/evro-globa-mesta-1569499.html", "text": "/КРОСС/ Най-малко 90 евро глоба ще бъде наложена на всеки, който псува или отправя неприлични забележки към жени на улицата, съобщават местни медии.Инициативата е на правителството. То дори внесе в парламента доклад, в който се предлага въвеждане на глоба от 90 до 750 евро за всеки, който отправя сексистки забележки към жените на обществени места.Изследванията показват, че близо 90 % от жените, които използват обществения транспорт, са ставали жертва на физически, словесен или друг вид тормоз.Преди осем години Франция наложи глоби за носене на бурка на обществени места. Те са в размер на 150 евро за нарушителките и 15 000 евро за тези, които задължават мюсюлманките да носят бурка или друг подобен елемент от типичното за исляма облекло. Освен това мъжете, които принуждават към това съпрузите си, ги грози и една година затвор.  ", "date": "2018.03.07", "title": "90 евро глоба за псуване във Франция"}
{"url": "http://www.cross.bg/ryskoto-gyta-byntovnitzi-1569498.html", "text": "/КРОСС/ Бунтовници от Източна Гута обстрелваха руското посолство в Дамаск, както и руското търговско представителство и руския Център за помирение на враждуващите страни в Сирия към руското министерство на отбраната. Няма данни за ранени и убити, съобщи ТАСС.Агенцията се позовава на началника на руския Център генерал Юрий Евтушенко.Той добави, че действащите в този анклав радикални групировки непрекъснато стрелят по сирийските правителствени войски, за да ги провокират към ответни действия. ", "date": "2018.03.07", "title": "Бунтовници от Гута обстрелваха руското посолство"}
{"url": "http://www.cross.bg/tema-bulgariya-zhivo-1569487.html", "text": "БНТ, „Денят започва\"Тема: Как най-ефективно да преборим пролетните вируси? Съветът на лекаритеТема: Сметки за здраве. Между финансовите параметри и грижата за пациентите - говори кардиохирургът проф. Генчо НачевТема: БСП в атака. Къде са пробойните в сделката за продажбата на ЧЕЗ и защо е дадена на прокуратурата? Зам.-председателят на ПГ на \"БСП за България\" Георги СвиленскиТема: Енергийни стратегии. Как ще се разплете енергийният казус с ЧЕЗ? За цената на тока - депутатът от ГЕРБ Валентин НиколовТема: Управленски намерения, коалиционни решения и необходимостта от законодателни енергийни промени - гост вицепремиерът Валери СимеоновТема: Политически неизвестни около Брекзит. Какво предстои след излизането на Великобритания от Евросъюза? Посланик Ема Хопкинс гостува в студиото на предаванетоБТВ, \"Тази сутрин\" Тема: На живо от Бургас: Има ли опасност езерото Вая да прелее?;Тема: Какво ще договори Гинка Върбакова на срещата с ЧЕЗ. Директно от Прага - ще влезе ли държавата в сделката?Тема: След разговора Путин - Борисов  - ще строим ли АЕЦ „Белене\" като балкански проект? Трайчо Трайков и Атанас ТасевТема: Защо не беше честван националният ни празник в Одрин? Гостува бившият български консул Георги ДимовТема: На живо: Какво е състоянието на доктор Димитров, след като напусна ареста?Тема: Трябва ли да се промени законът в частта с неизбежната отбрана? Гостуват Антон Станков и Ботьо БотевТема: Кои ще са професиите на бъдещето? Гостува заместник-министърът на труда Зорница РусиноваТема: Ще има ли достатъчно кандидати за Софийския университет - кои такси намаляват и кои поскъпват? В студиото ректорът на Алма матер професор Анастас ГерджиковТема: Защо петгодишно дете с рядка болест няма достъп до лечение у нас?Нова телевизия, „Здравей, България\"Тема: Oбрата по случая с доктора, убил крадец. Герой или престъпник е мъжът, зад когото застана цяла България?Тема: Хора с увреждания излизат на протест. Камери пазят от насилие децата в домовете. Майка или мащеха е държавата за тях? Разговор със социалния министър Бисер ПетковТема: Крадци атакуват магазин през ден в центъра на София. Къде е полицията?Тема: Изгорял блок се сдоби със сметка за ток. Как жителите на опожарената  кооперация в Бойчиновци, които от месеци не живеят в нея, станаха длъжници на ЧЕЗ?Тема: Перник на протест срещу Топлофикация. На живо - защо цяла зима ту има - ту няма парно и топла вода в миньорския град?Тема:  Александър Сано в \"Запей, България\" пред Ива и Мон Дьо. ", "date": "2018.03.07", "title": "В сутрешните блокове днес"}
{"url": "http://www.cross.bg/voiina-povod-frenskata-1569485.html", "text": "/КРОСС/ 161 г. - Римският император Антонин Пий умира и е наследен едновременно от Марк Аврелий и Луций Вер, което е прецедент дотогава в Римската империя. 321 г. - Император Константин I Велики издава декрет че денят на Sol Invictus (неделя) е ден за почивка в Империята. 1530 г. - Папата отказва да узакони развода на английския крал Хенри VIII с Катерина Арагонска и да признае брака му с Ан Болейн, което става формален повод за създаването на англиканската църква. 1798 г. - Френската армия влиза в Рим. 1814 г. - В битката при Краон армията на Наполеон Бонапарт побеждава руските и пруските военни сили. 1876 г. - Александър Бел получава патент за изобретение, което той нарича телефон. 1912 г. - Руал Амундсен официално съобщава, че неговата експедиция е достигнала Южния полюс на 14 декември 1911 г. 1918 г. - Първа световна война: Финландия влиза в съюз с Германия. 1936 г. - Германия нарушава Локарнския пакт и Версайския договор, като окупира наново демитализираната Рейнска област. 1945 г. - Втората световна война: Американски армейски части овладяват моста над река Рейн, с което се ускорява настъплението срещу Берлин. 1947 г. - Възстановени са дипломатическите отношения между България и Австрия. 1950 г. - Студената война: СССР прави изявление, в което отрича, че Клаус Фукс е работил като съветски шпионин. 1965 г. - За първи път в Канада в римокатолически църкви са извършени богослужения на английски език. 1966 г. - Президентът на Франция Шарл де Гол обявява намерението на страната да напусне НАТО. 1980 г. - Маргьорит Юрсенар е първата жена избрана за член на Френската академия. 1983 г. - Направен е опит за отвличане на самолет (полет № LZ-013) от БГА Балкан (София - Варна). 1987 г. - Майк Тайсън прегазва Джейм „Костотрошача\" Смит за световната титла в тежка категория. 1989 г. - Иран скъсва дипломатически отношения с Великобритания по повод на издадените в кралството Сатанински строфи на Салман Рушди. 1996 г. - Формиран е първият демократично избран палестински парламент. 2002 г. - Открити са Деветите зимни параолимпийски игри в Солт Лейк Сити. 2009 г. - Изстрелян е космическият телескоп Кеплер, проектиран да открива земеподобни планети в орбита на други звезди.  ", "date": "2018.03.07", "title": "7 март през..."}
{"url": "http://www.cross.bg/herson-vyara-hristiyanskata-1569484.html", "text": "/КРОСС/ Много време преди покръстването на руския народ при светия равноапостолен княз Владимир християнската вяра вече била проникнала в южния край на Русия - Крим и Таврическия полуостров, който в старо време се наричал Херсонес Таврически и влизал в Римската империя.Римските императори, жестоки гонители на християните, сами неволно способствали за разпространение на християнската вяра в Таврическия полуостров. Те изпращали там на заточение държавни престъпници. Изповядването на християнската вяра тогава се считало за голямо престъпление и много християни били пратени в изгнание заради вярата си в Иисуса Христа, например Св. Климент Римски в царуването на император Траян. Тия изгнаници чрез поученията си и чрез примера на добродетелния си живот обръщали много езичници към Господа и често пъти с мъченическата си смърт утвърждавали вярата в сърцата на новопокръстените. Така Господ насочвал всичко за доброто и ползата на Църквата и нерядко самите врагове ставали несъзнателни оръдия на всеблагия Божи промисъл.Макар заточениците-християни чрез своите поучения да са обърнали мнозина към истинния Бог, мнозинството от жителите на Таврическия полуостров дълго оставали в мрака на езичеството. В тая страна имало много юдеи, които с всички сили се стремели да пречат на разпространението на християнската вяра и заедно с езичниците преследвали и мъчели вярващите в Христа. Християните, често пъти лишени от епископи и свещеници, могли само тайно да се събират на молитва. Но в първите векове на Църквата християнската любов възпламенявала всички вярващи. Изпълнени с ревност към закона Господен и с любов към ближните, християните с готовност посрещали страданията за вярата и дори смъртта.Така, в царуването на Диоклетиан в ІІІ век, когато християните били преследвани, йерусалимският патриарх пратил няколко епископи в различни страни да проповядват светото Евангелие.Двама от тях - Ефрем и Василий - пристигнали в Херсон. Те дълго живели заедно в Херсон или Корсун, главния град на полуострова. Утешавали гонените християни чрез своето състрадание и увещавали езичниците да оставят идолопоклонството и да се обърнат към истинския Бог. След известно време Ефрем напуснал Херсон и отишъл по-нататък. Той стигнал до реката Дунав, проповядвайки словото Божие. Мнозина се обърнали и приели от него св. кръщение, но повечето враждебно посрещали проповедника. Той с търпение понасял гоненията и оскърбленията и най-после, по заповед на началниците на страната, бил посечен с меч.Между това Василий продължавал да проповядва словото Божие в Херсон. Някои повярвали, но много жители на града с гняв се опълчили против епископа. Те го били и мъчили и най-после го изгонили от града. Той отишъл в планината и се поселил в една пещера, наричана Партено. Скърбейки за неверието и ожесточението на народа, той непрестанно молел Бога да просвети езичниците със светлината на истинската вяра.Преданието говори, че след някое време синът на един от най-знатните жители на Херсон умрял. Родителите го погребали и, изпълнени с неутешима скръб, постоянно плачели на гроба на момъка. Веднъж нощем бащата и майката на починалия в едно и също време видели чуден сън. Умрелия техен син им се явил и казал: \"Защо плачете и скърбите за моята смърт? Защо се молите на нашите богове? Те не могат да ме възкресят, понеже не съществуват. Ако искате да ме видите жив, идете при оня чужденец, когото оскърбихте и изгонихте, и го помолете да се помоли той за мене на своя Бог; и сами повярвайте в същия Бог, Когото той изповядва; защото Той е истински, имащ власт над живи и мъртви. Той може да ме възкреси.\"Като се събудили, родителите си разказали един на друг чудния сън. След това заедно с всички роднини и домашни те отишли да намерят изгонения епископ. Когато го намерили в пещерата, те паднали пред нозете му, молейки го да възкреси сина им. Но епископът отговорил:- Как мога аз, грешен човек, да възкреся мъртъв? Само Бог може да направи това. Повярвайте в Него и молете Му се!- Ако син ни възкръсне, ние ще направим всичко, каквото заповядаш - казвали родителите на умрелия момък.Василий отишъл с тях на гроба: отвалили камъка и епископът влязъл в пещерата, където лежал покойникът. Той се помолил над него и като осветил вода, поръсил умрелия, призовавайки името на Св. Троица, както се казва при тайнството Кръщение, и веднага момъкът оживял и започнал да слави Бога. Всички присъстващи паднали пред нозете на епископа, прославяйки небесния Бог. Св. епископ Василий с почести бил доведен в града и множество жители повярвали и се кръстили.Оттогава християнската вяра започнала бързо да се разпространява в града и околностите. Но ожесточените езичници и юдеи, като видели успеха на омразното тям учение, решили да погубят светия епископ. Те нощно време нападнали дома му, хванали го, вързали го, влачили го по улиците и най-после го били до смърт с камъни и тояги. Тялото му те захвърлили извън града, за да бъде изядено от зверове. Но зверовете не се докосвали до него. Чудна светлина сияела над него през нощите. Най-после християните взели нощно време тялото на мъченика и го погребали.Скоро подир това един от учениците на св. Василий се отправил в Хелеспонтската страна и срещнал там трима от епископите, които по-рано били излезли от Йерусалим с Ефрем и Василий. Той им разказал за участта, постигнала светите изповедници-страдалци. Епископите благодарили на Бога, Който удостоил техните другари да пострадат и умрат за християнската вяра и без да се боят от опасност, решили да заминат за Херсон, за да продължат просвещението на езичниците в християнската вяра. Това свето дело им било по-скъпо от живота.Тия трима епископи - Евгений, Елпидий и Агатодор скоро пристигнали в Херсон. Християните ги приели с радост, но евреите и езичниците се опълчили срещу тях и след известно време ги убили.Минали няколко години. В царуването на император Константин йерусалимският патриарх отново пратил в Херсон епископ, на име Евтерий. Той бил враждебно посрещнат от враговете на християнската вяра, но императорът покровителствал християните. Етерий мирно ръководел своето паство, разпространявал словото Божие и давал чрез своя живот пример на християнски добродетели. Но на връщане от Цариград, където той се бил отправил да благодари на царя за покровителството, той заболял и умрял, оплакван от всички християни, които го обичали като баща.След неговата смърт в Херсон бил пратен епископ Капитон. Преданието говори, че езичниците, които се намирали в града, искали от него личба, за да повярват в Бога, Когото той изповядва, и че епископът с твърдо упование в Божията помощ влязъл в разпаления от тях огън, дълго се молил сред пламъка и след това излязъл от него невредим. Тогава всички, поразени от чудото, извикали: \"Един е Бог, Богът на християните, великият и силният! Той пази рабите Си невредими сред огъня!\" Мнозина се кръстили и християнската вяра започнала да се разпространява по целия Таврически полуостров. Св. Капитон бил няколко години епископ в Херсон. Веднъж, на път за Цариград, той бил застигнат от буря и корабът му бил захвърлен към устието на Днестър. Суровите жители на страната заловили епископа и го удавили в морето. ", "date": "2018.03.07", "title": "Св. свщмчци Василий, Ефрем, Капитон и др. епископи Херсонски"}
{"url": "http://www.cross.bg/chasa-sofiya-provede-1569488.html", "text": "/КРОСС/ ***София. От 10.30 часа в библиотеката на „Дондуков\" 2 вицепрезидентът Илияна Йотова ще се срещне с победителките в инициативата „Посланик за един ден\".***София. От 09.00 часа ще се проведе редовното пленарно заседание на Народното събрание.***София. От 10.00 часа в Министерски съвет ще се проведе седмичното правителствено заседание.***София. От 09.30 часа 3 състав на Софийски градски съд ще заседава по делото срещу Георги К., Петър П., Николай С. и Манчо И., обвинени заради инцидента с падналата сграда на ул. „Алабин\", при който загинаха две момичета.***София. От 09.30 часа, 15 състав на Софийски градски съд ще се проведе съдебно заседание по делото срещу Роман Л., който е обвинен, че е организирал нападението срещу Алексей Петров - чл. 116 от НК.***София. От 09.30 часа IV състав в Специализирания наказателен съд ще се проведе съдебно заседание по делото срещу Ценко Ч., Мартин Ч., Иван Т., Димитър К., Иван Т., Касъм К., Сашо Д. и Васил Ф., обвинени в образуване и ръководене на престъпна група.***София. От 10.00 часа, в сградата на КНСБ, Конфедерацията на независимите синдикати в България и Комисията за равнопоставеността, семейството, жените и децата към КНСБ организират национална конференция на тема „Не на насилието на работното място\". В работата й ще вземат участие: инж. Пламен Димитров, Президент на КНСБ; Росица Димитрова, зам.-министър на труда и социалната политика; Деница Сачева, зам.-министър на образованието и науката; доц. д-р Диана Ковачева, зам.-омбудсман на Република България, както и представители на федерации - основни членове на КНСБ, МОН, МТСП, местната власт и на други държавни институции.***София. От 10.00 часа на стрелбищния комплекс на Академията на МВР ще се проведе Турнир по стрелба за жени, работещи в системата на отбраната и сигурността.***София. От 10.00 часа на стрелбищния комплекс на Академията на МВР ще се проведе турнир по стрелба за жени, работещи в системата на отбраната и сигурността. . Награждаването на победителите ще е от 19.00 часа.***София. От 10.00 часа в сградата на КЕВР на бул. „Княз Дондуков\" 8-10, ет.4, ще се проведе открито заседание за разглеждане на доклад относно заявление с вх. № E-14-07-18 от 13.12.2014 г. от \"Топлофикация Сливен\" ЕАД за одобряване на проект на\"Общи условия за продажба на топлинна енергия за битови нужди от \"Топлофикация Сливен\" ЕАД на клиенти в град Сливен\" и на \"Правила за работа с клиентите, потребители на топлинна енергия.***София. От 10.30 часа в Музея на спортната слава на ЦСКА, бул. „Драган Цанков\" № 3, главният изпълнителен директор на „Български пощи\" ЕАД Деян Дънешки ще пусне в употреба издание на тема: „70 години футболен клуб ЦСКА\".***София. От 11.00 часа в Кулинарната академия HRC (гр. София, бул. Цар Борис III № 59) омбудсманът Мая Манолова ще обяви началото на третото издание на Националната кампания „Великден за всеки - дари празник на баба и дядо\".***София. От 11.00 часа пред сградата на Министерския съвет ще се проведе национален протест срещу сделката с ЧЕЗ, в който ще участват БСП.***София. От 11.00 часа в зала „Музейна\" на БЧК, бул.\"Джеймс Баучер\" 76, Българският Червен кръст и Държавната агенция за закрила на детето организират кръгла маса на тема „Децата бежанци и мигранти - представата на обществото за тях\".***София. От 11.00 часа в Посолството на Гърция в София, ул „Евлоги Георгиев\" 103 ще се проведе пресконференция по повод Дните на Константинос Кавафис в София.***София. От 11.00 часа в Национален пресклуб на БТА ще се проведе пресконференция по повод старта на 17-тото издание на най-големия кариерен форум в България „Национални дни на кариерата\" 2018.***София. От 11.00 часа в Посолството на Гърция ще се проведе пресконференция по повод Дните на Константинос Кавафис в София.***София. От 11.30 часа в Хотел Балкан ще се проведе кръгла маса на високо ниво за равенството между половете. Дами, посланици на девет държави в България, се обединиха с обща инициатива по повод Международния ден на жената. Те ще дадат шанс на млади момичета от цяла България да влязат в ролята на „Посланик за един ден\". Дамите посланици, които участват в инициативата са от Азербайджан, Бразилия, Хърватия, Финландия, Израел, Мароко, Холандия, Южна Африка и Обединеното кралство.***София. От 12.30 часа в Интер Експо Център заместник-министърът на вътрешните работи Стефан Балабанов ще открие изложението SECURITY EXPO 2018.***София. От 13.00 часа в сградата на Агенция по вписванията, заседателна зала, ще се проведе пресконференция за представяне на проект „Надграждане на имотния регистър за интеграция с кадастралния регистър и предоставяне на допълнителни е-услуги\".***София. От 13.30 часа в сградата на КЕВР, бул. „Княз Ал. Дондуков\" № 8-10, ет. 4 ще се проведе обществено обсъждане на проект на решение относно изменение на действащи цени на електрическата и топлинната енергия на „Брикел\" ЕАД.***София. От 13.30 часа ще се проведе заседание на Прокурорската колегия на Висшия съдебен съвет.***София. От 14.00 часа на ул. „Г. С. Раковски\" № 108, ет. 2, зала 4, ще се проведе „ЕНЕРГИЕНФОРУМ1 Предизвикателствата към българската енергетика - съвременни енергийни технологии\".***София. От 15.00 часа в Технически Университет-София ще се състои празнична среща за дами, вече завършили университета и студентки на тема: „С отпечатък на нежност...\"- представяне на инженерна елегантност от и за дамите.***София. От 16.00 часа в сградата на БТПП, ул.\"Искър\"9, ет.1, зала А, ще се проведе заседание за активизиране на дейността на Българо-македонската търговско-промишлена палата и учредяването й като отделно юридическо лице по ЗЮЛНЦ.***София. От 18.00 часа в концертната зала на Националната музикална академия \"Проф. Панчо Владигеров\" лидерът на БСП - София Калоян Паргов ще присъства на Тържествения концерт, посветен на 75-ата годишнина от спасяването на българските евреи.***София. От 18.00 часа в студио „Прожектиране\" в сградата на УАСГ започва работа Първата творческа работилница на тема „Изграждане на бъдеща зала на музикалните изкуства в София\".***София. От 18.30 часа в „Галерия 900\" ще бъде открита изложба от творбите на финалистите в Конкурса \"Сирни Заговезни\".***София. От 19.00 часа, в зала 1 на НДК, с най-новия игрален филм на Милко Лазаров - „Áга\", който е копродукция на България, Германия и Франция ще бъде открит 22-рият Международен филмов фестивал „София филм фест\".***София. От 19.00 часа в Аулата на Софийския университет „Св. Климент Охридски\" с концерт на Смесения хор на Българското национално радио ще бъдат открити честванията на 130-годишнината от създаването на университета.***София. От 20.00 часа в хотел Best Western Premier Sofia Airport ще се проведа Balkan Business Awards 2018.***Асеновград.От 13.30 часа в Градска библиотека ще се проведе Пътуване във времето с ученици от ПГ „Цар Иван Асен II\" и с участието на военния историк Петър Ненков по повод 788-та годишнина от победата на цар Иван Асен II при Клокотница и 800 години от провъзгласяването му за цар на българите.***Благоевград. От 16.00 часа в ЮЗУ „Неофит Рилски\", зала 114, \" ще се проведе семинар „Средновековно облекло и въоръжение\".***Благоевград. От 19.00 часа в зала „Пейо Яворов\" фолклорен ансамбъл „Родопа\" ще представи най- новия си музикално- танцов спектакъл „Невястата\".***Бургас. От 7.30 часа пред Съдебната палата ще се проведе „събрание на открито\" на служителите на Главна дирекция \"Охрана\".***Бургас. От 14.30 часа в Културен дом на нефтохимика ще се проведе празничен концерт, посветен на 140-годишнината от Освобождението.***Варна. От 12.00 часа в Арт Салона на Радио Варна ще се състои пресконференцията на Европейския музикален фестивал Варна 2018.***Враца. От 17.00 часа в малка зала на ХГ „Иван Фунев\" ще се проведат XXIX Зимни четения „Символи и знаци - закодирани в традиционното народно облекло\".*** Велико Търново. От 11.00 часа в РНБ „П.Р.Славейков\" ще бъде открита изложба „Великотърновските благотворителни дружества и изявени жени-общественички\", съвместна проява с отдел „ Държавен архив\" - В. Търново.*** Велико Търново. От 11.00 часа в пресклуба на БТА ще се състои пресконференция на групата съветници от БСП във Великотърновския общински съвет по проблеми, свързани с местната власт.*** Велико Търново. От 17.30 часа в ИЗ „Рафаел Михайлов\" ще бъде открита Изложба на Венетка Пейнекова.*** Велико Търново. От 17.30 часа в ХГ „Недялко Каранешев\" ще бъде открита „Жената, цветята и природата\" - изложба живопис и представяне на литературното творчество на Петранка Новосад.*** Велико Търново. От 18.30 часа в Клуб 7 ще се проведе среща с писателя Петър Пацев.*** Велико Търново. От 18.30 часа в НЧ „Напредък-1869\" Драматичен театър - Търговище представя постановката „Не всеки крадец е мошеник\" по Дарио Фо. С участието на Александра Сърчаджиeва, Явор Борисов и др.*** Велико Търново. От 19.00 часа в малка зала на МДТ „Константин Кисимов\" ще бъде представен „Г-жа Министершата\" - комедия от Бранислав Нушич.*** Велико Търново. Комисията за защита на личните данни организира „Разяснителна кампания\" относно предстоящото влизане в сила на Общият регламент за защита на данните - General Data Protection Regulation.***Добрич. От 20.45 часа в голямата зала на кино клуб „Икар\" ГЕРБ-Добрич организира допълнителна безплатна прожекция на новия български филм „Привличане\".***Дупница.От 11.00 часа в заседателната зала на Община Дупница ще се проведе среща с домоуправителите от жк. „Бистрица\" във връзка със стартиращите дейности по цялостната рехабилитация на най-големия жилищен квартал.***Кюстендил.От 08.00 часа пред Съдебната палата ще се състои протест на служители на „Съдебна охрана\" и надзиратели към затвора в Бобов дол.***Кюстендил.От 14.00 часа на стадион „Осогово\" ще се проведе общинско лекоатлетическо състезание „Лъвски скок\".***Кюстендил. От 17.30 часа в Художествена галерия „Владимир Димитров - Майстора\" ще бъде открита традиционната изложба „Жени - художнички\".***Плевен.От 10.00 часа в Пресклуб на БТА - Плевен ще се проведе Пресконференция на инж. Данаил Вълов - кмет на община Червен бряг.***Пловдив.От 09.30 часа в зала 2 на Окръжен съд в Пловдив ще се гледа делото срещу Гюнай М., Георги М и Петър Тр., обвинени за това, че са причинили смърт, като не са оказали спешна медицинска помощ.***Пловдив.От 10.00 часа Кметът на район \"Източен\" Николай Чунчуков, началникът на отдел \"Образование\" в Община Пловдив Донка Щилянова и експерти ще присъстват на официалното откриване на кампанията за здравословно хранене и спорт \"Да сме здрави\". То ще се проведе в ДГ \"Чайка\".***Разград. От 11.00 ч. в зала 712 на Областна администрация-Разград ще се проведе среща във връзка с прилагането на Наредба №13/26.08.2016 г. за опазването на пчелите и пчелните семейства от отравяне и начините за провеждане на растителнозащитни, дезинфекционни и дезинсекциозни дейности.***Русе. От 11.00 часа в Екомузей с аквариум ще бъде открита изложбата „Един различен поглед към река Дунав\".***Свищов. От 14.00 часа в изложбената зала на Къщата - музей на Алеко Константинов ще се състои награждаването в общинския конкурс, посветен на Баба Марта.***Шумен. От 09.30 часа Окръжен съд - Шумен ще се проведе съдебно заседание по делото за влаковата катастрофа в Хитрино.***Шумен. От 10.00 часа ще се състои освещаване на новия комплекс в ДГ \"Пролетна дъга\", реновиран по линия на Българо-швейцарската програма за сътрудничество.***Шумен. От 11.00 часа в ДКТ „Васил Друмев\" ще се състои пресконференция, на която ще бъдат представени акцентите в програмата за март.***Шумен. От 12.00 часа пред Съдебната палата ще се състои пореден протест на служители в затворите и от съдебна охрана.***Шумен/с. Ивански. В 12.30 часа официално ще бъде открита обновената Здравна служба в село Ивански, по линия на Българо-швейцарската програма за сътрудничество. В 13.00 часа пред здравната служба в село Ивански е предвидена пресконференция.***Шумен/с. Царев брод. От 15.15 часа в ОУ „Св. св. Кирил и Методий\" Управителните съвети на настоятелствата при Обединено училище „Паисий Хилендарски\"- Плиска и ОУ „Св. св. Кирил и Методий\" село Царев брод ще проведат съвместно заседание.  ", "date": "2018.03.07", "title": "Предстоящи събития на 7 март 2018 "}
{"url": "http://www.cross.bg/nishto-edinstvo-priyatel-1569486.html", "text": "/КРОСС/ Нищо не оскърбява така един приятел, както недоверието: защото какво е приятелството, ако не единство на две души? А къде е това единство без доверие.Цицерон  ", "date": "2018.03.07", "title": "Нищо не оскърбява така един приятел..."}
{"url": "http://www.cross.bg/srok-dvizhenieto-ogranicheno-1569490.html", "text": "/КРОСС/ І. МЕТЕОРОЛОГИЧНА ОБСТАНОВКА:Температурите са в интервала от - 3° до 13°. Времето над страната е облачно.Слаб до умерен е вятърът в областите Варна, Разград, Русе, Силистра, Смолян и Шумен.  Слаб дъжд вали в областите Кърджали и Смолян и в районите на Попови ливади /обл. Благоевград/, Поморие /обл. Бургас/ и Ловеч и Микре /обл. Ловеч/.Пътните настилки са мокри, по усойните и планински места - частично заледени и обработени.Намалена видимост поради мъгла: - до 20 м има в районите на Котел и Сливен /обл. Сливен/ и път Костенец - Радуил /обл. София/;- до 50 м има в проход „Обзорски\", на места в област Силистра и района на Мътница /обл. Шумен/;- до 100 м има на места в областите Видин, Плевен, Разград и Русе, както и в районите на Пещера и Панагюрище /обл. Пазарджик/, АМ Хемус от км 14 до км 21 и Костенец /обл. София/ проход Шипка и проход Републиката;- до 150 м на има места в областите Враца и Добрич;- до 200 м в има в участъците от км 24 до км 30 и от км 46 до км 55 на АМ „Траки\" и АМ „Хемус\" в обл. Шумен.ІІ. СЪСТОЯНИЕ НА АВТОМАГИСТРАЛИТЕ:АМ „Тракия\": Област София: до 30.04.2018 г. е ограничено е движението по пътната връзка София-Костенец на пътен възел „Мухово\" на АМ „Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел „Ихтиман\" при км 34.- за направленията Ихтиман - Пловдив и Костенец - Пловдив през пътен възел „Церово\" при км 69+167. Движението по АМ „Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман.  До 9.03.2018 г. през светлата част на деня движението в тунел \"Траянови врата\" се извършва двупосочно в дясната тръба на тунела в посока Бургас, поради ремонтни дейности на настилката в тръбата в посока София.Област Бургас: до 09.03.2018 г. шофьорите да се движат с повишено внимание и съобразена скорост, спазвайки пътната сигнализация, в участъка Деветак - Ветрен от км 308+107 до км 359+475, поради ремонтни дейности на настилката .АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": Област София: Временно движението в посока София е ограничено за всички автомобили поради срутване на скална маса на пътното платно. Шофьорите да се движат с повишено внимание и съобразена скорост по обходен маршрут по път I-6 пътен възел  Драгичево - Владая - София.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - целогодишно е затворен за всички МПС; - „Златишки\" - целогодишно е затворен за всички МПС;- „Троянски\" - забранен за всички МПС;- „Котленски\" - отворен за всички МПС;- „Айтоски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - целогодишно е забранен за МПС над 10 т;- „Дюлински\" - целогодишно е забранен за МПС над 3,5 т;- „Пампорово\" - целогодишно е забранен за МПС над 3,5 т; - „Петрохан\" - забранен за МПС над 12 т; - „Твърдишки\" - целогодишно е забранен за МПС над 10 т. Срок:;- „Шипка\" - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София - Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция „Петрол\"/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради стесняване  на пътното платно. Срок 31.12.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Път III-1002: Движението по път III-1002 Враца-Леденика се осъществява при стесняване на една от лентите за движение:- от км 5+150 до км 5+200 - стесняване лявата лента за движение поради деформация на пътната настилка. Срок до 31.03.2018 г.- от км 12+150 до км 12+200 - стесняване на дясната лента за движение поради възникнали свлачищни процеси. Срок до 31.03.2018 г.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.Път ІІІ-6224: Временно движението по път ІІІ-6224 Четирци - Слокощица в района Слокощица - Ново село е ограничено в едната лента, поради пропадане и срутване на земна маса. Мястото е обезопасено с пътни знаци. Срок до 09.03.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.ОПУ-Пазарджик: Временно са въведени следните ограничения за движение на МПС:Път III-842: Движението по път III-842 Юндола - Белово е ограничено за МПС над 12 т. с ремаркета и полуремаркета. Срок до 31.03.2018 г.Обходен маршрут: Белово-Варвара-Велинград-Юндола.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Пловдив - Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018 г.Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-8611: Движението по път III-8611 Белица - Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.ОПУ-Сливен:Временно са въведени следните ограничения за движение на МПС: няма ограничения.ОПУ-Смолян:Временно са въведени следните ограничения за движение на МПС: Път II-86: Временно движението по път ІІ-86 гр. Смолян - с. Средногорци при км 109+450 /разклона за с.Подвис/ се осъществява в една лента поради срутване на скална маса на пътното платно. Участъка се регулира с пътни знаци. Срок до 07.03.2018 г.Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-861: Движението по път ІІІ-861 гр. Лъки - местност „Момина вода\" от км 31+040 до  км 36+000 е ограничено за движение на МПС без вериги, а автомобилите с маса над 12 т. трябва да са задължително без ремаркета и полуремаркета. Срок до 31.03.2018 г.Път ІІІ-8631: Движението по път III-8631 Момчиловци - проход Рожен е забранено за МПС над 12 т с ремаркета и полуремаркета, а всички МПС задължително да се движат с вериги. Срок до 06.03.2018 г.Път III-8681: Временно е ограничено движението на път ІІІ-8681 Рудозем - Смилян при км 6+150 до 8+300, поради непрекъснато падащи камъни. От разклона за  с. Вълчан до с. Смилян, участъка е регулиран с пътни знаци. Обходен маршрут: с. Смилян - с. Чокманово - с. Фатово - Рудозем и обратно. Срок до 12:00 ч на 07.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит. Срок до 30.09.2018 г.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Срок до 30.09.2018 г.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 гр. Чирпан - с. Върбица в участъка с. Скобелево - с. Зетьово е ограничено поради аварирал мост над река Марица при км 7+600. Обходни маршрути: - път ІІ-66 Поповица - Плодовитово - Първомай - Скобелево; - път ІІ-66 Чирпан - Плодовитово - Първомай - Скобелево; - Скобелево - Първомай - Плодовитово - път ІІ-66. Срок до 31.03.2018 г.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Обходен маршрут: Шумен - Овчарово - Друмево. Срок до 21.05.2018 г.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци. ", "date": "2018.03.07", "title": "Състоянието на републиканските пътища тази сутрин"}
{"url": "http://www.cross.bg/rodeni-na-mart-1569489.html", "text": "/КРОСС/ Проф. Симеон Хаджикосев, писател, литературен историкНевена Андонова, сценарист и кинопродуцентНиколай Станков, председател на Камарата на строителите в България, член на УС на КРИБРуслан Вуцов, управител на \"Пфое Агенция\"Запрян Янков, депутат от ГЕРБ в 44-ото НСИво Братанов, бивш тенисист, рекордьор в купа \"Дейвис\"Любомира Бачева, бивша тенисисткаЮри Буков, художникОрлин Попов, собственик и генерален мениджър на веригата ресторанти Happy Bar &Grill и Happy Sushi  ", "date": "2018.03.07", "title": "Родени на 7 март"}
{"url": "http://www.cross.bg/sdelkata-enchev-ministerskiya-1569501.html", "text": "/КРОСС/ Недоволни от сделката за ЧЕЗ ще се съберат на протест пред Министерския съвет. В недоволството ще се включат от БСП, партия „Възраждане\", както и привърженици на бившия депутат от Патриотичния фронт Велизар Енчев.В социалните мрежи Енчев обяви, че на протеста се очаква да пристигнат и автобуси от Пловдив, Враца, Перник, Благоевград, Видин, Ловеч и Пазарджик.Вчера социалистите внесоха сигнал при главния прокурор, с който искат проверка на сделката между „Инерком\" и чешката страна. В същото време, управителят на компанията-купувач - Гинка Върбакова, вече е в Прага за преговори с продавача. Очаква се до края на седмицата да стане ясно дали държавата ще има участие в сделката.  ", "date": "2018.03.07", "title": "Протест срещу сделката за ЧЕЗ пред Министерския съвет"}
{"url": "http://www.cross.bg/godina-vidin-botevgrad-1569505.html", "text": "/КРОСС/ На днешното си заседание правителството се очаква да реши в какви срокове ще бъде построена магистрала от Ботевград до Видин. За решението на Министерския съвет настояваха жители от Северозападна България, които протестираха срещу лошите пътища в региона. В края на миналата седмица недоволните получиха гаранции от премиера и от регионалния министър, че решение ще има и спряха протестите.\"Ще приемем решение, което да даде яснота в какви времеви рамки ще приключим проекта, говорим за цялостното приключване до 2022 г. В най-тежките участъци за края на 2020 г. Като казвам най-тежките, това са Ботевград - Мездра и Видин до Ружинци. Може би ще го разширим дори и до Монтана като по-тежък участък, да коментираме в началото на 2021 година\", посочи миналата седмица регионалният министър Николай Нанков.Идейните проекти на българските документи за самоличност - поколение 2019 година, ще одобри на днешното си заседание правителството. Предвижда се те да бъдат освен с биометрични данни и с електронна идентификация, съхранена в чип. Въвеждането на новите документи се планираше да започне от началото на тази година, но беше отложено за следващата. Причината е в липсата на централизирана системата за електронна идентификация. ", "date": "2018.03.07", "title": "Правителството решава за сроковете за строеж на магистрала от Ботевград до Видин"}
