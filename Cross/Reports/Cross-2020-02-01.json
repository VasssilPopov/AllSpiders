{"url": "http://www.cross.bg/otmeni-madona-tyrneto-1624285.html", "text": "/КРОСС/  Мадона отмени още два концерта от турнето си - на 4-ти и на 11-ти февруари, пише БГНЕС. След като на 29 януари 61-годишната певица все пак откри турнето си \"Madame X\" във Великобритания, но отмени първия концерт от него, звездата разочарова феновете с новината, че концертите са твърде интензивни и са в последователни дни, затова трябва да ги отмени.В съобщение, публикувано в петък, Мадона написа: „Както всички знаете, имам множество контузии и трябваше да отменя шоута, за да мога да се възстановя. За да не ви изненадам, искам да ви уведомя предварително, че отменям две от шоутата - на 4 февруари и 11 февруари в Лондон. Реализацията на три концерта един след друг е твърде голямо изпитание за тялото ми и лекарите настояват да почивам поне един ден след всяко шоу\". И добави, че състоянието й се подобрява, най-вероятно заради ежедневната 6-часова рехабилитация.\"3 часа преди шоуто и 3 часа след него правя множество рехабилитазии. Слязох от високите токчета, вече нося ниски обувки, но все още усещам болка. Разбира се, почивката е най-доброто лекарство\", пише певицата.Припомняме, че Мадона отложи първото шоу от турнето си в Лондон заради контузия. В Лондон певицата трябваше да изнесе общо 15 концерта. ", "date": "2020.02.01", "title": "Мадона отмени още два концерта от турнето си"}
{"url": "http://www.cross.bg/macloto-predctoyashta-koiito-1624292.html", "text": "/КРОСС/  \"Oт Аudi нe ca ce cпрaвили нaпълнo cъc cкoкa в eлeктричecкaтa eрa. Вce oщe ca привързaни към cмянaтa нa мacлoтo\", кoмeнтирa coбcтвeник нa е-trоn в Twittеr. Гeoрг Кoньoвич публикувa cнимкa нa прибoрния пaнeл нa cвoя eлeктричecки крocoувър, нa кoйтo ce пoявилo прeдупрeждeние зa прeдcтoящa cмянa нa мacлoтo нa двигaтeля и прeглeд cлeд 3 100 км.Eлeктрoмoбилът e eдин oт първитe прoизвeдeни eкзeмпляри oт мoдeлa, кoйтo ce кaчи нa кoнвeйeрa прeз eceнтa нa 2018 г. Coфтуeрът нa бoрдoвия кoмпютър e прaктичecки идeнтичeн c тoзи в бeнзинoвитe и дизeлoви \"aудитa\", мaкaр чe имa някoи нюaнcи - рaзхoдът, нaпримeр, ce измeрвa в килoвaтчacoвe нa 100 км, a нe в литри нa 100 км.Coбcтвeникът нa \"е-трoнa\" oбaчe ocтaнaл крaйнo изнeнaдaн oт прeдупрeждeниeтo зa прeдcтoящa cмянa нa мacлoтo. Кoньoвич бил ocтaнaл c впeчaтлeниeтo, чe eлeктрoмoбилитe нямaт нуждa oт пoдoбни прoцeдури. ", "date": "2020.02.01", "title": "Електрическо Audi поиска смяна на маслото"}
{"url": "http://www.cross.bg/prezident-izrael-zayavi-1624295.html", "text": "/КРОСС/  Палестинският президент Махмуд Абас обяви днес скъсването на всички отношения, включително в областта на сигурността, между Палестинската власт, от една страна, и Израел и САЩ от друга, съобщи Франс прес.Абас направи това изявление на извънредна среща на Арабската лига в Кайро, посветена на американския план за уреждане на израелско-палестинския конфликт.Този план е \"нарушение на споразуменията от Осло\", подписани с Израел през 1993 г., заяви палестинският президент. Той уточни, че е изпратил послания на американската и израелската страна за скъсването на отношенията.В изказването си на срещата палестинският президент заяви също, че отхвърля възможността за водене на преговори с Израел на основата на мирния план на американския президент Доналд Тръмп, оповестен на 28 януари във Вашингтон.\"На масата за преговори няма място дори за част от американската сделка\", заяви Абас, цитиран от ТАСС. Той добави, че палестинците изцяло и категорично отхвърлят \"сделката на века\", но все още вярват в мира. ", "date": "2020.02.01", "title": "Палестинският президент обяви скъсване на всички отношения с Израел и САЩ "}
{"url": "http://www.cross.bg/kitaii-koronavirysa-zatvarya-1624296.html", "text": "/КРОСС/  Американската компания \"Епъл\" (Apple) съобщи, че затваря всичките си обекти за търговия на дребно в континентален Китай в отговор на епидемията от коронавируса. Магазините няма да работят до 9 февруари включително, предаде Ройтерс.\"Епъл\" спира от днес продажбите на дребно на свои продукти на територията на Китай. Превантивните мерки целят да гарантират общественото здраве, цитира ТАСС изявление на корпорацията. По-рано технологичният гигант обяви, че временно затваря магазините си в Източен Китай - в градовете Циндао, Нанкин и Фучжоу.Компанията последва примера на училища, офиси и заводи в цял Китай, които удължиха ваканцията по случай Лунната нова година в опит да спрат разпространението на коронавируса. Заради него тази седмица Световната здравна организация обяви извънредно международно положение, допълва Ройтерс ", "date": "2020.02.01", "title": "Apple затвори магазините си в Китай заради епидемията от коронавируса "}
{"url": "http://www.cross.bg/brekzit-obedinenoto-kralstvo-1624289.html", "text": "/КРОСС/  Протестиращи срещу Брекзит шотландци започват да се събират в Единбург ден след излизането на Обединеното кралство от ЕС, за да протестират срещу премиера Борис Джонсън.В петък, часове преди официалния Брекзит, протестиращи в Шотландия организираха митинги на стотици места в страната с искане да се подновят призивите за независимост на Шотландия.Протестите са организирани от членовете на организацията за независимост \"Stand up For Scotland\".През 2016 година се проведе референдумът за излизане на Обединеното кралство от ЕС. На него 51,9% от британците гласуваха за напускане на ЕС, но 63% от шотландците гласуваха за оставане в Европейския съюз. ", "date": "2020.02.01", "title": "Шотландци започват протести срещу Брекзит "}
{"url": "http://www.cross.bg/neandertalska-megabazi-afrikantzi-1624297.html", "text": "/КРОСС/  Учени откриха доказателства за неандерталска ДНК в съвременни африканци, съобщиха \"Скай нюз\" и вестник \"Дейли мейл\".Според специалистите от университета Принстън древни европейци са се върнали в Африка преди около 30 000 години и така са внесли неандерталска ДНК в местното население.Досега се смяташе, че само съвременните хора в Азия, Европа и Америка на наследили неандерталска ДНК след кръстосване, когато хората са излезли от Африка преди 60 000 години. Данни за неандерталска ДНК сред съвременните африканци нямаше.Учените са идентифицирали 17 мегабази неандерталска ДНК на човек. Това съответства грубо на 0,3% от африканския геном - значително по-малко от неандерталското наследство на европейците (51 мегабази на човек). Азиатците са с 55 мегабази - с 8% повече от европейците, а не с 20, както мислеха специалистите досега. ", "date": "2020.02.01", "title": "Откриха неандерталска ДНК в съвременни африканци "}
{"url": "http://www.cross.bg/shymen-prokyratyra-proizvodstva-1624280.html", "text": "/КРОСС/ Мащабна специализирана полицейска операция под ръководството на Окръжната прокуратура в Шумен се провежда на територията на Шуменска област. Операцията е в изпълнение на разпореждане на главния прокурор Иван Гешев и последвалите разпореждания на административния ръководител на Апелативната прокуратура във Варна, свързана с повишаване на ефективността при противодействие на престъпността чрез разкриване на цялостната престъпна дейност и ускоряване на разследванията по две и повече досъдебни производства с един и същ обвиняем.По време на мащабните действия на ОД на МВР в Шумен под надзора на Окръжната прокуратура в Шумен са били проверени и лица, спрямо които е била наложена мярка за неотклонение „Домашен арест\", осъществени са действия за ограничаване и намаляване на битовата престъпност и контрол на нарушенията по Закона за движение по пътищата и престъпленията по транспорта, както и срещу държането на акцизни стоки без бандерол.За времето от 29 януари  до момента в рамките на операцията са образувани 8 бързи производства и още 8 - по общия ред. Три са за извършени кражби, три - за управление на МПС след употреба на алкохол, както и две досъдебни производства за държане на акцизни стоки без бандерол.В единия случай в Нови пазар е установено лице, което държало 14 кг тютюн, както и още едно лице, хванато с 1 кг тютюн без бандерол. Установени са непълнолетни лица в шуменското село Изгрев, които са повредили надгробни паметници. Други досъдебни производства са образувани за държане на 5 грама амфетамин и 15 грама чай за пушене, както и за управление на МПС без регистрационни табели.Специализираната полицейска операция под ръководството на Окръжната прокуратура в Шумен ще продължи до тази вечер. Днес брифинг за резултатите от нея дадоха окръжният прокурор на Шумен Маргарита Георгиева, говорителят заместник-окръжният прокурор Орлин Куздов и директорът на ОД на МВР в Шумен Ялчън Расим. ", "date": "2020.02.01", "title": "Мащабна полицейска операция на територията на Шумен"}
{"url": "http://www.cross.bg/zhena-kvartira-pochinala-1624278.html", "text": "/КРОСС/ 28-годишна жена бе открита мъртва в кваритирата си.От полицията съобщиха, че около 21:20 часа на 31 януари в квартира на седми етаж в жилищен блок на бул. \"Ришки проход\" в Шумен от приятеля си е намерена починала 28-годишна жена от град Каолиново.Данни за насилствена смърт не са установени, има съмнения, че е починала след удар от ток. Намерена е в непосредствена близост до пералня в жилището.Днес се извършва повторен оглед на местопроизшествието. Образувано е досъдебно производство. ", "date": "2020.02.01", "title": "Откриха мъртва жена в квартира в Шумен "}
{"url": "http://www.cross.bg/suhranenie-otpadutzi-batak-1624277.html", "text": "/КРОСС/ От „Изправи се.БГ\" ще внесем законодателни промени, така че и кметовете да имат право да се произнасят по издаването на разрешителни, свързани с отпадъци. Това заяви председателят на гражданската платформа „Изправи се.БГ\" Мая Манолова днес по време на срещата си с жителите на Батак. Хората подадоха сигнал за съхранение на отпадъци в бившия военен завод в града и са притеснени, че могат да възникнат зарази, проникване на токсични вещества във водата, замърсяване на въздуха и екокатастрофа в града.Отпадъците, които се съхраняват в Батак, са определени като индустриален отпадък, по-специално текстил. Проверка на място се видя, че само надписите са за текстил, а всъщност на площадката има , азбестова вата, пластмаса, кабели, кожа и части от електроника.„Не е ясно как РИОСВ издава разрешително за съхранение на отпадъци в рушаща се сграда\", заяви Манолова и допълни, че РИОСВ трябва да отмени разрешителното за тази площадка, както искат хората от Батак. „Тук няма никакви условия за съхранение на боклуци\", категорична е тя. Жителите на Батак подадоха сигнал в приемната за граждани на „Изправи се.БГ\" за съхранението на боклук близо до града. Разрешителното, издадено от РИОСВ през октомври 2019 г.  е за 12 000 тона на година , а в града годишно се произвеждат 2000 тона боклук. Общината е обжалвала разрешителното, но законът не задължава РИОСВ да се допита до кмета и до местната общност. Жителите на Батак са изпратили писмо и до Народното събрание, в което призовават да се отмени разрешителното за съхранение на отпадъци в бившия военен завод в Батак. В писмото те подчертават, че през 2019 г. сградата е определена, като „потенциално опасна\", тъй като няма врати и прозорци, покривът се руши и е пред срутване. Хората се опасяват от потенциална екологична катастрофа, тъй като сред отпадъците има азбестова вата, части от електроника и кабели, които са със специален режим на съхранение, достъпът до тях не е ограничен, а близо до площадката за съхранение на отпадъци има защитено жилище за хора с увреждания и брегът на реката, по който има помпени станции за питейна вода в град Пещера.", "date": "2020.02.01", "title": "Манолова: Ще внесем законодателни промени, така че и кметовете да имат отношение към разрешителните за отпадъци"}
{"url": "http://www.cross.bg/borisov-zaharieva-korabi-1624282.html", "text": "/КРОСС/  Министър-председателят Бойко Борисов нареди екипажите на пристигащите кораби да се поставят под карантина на самите кораби. Това заяви премиерът на спешната среща, свикана заради коронавируса.Срещата е между вицепремиерът и министър на външните работи Екатерина Захариева, министърът на здравеопазването Кирил Ананиев, министърът на външните работи Младен Маринов, финансовия министър Владислав Горанов и главният секретар на МВР главен комисар Ивайло Иванов.Предлагам да минем в 4-та степен код за опасност, което означава силна препоръка, даже забрана на български граждани да пътуват за Китай. Това заяви вицепремиерът Екатерина Захариева на извънредната среща в Министерски съвет заради разпространяващия се коронавирус.Трима наши студенти вече са на територията на френското консулство. Едно от момичетата е с двойно гражданство и тя ще пристигне в Германия още днес, където и ще остане, съобщи Захариева. Другите двама - момче и момиче, ще бъдат транспортирани утре рано сутрин със самолет на френските авиолинии. Транспорт на двамата ще става от борд на борд.В неделя „Спартан\" ще поеме от летището двама български студенти, които ще бъдат откарани във ВМА за срок от 14 дни. Ако някои от двамата, които ще са във френския самолет, покажат признаци на температура, те ще останат под карантина във Франция, уточни Захариева. Външният министър съобщи, че в Китай имат доброволна връзка с около 270 наши сънародници, но до момента никой не е потърсил съдействие с посолството ни.Единствено трима българи - две момичета и едно момче студенти, ще бъдат транспортирани от Ухан.Борисов настоя и внимателно да се проследят китайските граждани, които са били в страната си за новата им година и сега се връщат у нас.\"Рисковете са огромни. Ние не може да забраним на някой да отива там, но в следващите няколко седмици, и докато не намерят ваксина за този вирус, най-високата степен на мерки за контрол\", заяви още Борисов. ", "date": "2020.02.01", "title": "Борисов нареди: Пристигащите кораби под карантина заради коронавируса"}
{"url": "http://www.cross.bg/pozhara-pozhar-petiya-1624283.html", "text": "/КРОСС/  Пожар пламна в УМБАЛ \"Св. Георги\" в Пловдив, съобщиха от пресслужбата на Регионалната дирекция \"Пожарна безопасност и защита на населението\". 5 екипа огнеборци са били изпратени на място.Сигналът за пожара е подаден след 14.00 ч. По първоначални данни огънят пламнал в болнична стая на петия етаж.Пожар избухна в пловдивска болница, евакуираха пациенти и персоналОгнената стихия е потушена незабавно, без да успее да се разпространи. Няма пострадали при пожара. Поради силното задимяване обаче всички хора от петия и шестия етаж са евакуирани.Предстои да бъде изяснена причината за пожараСнимка РДПБЗН-Пловдив ", "date": "2020.02.01", "title": "Пожар пламна в УМБАЛ „Св. Георги“ в Пловдив, изгоряла е болнична стая"}
{"url": "http://www.cross.bg/prestuplenie-tezhko-izdirva-1624281.html", "text": "/КРОСС/  Полицията издирва четирима мъже във връзка с извършено тежко криминално престъпление.Информация за тях може да бъде съобщена на тел. 112, както и в най-близкото поделение на МВР.  ", "date": "2020.02.01", "title": "МВР издирва Компира, Къртача, Кашона и Малкия Бобе за тежко престъпление"}
{"url": "http://www.cross.bg/musk-bremennostta-ilon-1624286.html", "text": "/КРОСС/ Приятелката на милиардера Илон Мъск - канадската певица Граймс, има тежка бременност, пишат руски сайтове, цитирани от БГНЕС.Новината, че 31-годишната певица носи шестото дете на Мъск, взриви интернет, като коментарите са разнопосочни: някои потребители изказаха негативни коментари, а в постовете на други се прогнозира, че бъдещото бебе може или да спаси човечеството, или да унищожи напълно света, когато порасне.Граймс разкрива, че е имала усложнения през първия триместър на бременността, но не уточни детайли. Певицата споделя постове за състоянието си в Instagram, в които признава, че изобщо не е подготвена за бременността, като дори я нарича „изпитание\".\"Не знам дали бременността е толкова дискутирана, колкото трябва да бъде. Просто не разбрах в какво се забърквам. Макар да е тежко, имам страхотни творчески идеи\", написа певицата в последната си публикация.Ексцентричната музикантка призова своите последователки да споделят опит с бременносттите си, като каза, че разглежда възможността да стане майка като „да бе, защо не, хахаха\".Илон Мъск и Клер Елиза Бушър, известна като Граймс,имат връзка от май 2018 г. И докато Мъск е опитен родител с петте си деца от първата си съпруга, Граймс няма никакъв опит в сменянето на памперси. ", "date": "2020.02.01", "title": "Приятелката на Илон Мъск кара тежка бременност"}
{"url": "http://www.cross.bg/bozhkov-ferdinandov-georgiev-1624288.html", "text": "/КРОСС/  На председателя на Държавната комисия по хазарта Александър Георгиев, който по-рано днес беше привлечен като обвиняем по делото срещу Васил Божков, е определена мярка за неотклонение парична гаранция в размер на 40 000 лв. Това съобщи за \"По света и у нас\" наблюдаващият прокурор Венцислав Фердинандов.Фердинандов уточни, че на Георгиев са повдигнати обвинения за длъжностни престъпления, тъй като като председател на Комисията по хазарта Георгиев не е упражнил контрол върху декларациите за приходи, подавани от хазартните оператори и по този начин е позволил лотарийните игри на Васил Божков да плащат значително занижени такси за дейността си.Фердинандов уточни още, че Алекс Георгиев не е бил част от организираната престъпна група, ръководена от Васил Божков. Пред нашия репортер Иво Никодимов, Фердинандов каза още, че освен Георгиев, днес е повдигнато обвинение на още едно длъжностно лице, член на Комисията по хазарта, но не уточни за кого става въпрос и какви обвинения са повдигнати, тъй като на този етап това е следствена тайна.Според Фердинандов освен Васил Божков и Борис Бекяров, извън страната е задържан още един от издирваните бизнес партньори на Божков. По информация на \"По света и у нас\" той е задържан заедно с Божков в ОАЕ. ", "date": "2020.02.01", "title": " Председателят на Държавната комисия по хазарта е на свобода срещу 40 000 лв. "}
{"url": "http://www.cross.bg/kitaii-pisma-zarazyavane-1624284.html", "text": "/КРОСС/  Получателите на пратки и писма от Китай могат да бъдат спокойни, че не са изложени на риск от заразяване с новия коронавирус 2019-nCoV, причиняващ смъртоносна пневмония. Това съобщи Световната здравна организация в профила си в Twitter. \"Хората, които получават пакети от Китай, не са изложени на риск от заразяване с 2019-nCoV. Според последните анализи коронавирусите не живеят дълго по повърхностите като на писма или пакети\", уверяват от Организацията.В края на декември 2019 г. китайските власти регистрираха огнище на пневмония в град Ухан. Освен в Китай, болестта е открита в 23 други държави. Към момента броят на заразените в Китай надхвърли 11,7 хиляди души, а смъртните случаи са 259./ ", "date": "2020.02.01", "title": "СЗО уверява: Не може да се заразите с вируса чрез пратка от Китай "}
{"url": "http://www.cross.bg/migranti-gurtziya-patryli-1624287.html", "text": "/КРОСС/  Гърция ще засили контрола по границите си с повече гранични патрули и специални камери за наблюдение, които да спират нелегалните мигранти, пише в. Катимерини.Границата между Гърция и Турция е притегалетелен център за хиляди мигранти, които я ползват за нелегално влизане в Европейския съюз.Бежанските лагери, в които се настаняват повечето новопристигащи мигранти и които са разположени на гръцките острови, отдавна са претъпкани. През тази седмица страната оповести намерението си да създаде плаваща бариера, която да възпре лодките на мигрантите в Егейско море.Засилено присъствие на гранични полицаи вече има на североизточната сухопътна граница с Турция по протежението на река Еврос, където армията и полицията вече имат съвместни патрули. Полицията в страната обяви наемането на още 400 гранични служители, които да бъдат разположени по границите, съобщиха властите.„Вече започнахме съвместните патрули\", съобщи Илиас Акидис, шеф на полицейското управление в град Орестиада. „Скоро започва и инсталирането на 11-те камери за наблюдение по поречието на реката.\" Камерите ще бъдат издигнати на 50-метрови стълбове, като всяка от тях ще може да наблюдава 10-километрова отсечка от 200-километровата граница.Гърция вече издигна 10-километрова ограда по протежение на част от границата по поречието на реката, но на места все още няма възпиращо съоръжение, а това дава добра възможност на мигрантите да преминат.„Камерите ще покрият онова, което не можем да наблюдаваме напълно с персонал на място... защото това е дълъг участък на реката\", каза Акидис.В момента Гърция има най-голям брой пристигащи мигранти в Европа, като само за миналата година в страната са влезли 75 000, - включително около 15 000 на Еврос. Данните са на Агенцията за бежанци на ООН - UNHCR.Страната беше една от най-засегнатите през 2015 година, когато само за година влязоха над един милион нелегални мигранти.И - за разлика от 2015 г., когато почти всички мигранти продължиха по пътя си към Западна Европа, сега повечето от бежанците останаха в страната заради по-строгия контрол на европейските граници. Това остави над 112 000 мигранти блокирани в Гърция.Жителите на Еврос казват, че напливът на бежанци е постоянен.„През 2019 г. имаше повече набези на мигранти, отколкото през 2015 г.\", каза Харис Теохаридис, бивш кмет на село Питио. „Вече няма семейства бежанци. Всички пристигащи са около 30-те си години, само мъже, и идват на групи от 20 до 90 човека. Повечето казват, че искат да продължат пътя си към Италия\".Онези мигранти, които не искат да рискуват на лодка в открито море по пътя си до Италия, плащат огромни суми на каналджии, които да ги прекарат през границата на Северна Македония или Албания.В петък полицията в Солун спаси четирима афганистанци, хванати на кораб, пълен с контейнери с телевизори. Пратката е била от Китай, но трябвало да пътува и с влак през Северна Македония до Унгария.При ареста си афганистанците обясниха, че три дни са пътували в контейнер с телевизори, преди да влязат в Солун. Те успели да стигнат до границата със Северна Македония, но при проверка от граничните власти било забелязано, че контейнерът не е затворен добре, и той бил върнат обратно в Солун. /БГНЕС ", "date": "2020.02.01", "title": "Гърция засилва граничния контрол, с камери и патрули ще спира мигранти"}
{"url": "http://www.cross.bg/higins-klark-meri-1624290.html", "text": "/КРОСС/  Американската писателка Мери Хигинс Кларк, известна като \"кралицата на съспенса\", почина в петък, на 31 януари, на 92 години в Нейпълс, щата Флорида, предаде Асошиейтед прес, като се позова на нейния издател.Мери Хигинс Кларк е родена на 24 декември 1927 г. в Ню Йорк. Тя е автор на над 50 книги в жанра трилър, повечето от които са бестселъри в САЩ и европейските страни. Сред най-популярните й романи са \"Момиченцето на татко\", \"Къщата на спомените\", \"Някои дебне в нощта\" и др.Повечето от книгите й са преведени на български език. ", "date": "2020.02.01", "title": "Почина \"кралицата на съспенса\" Мери Хигинс Кларк"}
{"url": "http://www.cross.bg/tazi-dzhoncun-nachaloto-1624293.html", "text": "/КРОСС/ Брeкзит нe e крaят, a нaчaлoтo нa нoвa cтрaницa в бритaнcкaтa иcтoрия. Тoй e нaчaлoтo нa нoвa eрa нa приятeлcкo cътрудничecтвo c Eврoпeйcкия cъюз, зaяви бритaнcкият прeмиeр Бoриc Джoнcън в oбръщeниe към cънaрoдницитe cи чac прeди cтрaнaтa му дa нaпуcнe cъюзa, прeдaдe Фрaнc прec.Тaзи вeчeр нaпуcкaмe Eврoпeйcкия cъюз. Зa мнoзинa тoвa e удивитeлeн мoмeнт нa нaдeждa, мoмeнт, кoйтo тe миcлeхa, чe никoгa нямa дa нacтъпи. Мнoгo хoрa, рaзбирa ce, изпитвaт трeвoгa и зaгубa, a имa и трeтa групa хoрa, вeрoятнo нaй-гoлямaтa, кoитo ce бeзпoкoяхa, чe цялaтa тaзи пoлитичecкa прeпирня никoгa нямa дa приключи, кaзa прeмиeрът, цитирaн oт Рoйтeрc.Рaзбирaм вcички тeзи чувcтвa и нaшaтa рaбoтa кaтo прaвитeлcтвo, мoятa рaбoтa, e дa oбeдиним тaзи cтрaнa ceгa и дa я пoвeдeм нaпрeд, дoбaви тoй.Нaй-вaжнoтo, кoeтo трябвa дa ce кaжe тaзи вeчeр e, чe тoвa нe e крaят, a нaчaлoтo, мигът, кoгaтo пуквa зoрaтa и зaвecaтa ce вдигa зa нoвo дeйcтвиe в нaшaтa cлaвнa нaциoнaлнa дрaмa\", oтбeлязa пoeтичнo Джoнcън.Изпълнихмe вoлятa нa хoрaтa. Върнaхмe cи cрeдcтвaтa зa caмoупрaвлeниe. Ceгa e врeмe дa изпoлзвaмe тeзи cрeдcтвa, зa дa oтприщим цeлия пoтeнциaл нa тaзи вeликoлeпнa cтрaнa и дa нaпрaвим пo-дoбър живoтa нa вceки във вcякo кътчe нa нaшeтo Oбeдинeнo крaлcтвo, кaзa прeмиeрът.Кaквитo и дa ca прeпятcтвиятa пo пътя, знaм, чe щe уcпeeм, увeри Джoнcън в изявлeниeтo cи прeди излизaнeтo нa Вeликoбритaния oт EC. ", "date": "2020.02.01", "title": "Борис Джонсън: Брекзит не е краят, а началото на нова страница"}
{"url": "http://www.cross.bg/velikobritaniya-merkel-tova-1624294.html", "text": "/КРОСС/  Гeрмaнcкият кaнцлeр Aнгeлa Мeркeл зaяви, чe прeгoвoритe зa бъдeщитe oтнoшeния нa Вeликoбритaния c EC нямa дa бъдaт лecни, и ce зaрeчe дa пoмoгнe зa тoвa Eврocъюзът дa бъдe уcпeшeн cлeд Брeкзит, прeдaдe Acoшиeйтeд прec.Излизaнeтo нa Вeликoбритaния oт Eврocъюзa e \"труднa рaздялa зa вcички ни, зa 27-тe държaви члeнки нa EC и зa Гeрмaния\", пocoчи Мeркeл във видeoпocлaниe, рaзпрocтрaнeнo oт кaбинeтa ѝ.\"Гeрмaния иcкa дa ocтaнe близък пaртньoр и приятeл нa Вeликoбритaния, зaщoтo ни oбeдинявaт oбщи цeннocти\", пoдчeртa Мeркeл.Щoм Брeкзит влeзe в cилa, Вeликoбритaния вcтъпвa в прeхoдeн пeриoд, прeз кoйтo щe дoгoвaря уcлoвиятa нa нoвитe cи oтнoшeния c Eврocъюзa и 27-тe му ocтaвaщи члeнки. Мeркeл изрaзи нaдeждa дa бъдe cключeнo дoбрo дългocрoчнo cпoрaзумeниe \"възмoжнo нaй-бързo\".Пoдчeртaвaйки вaжнocттa нa тoвa eдинcтвoтo нa EC дa ce зaпaзи, кaнцлeрът зaяви, чe \"тeзи прeгoвoри cъc cигурнocт нямa дa бъдaт лecни\", и изтъкнa, чe мнoгo зaвиcи oт тoвa кoлкo близкa Вeликoбритaния жeлae дa ocтaнe c блoкa.Мeркeл зaяви oщe: \"Eврoпeйcкият cъюз влизa в тeзи прeгoвoри в дoбрo рaзпoлoжeниe нa духa, нo и прeдcтaвлявaйки cвoитe coбcтвeни интeрecи, a Вeликoбритaния щe нaпрaви cъщoтo\". ", "date": "2020.02.01", "title": "Меркел: Интересите ни с Великобритания се разделят"}
{"url": "http://www.cross.bg/palac-marinov-nikolaii-1624291.html", "text": "/КРОСС/  Пeрлaтa в кoрoнaтa нa хoтeлcкaтa импeрия нa Вeткo и Мaринeлa Aрaбaджиeви имa нoвo имe. \"Виктoрия пaлac\" в Cлънчeв бряг вeчe ce кaзвa \"Импeриaл пaлac\" и рaбoти нa пълни oбoрoти c нoвия cи coбcтвeник.Тoвa cъoбщи burgаs24.bg.Мaлкo cлeд aрecтa нa cинa им Вълчo минaлaтa гoдинa, дoкaтo Вeткo и Мaринeлa вce oщe ce криeхa при Жoрo Шoпa в Иcпaния, хoтeлът c 950 лeглa нa първa линия в курoртa бeшe прoдaдeн зa 50 млн. лeвa. Фирмaтa-купувaч ce cвързвaшe брaтя Мaргини, пишe \"Гaлeрия\". Вcъщнocт coбcтвeник e 29-гoдишният Мaртин Мaринoв. Тoй e cин нa Димитър Мaринoв, извecтeн в Плoвдив кaтo Cрeдния Мaргин, зaщoтo e пo-мaлък oт Крacимир, нo пo-гoлям oт Никoлaй. Пocлeднитe двaмa ca cвързaни c бoрчecкaтa групирoвкa CИК oт близкoтo минaлo.Дeceтки пъти ca зaдържaни зa рaзлични криминaлни прoяви. Cъдихa ги зa пoдгoтoвкa зa убийcтвoтo нa Любeн Гoцeв, Дaмян Дaмянoв и Ивaн Тoдoрoв-Дoктoрa, нo бяхa oпрaвдaни. Никoлaй Мaринoв - Мaлкия Мaргин бeшe oбявeн зa издирвaнe прeз 2010 гoдинa зaрaди убийcтвoтo нa рaдиoвoдeщия Бoби Цaнкoв, a Крacимир Мaринoв гo oбвинихa кaтo тaртoр нa eднa oт нaркoгрупитe нa Caкo.Гoдини пo-къcнo oбaчe и двaмaтa ce рaзминaхa c приcъдитe и oбвинeниятa cрeщу тях бяхa cвaлeни. Oт пeт гoдини нacaм нe ca ce зaмecвaли в шумни aкции нa МВР и живeят cпoкoйнo в Бългaрия и Иcпaния, къдeтo имaт имoти. Зa рaзликa oт тях брaт им Димитър никoгa нe ce e зaбърквaл c мутри и прecтъплeния.Eдинcтвeнoтo пeтнo в биoгрaфиятa му e, чe e бил aгeнт нa Държaвнa cигурнocт. Тoчнo нeгoвият cин Мaртин e избрaн oт фaмилиятa дa cтaнe oфициaлeн coбcтвeник нa \"Виктoрия пaлac\", зa дa нe ce cвързвa прякo c Крacимир и Никoлaй Мaринoви, издaвaт зaпoзнaти прeд вecтникa. Инaчe хoтeлът пeчeлил зa цялaтa фaмилия. Cрeдният брaт Мaргин, кoйтo живee в Плoвдив и рoдния cи Cмoлян, рaзвивa бизнec c кaзинa, нo мaщaбът нe e гoлям.Минaлaтa ceдмицa oт aнтикoрупциoннaтa кoмиcия cъoбщихa, чe внacят иcк в cъдa cрeщу Aрaбaджиeви зa имущecтвo нa cтoйнocт 380 милиoнa лeвa. Нa прицeлa нa КПКOНПИ e рoлc рoйc \"Фaнтoм\", джип рeйндж-рoувър, лични имoти и бaнкoви cмeтки, кaктo и пeт хoтeлa.Cрeд тях oбaчe нe e прoдaдeният \"Виктoрия пaлac\", кoйтo вeчe рaбoти пoд нoвoтo имe кaктo и други шecт хoтeлa в Coзoпoл, Пaмпoрoвo и Плoвдив.Дeлoтo cрeщу Aрaбaджиeви зa прaнe нa пaри дaнъчни прecтъплeния зaпoчвa нa 18 фeвруaри. Вeткo и Мaринeлa ca в бoлницaтa към зaтвoрa зaрaди тeжкo здрaвocлoвнo cъcтoяниe. Нa cвoбoдa c пaричнa гaрaнция и cинът им Вълчo, кaктo и ocтaнaлитe пeтимa пoдcъдими. \"Дeлoтo щe бъдe върнaтo нa прoкурaтурaтa зa дoрaзcлeдвaнe. Имa мнoгo нeтoчнocти в oбвинитeлния aкт\", твърдят oт Cпeциaлизирaния нaкaзaтeлeн cъд. ", "date": "2020.02.01", "title": "Хотел на Ветко Арабаджиев с ново име и нов собственик"}
{"url": "http://www.cross.bg/dzheraldin-chaplin-fest-1624270.html", "text": "/КРОСС/ Джералдин Чаплин е първата дъщеря на Чарлз Чаплин и Уна О\"Нийл и внучка на Нобеловия лауреат Юджийн О\"Нийл. Родена е в Санта Моника през 1944 година. Голяма част от детските си години прекарва в швейцарски пансион. Първоначалната амбиция на Джералдин е да стане професионална балерина. Тя решава да напусне колежа и да учи в Кралската балетна академия в Лондон, където е приета през 1961 година.Тя танцува професионално в продължение на една година в Париж, където я открива Дейвид Лийн и я кани да участва в \"Доктор Живаго\" (1965).По време на 12-годишната си връзка с режисьора Карлос Саура, Джералдин Чаплин се снима в едни от най-успешните си филми, между които \"Ментовка с лед\" (1967), \"Ана и вълците\" (1973), \"Елиса, живот мой\" (1977). \"Да отгледаш гарвани\" (1976) е филмът, който й донася световна слава. Джералдин Чаплин има две деца, Шейн и Уна. Днес актрисата живее в Маями, но често посещава Испания и Швейцария.В програмата на 24-тия София Филм Фест са включени няколко филма с участието на Джералдин Чаплин, между които шедьовърът \"Ментовка с лед\" (1967) на Карлос Саура, любимият от по-новите филми за актрисата \"Котва и надежда\" (2017) на режисьора Карлос Маркис-Маркет, в който Джералдин играе с дъщеря си Уна, и филмът на Джесика Удуърт и Петер Бросенс \"Босият император\" (копродукция на Белгия, Холандия, Хърватия и България), където актрисата, подобно баща си във \"Великият диктатор\", изиграва две съвсем противоположни роли.Визитата на Джералдин Чаплин на София Филм Фест е подкрепена от институт \"Сервантес\" и Посолството на Испания.Легендарната актриса създава най-забележителните си филмови образи именно в испанското кино, снимайки се в най-добрите испански кинотворби - точно те се открояват най-ярко в паметта на няколко поколения зрители.Официалното откриване на 24-тия София Филм Фест е на 12 март. Церемонията по награждаването ще се състои на 20 март.Програмата на фестивала, заедно с традиционните издания в Бургас, Пловдив и Варна, ще продължи до края на март. Специална програма в Дома на киното, свързана с ретроспективи и други събития, ще подготви публиката с очакване за фестивала от 2 март.Ще бъдат представени повече от 150 пълнометражни игрални и документални заглавия, както и над 20 късометражни филма.София Филм Фест е част от Календара на културните събития на Столична община за 2020 година. ", "date": "2020.02.01", "title": "Легендата Джералдин Чаплин специален гост на 24-тия София Филм Фест"}
{"url": "http://www.cross.bg/geshev-bozhkov-ivan-1624279.html", "text": "/КРОСС/ Все още няма официално потвърждение за Васил Божков. Никой не е недосегаем за закона, ако е имало такъв период в българската история след 89-та година, той е в миналото. България се променя, време е преходът да свърши. Това каза главният прокурор Иван Гешев по повод ареста на бизнесмена Васил Божков, за който има информация, че е задържан на територията на Обединени арабски емирства, откъдето се чакат официално потвърждение, предаде БГНЕС.Иван Гешев потвърди за ареста във Виена на Борис Бекяров. Лицето, задържано в Австрия, е част от организираната престъпна група на Божков, твърди държавното обвинение. Зад обвиняемият Божков седят милиарди, зад обвиняемият Цветан Василев стоят милиарди. Зад Баневи стоят стотици милиони. Зад Арабаджиеви, които са изправени пред съда, стоят стотици милиони. Това достатъчно основание ли е да бъдем атакувани, според вас, обърна се Гешев към медиите. Знам, че на настоящия председател на Комисията по хазарта Александър Георгиев са му повдигнати обвинения, каза още Гешев. Той е направил пълни самопризнания, пълно е съдействал на разследването, прокуратурата ще съобрази тези доказателства, но каква точно ще му е мярката, ще разберете в зала, каза още главният прокурор.  ", "date": "2020.02.01", "title": "Иван Гешев потвърди за ареста на Борис Бекяров, но не и на Васил Божков  "}
{"url": "http://www.cross.bg/tzentur-gadhaiim-noviya-1624268.html", "text": "/КРОСС/\tМалкото германско селце в Бавария - Гадхайм, е новият географски център на Европейския съюз. Селцето Гадхайм придоби новия си статут, след като в полунощ в петък, 31 януари, Великобритания напусна съюза. То отне \"титлата\" от градчето Вестернгрунд в Североизточна Бавария.За 89-те жители на селцето, намиращо се в баварския регион Долна Франкония, вълнението от това, че ще се превърне в новия географски център на ЕС, обаче леко се е изпарило, отбеляза преди дни ДПА. Причината за това е дълго продължилия процес на раздялата между Брюксел и Лондон.Точните координати на селцето според Националния географски институт на Франция, който изчислява географския център на ЕС, са 9 градуса, 54 минути, 7 секунди източна дължина и 49 градуса, 50 минути, 35 секунди северна ширина.Гадхайм отдавна се готви за новия си статут след Брекзит; преди няколко месеца в селцето издигнали знамето на съюза.През 2017 г. жителите му качили сатирично видео в Ютюб, в което рекламират селото си като бъдещ център на евроактивност.В клипчето те дори призовават Шотландия да не организира втори референдум за независимост, за да не остава в ЕС, тъй като това щяло да лиши Гадхайм от специалния му статут. Във видеото жителите на Гадхайм също така се шегуват, че в отдалеченото селце има достатъчно място, за да приеме много от международните инвестиционни банки, които щели да \"напуснат Лондон и да прехвърлят централите си в новия център на ЕС\".\n\t\t\t\t\t", "date": "2020.02.01", "title": "Баварско селце е новият географски център на Евросъюза  (видео)\t"}
{"url": "http://www.cross.bg/avstraliya-dinozavri-noazavri-1624271.html", "text": "/КРОСС/ Новооткрит динозавърски фосил навежда на мисълта, че необичайни месоядни динозаври, наречени ноазаври, са живели в Австралия през средната и горната креда, съобщи ЮПИ.Ноазаврите са двукраки месоядни динозаври с малко тяло и уникални особености на лицето. Най-едрите екземпляри са достигали дължина едва 2,10 метра, а телесното им тегло е било по-малко от 25 кг.Фосили от ноазаври по-рано бяха открити на всички земи, които някога са били част от суперконтинента Гондвана, с изключение на Австралия. Сега учените знаят, че редките необичайни динозаври са се срещали и в Австралия.След като установили, че откритата в мина за добив на опал в Нов Южен Уелс кост от врат е от ноазавър, палеонтолозите изследвали наново фосилизирана кост, намерена по крайбрежието на щата Виктория. Оказало се, че тя също е от ноазавър.\"Предполагаше се, че ноазаври са живели в Австралия, защото фосили от този вид динозаври бяха намерени на места, които са били част от суперконтинента Гондвана - заяви ръководителят на екипа Том Брум от университета на Нова Англия. - Рядко се откриват фосили от тероподи в Австралия, така че всяка подобна находка разкрива важни подробности за уникалната й едновремешна фауна.\"След като в мина близо до град Лайтнинг ридж открили кост от врат, учените я сравнили с подобни кости от месоядни динозаври, за които се знае, че са живели в Австралия. Новооткритата кост се различавала от останалите, но била сходна с кости от вратовете на ноазаври.\"Това ни накара да изследваме отново костта от глезен на динозавър, открита през 2012 г. в щата Виктория - поясни Брум. Тя е с около 20 милиона години по-древна от намерената край Лайтнинг ридж. Като използвахме същите методи, заключихме, че и тя е от ноазавър.\"Досега фосили от ноазаври бяха открити в Южна Америка, Африка и Индия. Резултатите от изследването са публикувани в Scientific Reports. ", "date": "2020.02.01", "title": "Откриха следи от необичаен вид месоядни динозаври в Австралия "}
{"url": "http://www.cross.bg/kalorii-piem-alkohol-1624272.html", "text": "/КРОСС/ От години диетолозите алармират, че полза от диетите няма, че са вредни за здравето. Но все пак понякога се налага да отслабнем с няколко килограма. Може ли обаче да пием алкохол, ако сме на диета?Често се успокояваме, че една или две чашки не са кой знае колко калории, ще ги изгорим бързо. Но ефектът на алкохола върху диетата ни е много повече от смятане на калории.Алкохолът изостря апетита ни и когато пием също така и похапваме. С питиетата приемаме неподозирано количество калории. Още след първата глътка ни се иска да хапнем нещо, поне някакви ядки или мезета.Ако успявате да контролирате апетита си, не е проблем да изпиете малко количество алкохол, но прекаляването не е препоръчително, ако искате да отслабнете.Алкохолът забавя метаболизма, тъй като тялото не може да го складира и е принудено да го преработва веднага след приемането му, а останалите матаболитни процеси остават на заден план. Така приетите калории се превръщат в мазнини в тялото. ", "date": "2020.02.01", "title": "Може ли алкохолът да попречи на диетата ни?"}
{"url": "http://www.cross.bg/glasyvane-mashinno-mashinnoto-1624276.html", "text": "/КРОСС/ „Машинното гласуване в България е въведено, но не е приведено в действие, защото сегашният политически елит няма никакво намерение да пада от власт. Те са готови с цената на всичко да се задържат на власт.\" Това каза председателят на Политическа партия МИР Симеон Славчев по време на протеста за въвеждане на машинно гласуване пред сградата на Министерски съвет днес. Граждани, представители и съмишленици на партията се събраха да протестират заради това, че манипулациите на изборите у нас продължават, а властта отказва да въведе машинното гласуване.„Днес, ние, българските граждани и родолюбци казваме СТОП на тези 30 години и на българският преход. Българският преход ще свърши тогава, когато в България бъдат проведени честни избори и бъде въведено машинното гласуване\", беше категоричен лидерът на най-младата българска партия МИР.„Днес и в следващите 5 дни ние ще протестираме мирно. След това даваме ултиматум на правителството да направи постъпки за въвеждането на машинно гласуване. До следващите редовни избори са през март 2021 г. и има достатъчно време. Дотогава трябва да се направи обществена поръчка и да има честен вот\", обяви Симеон Славчев. Той призовава всички български граждани, родолюбци, институции и партии да настояват докато се въведе машинното гласуване. „Убеден съм, че към нас ще се присъединят много други граждани и организации. Ние няма да спрем тук, ние ще продължим, защото протестът ни е безсрочен докато не получим гаранции, че машинно гласуване ще бъде въведено\", беше категоричен председателят на ПП МИР.Водещ на протеста беше говорителят на ПП МИР Георги Славчев. Пред присъстващите той припомни как управляващите обясниха, че е сложно да се въведе машинно гласуване на последните местни избори, а след това се случиха безпрецедентни нарушения и фалшифициране на нашия избор. „В навечерието на предстоящите парламентарни и президенстски избори, ние настояваме и няма да отстъпим от искането ни за пълното и моментално въвеждане на изцяло машинно гласуване на всички видове избори и във всички избирателни секции в страната и чужбина\", беше категоричен говорителят на партията. Той призова протестът да бъде чут в цяла България и да се покаже на управляващите, че народът е единен и непримирим.„Протестът ни продължава докато управляващите не гарантират, че на следващите избори ние всички ще гласуваме машинно\", заяви Георги Славчев. Той обяви искания на ПП МИР:1. Незабавно въвеждане на машинното гласуване, както е записано в гл.14, разд.3 от Изборния кодекс, приет от Народното събрание.2. Незабавно да бъде приета поръчка по обществената процедура, чрез която ще бъдат закупени всички машини, които ще бъдат необходими за въвеждане на пълното машинно гласуване във всички предизборни секции в Изборния кодекс, приет от Народното събрание.3. Незабавно Министерски съвет, НС и ЦИК да предприемат действия за машинно гласуване за следващите парламентарни избори.4. Да отпадне текст от чл.212, ал.5 от ИК, който ограничава машинното гласуване в избирателни секции извън България.По време на протеста инж.Александър Чобанов, ръководител на Училището по роботика, разясни как се случва машинното гласуване. Той обясни, че са нужни 6-8 месеца технологично време за изработването на машините и минимум 1 месец за доставката. Инж.Чобанов каза, че когато се взимат рушвети за гласуване, се снима бюлетината, за да се докаже, че е гласувано по определен начин. При машинното гласуване, машината не може да се снима няма и тъмна стая и опити за снимане и манипулация биха били видяни.След края на протеста присъстващите упражниха символично своето право на глас на машина за гласуване и се снимаха с машините които бяха инсталирани от протестиращите.От ПП МИР стартират подписка за прилагането на машинното гласуване, в която всеки желаещ може да се подпише. Това може да се направи на пл.\"Независимост\" всеки ден от 10.00 до 20.00 ч.  ", "date": "2020.02.01", "title": "Симеон Славчев: Казваме СТОП на фалшифицирането на изборите в последните 30 години "}
{"url": "http://www.cross.bg/tzveta-zhertvite-karayancheva-1624275.html", "text": "/КРОСС/ Председателят на Народното събрание Цвета Караянчева и народни представители присъстваха на церемонията по отдаване на почит на жертвите на комунистическия режим пред параклиса и мемориалната стена до НДК.Точно преди 75 години датата 1 февруари влиза в историята с най-масовото произнасяне на смъртни присъди, отбеляза председателят на парламента пред събралите се граждани. Месеци преди това и месеци след това живота и свободата си, достойнството, имуществото си губят хиляди - учени, писатели, карикатуристи, журналисти, банкери, предприемачи, подчерта в словото си Цвета Караянчева.Всяка година на тази дата сe събираме тук, за да се поклоним пред паметта им и всяка година си задаваме въпроса защо жестокостта на палачите придобива такъв невиждан размах, заяви още председателят на парламента. Тя отбеляза, че от гледна точка на историята 75 години са пренебрежително къс период, а раните, нанесени толкова скоро, продължават да кървят.По думите й и днес има хора, които мислят, че Народният съд е бил необходим за времето си, затова е жизнено важно на тази дата - тук, винаги да се събират хора, да помнят и да не спират да разясняват.На церемонията беше отслужен молебен в памет на жертвите на комунизма. След това бяха поднесени венци и цветя на мемориалната стена. ", "date": "2020.02.01", "title": "Цвета Караянчева и народни представители присъстваха на церемонията по отдаване на почит на жертвите на комунистическия режим"}
{"url": "http://www.cross.bg/marihyana-haskovo-otkriti-1624274.html", "text": "/КРОСС/ 17 кг. марихуана бяха открити в няколко жилищни помещения в първомайското село Искра. При акция на пловдивската полиция на 30-и януари са задържани собственикът на помещенията - 51-годишен мъж от селото и неговият 48-годишен брат.Арестуван е и 34-годишен мъж от Хасково. Той е хванат на предварително уговорено място за сделка с марихуаната - в близост до язовир Брягово. Направеният веднага по надлежения ред драг чек тест отчел положителен резултат за марихуана и кокаин.На адресите на двамата братя са открити въжени простори с окачени за съхнене стръкове канабис. Претърсен е и адресът на задържания купувач в Хасково.При акцията в четвъртък са конфискувани близо 17 кг марихуана, електронна везна, мобилни телефони и сума в размер на около 14 хиляди лева. Образувано е досъдебно производство от Окръжната прокуратура в Пловдив. ", "date": "2020.02.01", "title": "Трима в ареста за притежание на 17 кг марихуана"}
{"url": "http://www.cross.bg/google-razprostranenieto-informatziya-1624269.html", "text": "/КРОСС/ След разпространението на коранавируса през последните седмици и обявяването му за глобална заплаха от Световната здравна организация, Google модифицира своята търсачка, така че да е в помощ на хора, опитващи се да се опазят от заразата.Полето за търсене става част от SOS Alerts. При търсене на информация, свързана с вируса, се отваря специален панел, в който се показват най-актуалните данни, последните новини за коронавируса и препоръки как да се опазите.Важно е да се отбележи, че от компанията са се погрижили специално за филтрацията на фалшивите новини, които са множество тези дни. В специалната секция вече ще се вижда само достоверна информация. Същото се отнася и за съветите към потребителите.Функцията е достъпна от днес, но се разпространява систематично и все още не е налична за всички потребители. С приоритет при разпространението са засегнатите райони, но до часове би трябвало SOS Alerts да работи в цял свят.Google не е безразлична към случващото се в Китай. Компанията вече осигури финансиране а 250 хиляди долара за Червения кръст в Поднебесната империя. Тази сума ще помогне на местните власти да се борят по-ефективно с разпространението на вируса. ", "date": "2020.02.01", "title": "Google направи специална секция в търсачката си за коронавируса"}
{"url": "http://www.cross.bg/danni-facebook-lichnite-1624267.html", "text": "/КРОСС/\tПисателят Стивън Кинг разкритикува социалната мрежа Facebook заради огромното количество политическа реклама и пълна липса на защита на личните му данни, след което изтри профила си, предаде РИА Новости. \"Напускам Facebook. Отвратен съм от потока невярна информация, който е недопустим в политическата реклама, и не съм убеден в способността на социалната мрежа да защитава личните данни на потребителите\", написа Кинг в Twitter.Закриването на профила на американския писател идва в труден за социалната мрежа момент. Наскоро Фейсбук попадна в центъра на политически скандал в САЩ, след като призна, че данните на 87 милиона нейни потребители, главно в САЩ, са изтекли и са погрешно прехвърлени на Cambridge Analytica /британска консултантска компания - бел.ред./. Впоследствие различни разследвания доказаха, че данни на потребители на социалната мрежа са изтичали незаконно и към други фирми. През април миналата година канадските власти заплашиха Facebook с дело за нарушаване на местните закони за поверителност на личните данни. А през октомври компанията на Марк Зукърбърг беше глобена с 500 хиляди паунда по дело за защита на личните данни. В хода на делото беше доказано, че от 2007 до 2014 г. Facebook неправилно е събирал личните данни на потребителите, предавайки ги на разработчици на приложения за мобилни телефони. През декември 2019 г. Comparitech, - фирма за компютърна сигурност, базирана в Обединеното кралство, съобщи, че база данни, съдържаща над 267 милиона потребителски профили на Facebook, се е появила в хакерски форум и е била на разположение за изтегляне в продължение на една седмица. Данните на потребителите, предимно профили на граждани на САЩ, съдържаха техните пълни имена, телефонни номера, и други лични данни, които мотаг да бъдат използвани за масови SMS спам и фишинг атаки.  ", "date": "2020.02.01", "title": "Стивън Кинг разкритикува Facebook и изтри профила си  "}
{"url": "http://www.cross.bg/podpomagane-detza-zayavleniya-1624259.html", "text": "/КРОСС/\tОбщо 215 заявления за подпомагане на деца са постъпили в Администрацията на президента от началото на 17-ото издание на благотворителната кампания под патронажа на държавния глава „Българската Коледа\". Исканията са основно за диагностика, медикаментозна терапия, рехабилитация, медицински изделия и помощни средства.Приемането на заявления за подпомагане на деца от „Българската Коледа\" продължава през цялата година. Целогодишно се набират и дарения за инициативата.От стартирането на седемнадесетото издание на кампанията на 29 декември 2019 г. до настоящия момент получените средства чрез банкови преводи възлизат на 1 858 000 лева. Изпратените кратки съобщения и гласови обаждания са на стойност 544 000 лева. Така бюджетът, с който „Българската Коледа\" 2019/20 разполага, е 2 400 000 лв.Кампанията, която ще продължи през цялата 2020 година, е под наслов „Да дарим бъдеще на болните деца\", а целите - подпомагане на нуждаещи се от лечение и рехабилитация деца, и осигуряване на съвременна високотехнологична апаратура за диагностика, лечение и рехабилитация.Редът за кандидатстване за подпомагане е публикуван на сайта на кампанията https://www.bgkoleda.bg/red-na-kandidatstvaneПостъпилите заявления за подпомагане се разглеждат от Комисията и Експертния съвет  към инициативата. За формиране на становище по всяко заявление се използва предоставената от заявителите информация.Дарителската банкова сметка и номерата за телекомуникационната услуга са посочени на интернет страницата на инициативата www.bgkoleda.bg. ", "date": "2020.02.01", "title": "215 деца са подали заявления за подкрепа от „Българската Коледа“ "}
{"url": "http://www.cross.bg/komisiya-hazarta-georgiev-1624260.html", "text": "/КРОСС/ Възможно ли е години наред Държавната комисия по хазарта /ДКХ/ да проспива ощетяването на държавния бюджет със стотици милиони левове покрай облагането на лотариите? Кои са тези хора, с чиято явна или тайна помощ \"Национална лотария\" и другите фирми на Васил Божков са просперирали на ръба на закона? До масовите арести в ДКХ тези въпроси сякаш не интересуваха властта. Сега прокуратурата се е заела да разнищи схемата, арестувайки на ангро почти всички членове и повдигайки обвинение на шефа на комисията. По настояване на лидера на НФСБ Валери Симеонов антикорупционната комисия пък ще провери доходите и имотите на членовете на ДХК за последните 5 години. Единственият, който засега се измъква сух от скандала, е министърът на финансите, на чието подчинение е ДХК. За да се размие съвсем отговорността, МФ спешно тръгна да прави структурни промени - вместо от държавна комисия, хазартът занапред да се управлява от държавна агенция. Така щяла да се \"персонализира отговорността с оглед на законосъобразното вземане на решения\". Сякаш формата е решаваща за това дали анонимните лица, скрити зад нея, ще газят законите или не. Законопроектът обаче трябва да внуши, че досега финансовото министерство не е могло да контролира достатъчно ефективно хазарта. Факт е, че връзките между ДКХ и МФ сякаш съзнателно са сведени до минимум в законодателството. Показателно е, че в края на 2016 г., при приемане на нов устройствен правилник на МФ, от него изпада изричният текст, че министърът на финансите \"следи за спазването на законите по организацията и провеждането на хазартни игри\". Контролната отговорност на министъра съвсем бегло е спомената и в правилника за дейността на ДКФ - тук се казва само, че комисията предоставя на министъра отчети за дейността си веднъж годишно. Реалността обаче е съвсем различна - и в момента ДКХ е достатъчно зависима от МФ. Петчленното й ръководство се назначава именно от министъра, като двама от членовете са лично негови номинации - председателят на ДКХ и един представител на Националната агенция по приходите. Останалите трима са излъчени от министерството на икономиката, ДАНС и правосъдното министерство. Всички те явно работят в синхрон, защото със сигурност щяхме да сме разбрали, ако между тези институции е имало сериозни спорове за управлението на хазарта. Години наред обаче държавната комисия безметежно си мишкува и ако не беше войната в самите хазартни среди, надали щяхме изобщо да разберем, че лотарията на Васил Божков е плащала по-малко от изискуемото по закон. Беглият поглед върху професионалната биография на членовете на ДКХ също показва, че тези хора не са случайни,  а заслужили и верни преторианци на финансовия министър. Настоящият председател на ДКХ Александър Георгиев застана начело на комисията през април 2019 г. От декларациите му за публичност на имуществото става ясно, че кариерата му в последните няколко години е стремителна. През 2013 г. Георгиев оглавява дирекция \"Обжалване и данъчно осигурителна политика\" в централното управление на НАП и остава на този пост до 2017 г. Декларацията му за 2017 г. вече е подадена в качеството му на зам.директор на НАП, а тази за 2018 - като председател на Държавната комисия по хазарта. От встъпителната декларация на Георгиев като шеф на дирекция ОДОП в НАП става ясно, че година по-рано Георгиев е придобил идеални части от къща с двор в София, като обявена  цената на придобиване е обявена за 617 116 лв. Впоследствие той е придобивал само евтини ниви и една вила по давност. Георгиев може да разчита в работата си на солидното рамо на друг дългогодишен служител на НАП и член на ДКХ - Васил Панов. Панов е член на ДКХ още от 2012 г., като и тогава, и сега оглавява ключовата дирекция \"Контрол\" в НАП.  \"Основната работа на служителите от дирекцията е описанието на бизнес процесите, стандартите и методологията, по която се извършват проверките, ревизиите и селекцията на лица за контрол...Дирекцията се занимава и с предотвратяване и противодействие на данъчни измами, координира извършването на многостранни контролни действия (ревизии или проверки, които се из ършват едновременно в няколко страни-членки на ЕС) и т.н. Звеното поддържа и актуализира база от данни за рискови лица за данъчни измами\", пише на сайта на НАП. Впечатление при Панов правят доста постните декларации за имущество. В встъпителната си декларация от 2012 г. той обявява само наследствена къща в Пловдив и автомобил \"Форд\", няма налични парични средства и влогове. Полупразни са и декларациите му за следващите години, като до 2016 г. включително Панов е деклалирал само допълнителни приходи от наем и доход на съпругата на общата стойност 24 840 лв. През 2016 г. обаче той тегли банков кредит от 120 000 лв. и купува 1/2 апартамент от 117 кв. м. Цената на придобиване е 208 883 лв. За остатъка се твърди, че са дошли от други доходи извън трудовия договор и от съпругата. В следващите декларации отново няма влогове или налични парични средства. За кратко комисията бе управлявана и от главния си секретар - Мариян Николаев Попов, влязъл в ДКХ през 2015 г. без налични влогове и парични средства и отчел през 2017 г. спестени 8000 лв. Празни са и декларациите на Огнемир Митев - изкарал на председателския пост на ДКХ почти пет години.  Любопитно е, че той пое председателския пост през август 2013 г., при кабинета на Пламен Орешарски, но впоследствие не бе сменен и остана до февруари 2018 г. И Митев е верен преторианец на МФ - оглавявал е контрола върху хазарта в министерство, заемал е постове и в самата комисия. За 2014 г. Митев е подал нулева декларация за имущество, а през 2015 и 2016 г. е отчел само продажби - на 2 жилища в София и автомобил. За кратко в ДКХ дефилира и слабо известната юристка Мария Филипова. Тя пое поста през февруари 2018 г., като професионалната й биография преди това включва лице по регистрацията и младши юристконсулт в Агенцията за приватизация и следприватизационен контрол, старши експерт в Министерството на правосъдието, главен експерт в Министерството на финансите и старши юрисконсулт в Българската банка за развитие. От ДКХ Филипова се изстреля в друго любимо място за заслужили преторианци - Комисията по финансов контрол. В момента тя е зам.шеф на КФН, с ресор \"Надзор на инвестиционната дейност\". Външните членове на ДКХ в момента са Явор Колев от ДАНС, Евгени Стоянов от Министерство на правосъдието и Николай Райчев от Министерство на икономиката. По закон решенията на ДКХ се взимат с мнозинство от три гласа, но няма данни ръководството да е било бламирано от външните членове. ", "date": "2020.02.01", "title": "Преторианци на Горанов управляват хазарта "}
{"url": "http://www.cross.bg/tesnolineiikata-putyvane-vlak-1624264.html", "text": "/КРОСС/\tПътуването с теснолинейката по маршрута Септември-Добринище влезе в класацията за десетте най-добри пътувания с влак в Европа, направена от престижното британско издание The Guardian. Това сподели съпредседателят на сдружението „ За теснолинейката\" Кристиан Ваклинов.В статията се посочва как малкият железопътен град Септември, появил се при строежа на железопътния маршрут от Виена до Истанбул, е началната точка за пътуване с теснолинейка към вековните български хълмове.Линията към Добринище не е изградена за скоростно пътуване на влакове, се посочва в статията на британското издание. Като описва как големите наклони и завои възпрепятстват високата скорост на теснолинейката, но за сметка на това гледката носи своята красота и благословия.По маршрута към Добринище могат да се открият невероятни пейзажи към трите планински вериги Родопите, Рила и Пирин, както и незабравими моменти от прекосяването на планинските хребети и спускането в долината на река Места.Изданието е посочило и стойността, на която цялото това удоволствие може да бъде достъпно - само 2.80 паунда струва еднопосочен билет за 4 часа пътуване и 78 мили планинска красота. Сред останалите страни в класацията за десетте най-добри пътувания с влак в Европа попадат Финландия, Чешката република, Германия, Испания, Ирландия, Люксембург, Франция и Швейцария. ", "date": "2020.02.01", "title": "Родопската теснолинейка влезе в Топ 10 на „Гардиън“"}
{"url": "http://www.cross.bg/koronavirysa-facebook-informatziya-1624258.html", "text": "/КРОСС/ Коровнавирусът притеснява много хора по целия свят и е гореща тема. Толкова гореща, че вече има и фалшиви новини около нея, както и реклами за лекарства и ваксини в социалните мрежи и интернет. Това е проблем не само за хората, но и за гигантите като Google и Facebook.Официално все още няма ваксина против коронавируса. В Интернет обаче не липсват реклами, които твърдят обратното или че предлагат лесно и универсално лечение. За да намалят риска от излъгани хора двата ИТ гиганта са предприели мерки за ограничаване на подвеждащата информация и фалшивите новини, свързани с коронавируса, съобщава Engadget.Facebook започва по-задълбочени проверки на публикациите за коронавируса, които се разпространяват в социалната мрежа. Когато се открие невярна или подвеждаща информация, нейното споделяне ще се ограничава. Освен това потребителите, които се опитват да я споделят или вече са я споделили, ще бъдат предупреждавани, че не е вярна.Освен това Facebook директно ще премахва съдържание, което е маркирано от световни здравни организации като фалшиво. Например опасното твърдение, че коронавирусът може да се излекува чрез пиене на белина. Ще се блокират и хаштагове, които се използват за разпространение на подвеждаща инфомация. Същите мерки ще се прилагат и в Instagram.Facebook ще предложи и безплатни реклами на организациите, за да разпространяват коректна информация за коронавируса. Компанията ще споделя и анонимни данни за гъстотата на населението в различни райони и мобилните потребители, за да помогне на експертите в прогнозирането как може да се разпространи вирусът занапред.Междувременно Google обяви, че пуска специално SOS Alert търсене за коронавируса. При него резултатите на търсачката показват само потвърдена, реална информация. То е част от специалните кризисни мерки на компанията, които тя прилага при сериозни глобални теми. ", "date": "2020.02.01", "title": "Коронавирусът е проблем и за Facebook и Google"}
{"url": "http://www.cross.bg/yshev-tugata-mastur-1624265.html", "text": "/КРОСС/\tТеодор Ушев ще бъде сред „световно признатите професионалисти в сферата на анимацията\", които ще проведат свои мастър класове в Брюксел. Повод за това ще даде един от известните международни фестивали за рисувано кино - Anima, който тази година ще се проведе от 21 февруари до 1 март.Българският режисьор, чиято постоянна адресна регистрация е в Канада, ще се присъедини към програмата Futuranima, която проследява какво е бъдещето на анимацията. Неговата лекция ще се състои на 25 февруари, и ще бъде фокусирана върху студентите. Пропуските за събитието се котират на цени от 30 евро. Само учащите под 26-годишна възраст ще могат да се възползват от отстъпка в размер на 5 евро.Любопитен факт е, че Ушев няма да преподава режисура, а сценарно майсторство на своя мастър клас.Теодор Ушев винаги ни изумява с изключителните истории на своите къси филми и със уникалния си стил. В този майсторски клас той ще обясни откъде идва неговото вдъхновение и как го превръща първо в история, а след това и във филм.Номиниран за „Оскар\" с предишния си филм „Сляпа Вайша\", той отново се завръща с „Физиката на тъгата\", за който също ще говори\", гласи описанието на лектора в сайта на фестивала.Междувременно неговата „Физика на тъгата\" продължава да жъне успехи по света. Само преди дни филмът му спечели наградата на публиката на феста за късометражно кино Minimalen в Норвегия. „Рядко се случва моите филми да печелят вота на аудиторията\", коментира и самият Ушев.Припомняме, че именно „Физика на тъгата\", която отново е създадена по творчеството на Георги Господинов, влезе в шортлистата на оскарите в категорията късометражна анимация. За съжаление, Теодор Ушев не успя да повтори успеха си от 2017 г., когато получи номинация със „Сляпата Вайша\".У нас вече имахме възможността да видим „Физика на тъгата\". Филмът направи премиерата си в София по време на фестивала Киномания, като бе излъчван паралелно с английско и френско озвучаване. На филмовия форум присъства и самият Ушев, като получи награда за цялостен принос към българската култура и грамота за принос за популяризиране, опазване и развитие на културата в София. ", "date": "2020.02.01", "title": "Тео Ушев води мастър клас в Брюксел "}
{"url": "http://www.cross.bg/prestupnost-bitovata-geshev-1624273.html", "text": "/КРОСС/ Днес преди обяд бе задържана престъпната група, която е извършвала въоръжени грабежи на бензиностанции в столицата. Акцията е под ръководството на прокуратурата и се провежда в столичния квартал „Христо Ботев\".Има задържани лица, които са с поне две висящи дела. На място има служители на полицията и жандармерията.Обещах държавата да свърши това, което отдавна трябваше да свърши по отношение на битовата престъпност. Обявяваме война на битовата престъпност.Това заяви главният прокурор Иван Гешев, който пристигна на място в столичния квартал „Христо Ботев\", където се извършва специализирана операция по линия на битовата престъпност.Тези, които убиват, изнасилват, тормозят възрастни граждани по селата, крадат, грабят, трябва да преосмислят поведението си, заяви Гешев и съобщи, че случващото се не е инцидентна акция, това е кампания. Започват регулярни акции срещу битовата престъпност в цялата страна, заяви още Гешев.Задържано е едно лице, издирват се още четири, съобщи от своя страна главният секретар на МВР главен комисар Ивайло Иванов.Главният прокурор съобщи, че разкритата група, освен с обири на бензиностанции, се занимавала с грабежи, кражби и отнемане на моторни превозни средства.Въпросната група е извършвала престъпления не само в София, и на територията на СДВР, но и извън страната. Бандитите са се опитали да оберат магазин за цигари миналата вечер.Иван Гешев добави, че в целия квартал „Христо Ботев\" се извършва специализирана операция по отношение на битова престъпност, проверява се контингентът с повече от едно висящи дела, досъдебни производства и др. ", "date": "2020.02.01", "title": "Хванаха група, извършвала въоръжени грабежи на бензиностанции в София"}
{"url": "http://www.cross.bg/yhan-grad-yanyari-1624266.html", "text": "/КРОСС/\tСпоред публикация в авторитетното медицинско издание The Lancet.com, заразените с корона вирус в китайския град Ухан може би са били 75 800 към 25 януари, съобщи БНР. В анализа се посочва: \"Използвахме данни от 31 декември 2019 г. до 28 януари 2020 г. за броят на случаите на заразени в град Ухан, които вече са засечени в чужбина (извън Китай), за да направим заключение за действителния брой на инфектираните в Ухан в периода от 1 декември 2019 до 25 януари 2020 година\".Това не е ужасно сложен модел. Средният брой на пътуващите от Ухан е число, което може да се оцени от моделите на пътуване. Хората от този китайски град са успели да изнесат заразата с корона вирус в чужбина при 78 доказани случая към 25 януари, но изглежда невероятно, че към същата тази дата едва около 5000 души в град Ухан са били заразени (според официалните китайски данни). Да вземем например случаят с коронавируса в Германия, който се разпространи от Шанхай. Жена от китайския град - във време, когато уж е имало само 20 случая на заразени в него - пътува до Германия и там вече заразява 4 души. Какви са шансовете, че тя да се е оказала един от 20-те души с опасния вирус в Шанхай, която е с население от 25 милиона, и която е заминала зад граница? \"В основния ни сценарий преценихме, че основният репродуктивен брой за новия коронавирус 2019-nCoV е 2,68 (колко човека може да зарази един вече заразен) и че към 25-и януари в град Ухан е имало 75 815 заразени. Според нашия анализ времето на удвояване на епидемията е 6,4 дни. Ние изчислихме, че при базовия сценарий градовете Чунцин, Пекин, Шанхай, Гуанджоу и Шенжен са внесли съответно 461, 113, 98, 111 и 80 заразени от град Ухан. Ако преносимостта на коронавируса 2019-nCoV е подобна навсякъде в страната и във времето, заключихме, че епидемиите вече нарастват експоненциално в множество големи градове на Китай с изоставане от огнището в Ухан с около 1-2 седмици\", се посочва в анализа на професор Джоузеф Т Ву, на Кейти Лиюнг и на Габриел М Лиюнг. Като се има предвид, че вирусът 2019-nCoV вече не се ограничава само в град Ухан, другите големи китайски градове вероятно също започват да поддържат локални огнища на заразата. Големите градове в чужбина с тесни транспортни връзки с Китай също биха могли да се превърнат в епицентър на вирусни огнища, освен ако незабавно не бъдат приложени значителни обществени здравни намеси както на населението, така и на личното ниво, посочват в доклада си тримата учени.  ", "date": "2020.02.01", "title": "Ужасяващо: Заразените от коронавирус в Ухан над 75 хиляди"}
{"url": "http://www.cross.bg/koronavirysa-ministurut-raboti-1624261.html", "text": "/КРОСС/\tМинистър-председателят Бойко Борисов ще проведе съвещание във връзка с мерките за ограничаване и разпространение на коронавируса в България.На срещата ще присъстват вицепремиерът и министър на външните работи Екатерина Захариева, министърът на здравеопазването Кирил Ананиев и министърът на вътрешните работи Младен Маринов.  ", "date": "2020.02.01", "title": "Премиерът свиква съвещание за ограничаване на коронавируса"}
{"url": "http://www.cross.bg/grypata-zhertvata-neotklonenie-1624263.html", "text": "/КРОСС/\tСпециализираната прокуратура внесе в Специализирания наказателен съд днес искане за определяне на най-строгата мярка за неотклонение „Задържане под стража\" на петима от обвинените.За един от задържаните се иска мярка за неотклонение „Домашен арест\".В петък Спецпрокуратурата повдигна обвинения шест лица за участие в група за телефонни измами на гръцки граждани. Те бяха задържани на 29 януари в Шуменско и Разградско при съвместни действия по разследването на Специализираната прокуратура и Главна дирекция „Национална полиция\". При извършените претърсвания, изземвания и лични обиски на предполагаеми участници в групата бяха намерени и иззети около 1 кг злато, както и 7000 евро, за които се предполага, че са придобити от последната измама, извършена на 17 януари 2020 г. на жена от Солун. Разпитани са голям брой свидетели, в т.ч. пред съдия.Обвинените за участие в групата са издирвали самотни възрастни гръцки граждани и прилагали спрямо тях познатата у нас измамна схема - най-често обаждане по телефона (представяйки се за полицейски служител) с искане на определена сума за лечение на пострадал при катастрофа близък на жертвата. Ако жертвата „се хващала\" на измамата, муле на групата пътувало до съответното гръцко селище, взимало предадените пари и ги изпращало на измамниците в България чрез фирма за парични преводи.Събрани са доказателства, че ръководителят на групата се е занимавал и със склоняване към проституция. За това престъпление също му е повдигнато обвинение. Двама от участниците са осъждани, включително и на територията на Република Гърция. ", "date": "2020.02.01", "title": "Задържаха под стража група телефонни измамници"}
{"url": "http://www.cross.bg/leva-bolnitzi-boetz-1624262.html", "text": "/КРОСС/\tВ тежката за българските лекари, медицински сестри и пациенти 2019-а година чиновниците от ​​​​​​ Националната здравноосигурителна каса са били наградени с 2.5 милиона лева за трудови успехи. Това разкри Гражданското сдружение БОЕЦ, което е получило данните по Закона за достъп до обществена информация. Дни по-рано бойците обявиха друга подобна новина - че в НАП са си раздали над 30 млн. лева допълнително материално стимулиране (ДМС), нищо че допуснаха да бъдат хакнати данните на милиони граждани и фирми и че подлудиха бизнеса с Наредба Н-16 за касовите апарати.\"Българите сме на първо място в Европа по смъртност, сърдечно-съдови заболявания, инсулти, инфаркти, онкологични заболявания и тн. И на последно място по трансплантации и превенция на редица заболявания! Българите имат най-кратка продължителност на живота и най-лошо качество на живот. Всеки лев в сектор „здравеопазване\" даден, като бонус за „постигнати резултати\" е цинизъм\", коментира председателят на БОЕЦ Георги Георгиев.От сдружението  БОЕЦ припомнят колко \"успешна\" без за здравната система изминалата година:Многомесечни протести на медицинските сестри заради мизерните им заплати, протести на рехабилитатори, на работещите в общинските и държавни болници, на лекарите от психиатричната помощ, закриване на отделения и болници във фалит.Смъртни случаи заради лекарски грешки и небрежност.Станахме свидетели на  десетки скандали и брутални кадри от мизерията в някой болнични заведения.Събирахме капачки за кувьози и левчета с есемеси за лечение на български деца в чужбина. Някои не дочакаха...Преди дни шефа на здравната каса  д-р Дечо Дечев съобщи официално, че на частни болници едно лекарство се плаща 7 пъти по-скъпо от колкото на държавните болници.\"Не е нормално и е дори цинично държавни служители си разпределят четирицифрени суми над заплатите за \"постигнати резултати\", докато на над един милион пенсионери с 200 лева пенсия се подхвърля два пъти годишно по 40 лева милостиня за Коледа и Великден. За избрани администрации се е излива рогът на изобилието, а за лечение,  за децата с увреждания пари, за възрастните хора пари няма\", гневят се активистите на гражданското сдружение. ", "date": "2020.02.01", "title": "В Здравната каса се уредили с  2.5 млн. лева бонуси "}
{"url": "http://www.cross.bg/kantardzhiev-todor-hora-1624248.html", "text": "/КРОСС/ След спешната извънредна среща на Световната здравна организация, заради опасния коронавирус в Китай, беше обявена глобална заплаха. Вече има стотици жертви и хиляди заразени, включително в Европа. В Ухан строят болници за дни, а светът въвежда извънредни мерки, за да се пази. Темата коментира в предаването „Събуди се\" по Нова телевизия директорът на Националния център по заразни ипаразитни болести проф. д-р Тодор Кантарджиев. „Двама от българите, които се прибират от Ухан, тряваше да пътуват с френски самолет и след това транспортирани в Белгия. Днес може те да не си дойдат, но ако се завърнат, инфекциозната клиника на ВМА е прекрасна.Този вирус е нов и не знаем поведението му. Не се знае колко близък контакт трябва, за да се разболееш\", каза проф. Кантарджиев. Той обясни, че коронавирусът в Китай се предава по-лесно и заплахата не е голяма за младите хора: \"Младите хора се заразяват, но не боледуват бурно. Опасното е, че като са заразени, той е в добро физическо състояние и има опасност другите да се прихванат. Присъствам на четири глобални заплахи, обявени от Световната здравна организация\". Според него, коронавирусът е сериозна заплаха за света. „Този вирус може да се разпространи и чрез хората, които се прибират по летищата. В България е предвиден план на Министерството на здравеопазването, чрез който едни клиники да са само за карантина, а в други да бъдат настанени хора, започнали да боледуват\", каза още проф. д-р Тодор Кантарджиев. ", "date": "2020.02.01", "title": "Проф. д-р Тодор Кантарджиев:  Коронавирусът е сериозна заплаха "}
{"url": "http://www.cross.bg/viena-zadurzhan-avstriiiskata-1624257.html", "text": "/КРОСС/ Бизнесменът Борис Бекяров, който беше обявен за издирване заедно с Васил Божков, е бил задържан преди няколко часа на летището в австрийската столица Виена, предаде БНРВ момента Бекяров се намира в поделение на австрийската полиция.Очаква се българските власти да направят необходимото той да бъде върнат в страната ни. ", "date": "2020.02.01", "title": " Издирван съратник на Божков е задържан във Виена "}
{"url": "http://www.cross.bg/zhertvite-rezhimi-komynisticheskiya-1624253.html", "text": "/КРОСС/ Винаги съм казвал, че демокрацията и мирът са най-ценните неща в днешния свят. Радостен съм, че сега българите живеят в разбирателство и взаимно уважение, но това не означава, че не трябва да помним подобни режими в човешката история и поуките от тях. Това написа премиерът Бойко Борисов в профила си във Фейсбук по повод Деня за отдаване на почит на жертвите на комунистическия режим.Днес в България почитаме паметта на жертвите на комунистическия режим. Точно на 1 февруари преди 75 години са произнесени присъдите на Първи и Втори състав на престъпния Народен съд. Винаги съм казвал, че демокрацията и мирът са най-ценните неща в днешния свят. Радостен съм, че сега българите живеят в разбирателство и взаимно уважение, но това не означава, че не трябва да помним подобни режими в човешката история и поуките от тях. Ето защо благодарение на усилията на правителството в новите програми за десетокласниците вече влиза изучаване на комунизма в България.Важно е да се знае цялата историческа истина за тоталитарните режими, но още по-важно е никога повече да не ги допускаме и остро да осъждаме всяко посегателство върху достойнството на човека. Поклон пред паметта на жертвите на комунистическия режим! ", "date": "2020.02.01", "title": " Борисов: Демокрацията и мирът са най-ценните неща в днешния свят "}
{"url": "http://www.cross.bg/demokratite-shtata-myrkovski-1624245.html", "text": "/КРОСС/ Последният от колебаещите се сенатори републиканци Лиза Мурковски (щата Аляска) обяви, че ще гласува срещу привикването на свидетели на процеса в Сената по процедурата за импийчмънт срещу президента Доналд Тръмп, съобщи в. „Вашингтон пост.\" Това лишава демократите от възможността да получат нови доказателства и да проточат процеса.„Отчитайки несъстоятелността на този импийчмънт от самото му начало и по-нататък в неговия ход, аз стигнах до извода, че в Сената няма да има справедливо разглеждане\", твърди сенаторката, цитирана от изданието. Тя повтори, че е обмисляла възможността да гласува за привикването на свидетелите, но в крайна сметка се отказала от тази идея. „Не мисля, че продължаването на този процес ще промени нещо. Тъжно е да се признае, но Конгресът като институция не съумя да изиграе своята роля\", изтъкна сенаторката.Гласът на Мурковски беше последната надежда на демократите да представят свидетели, защото за целта бе необходимо поне трима републиканци да подкрепят предложението им, припомни tass.ru. Първоначално по този въпрос се колебаеха четирима републиканци: Сюзън Колинз (щата Мейн), Мит Ромни (щата Юта), Ламар Александер (щата Тенеси) и Мурковски. Колинз и Ромни заявиха, че ще подкрепят демократите. Александер съобщил, че ще гласува против предложението им.Ако Мурковски бе застанала на страната на демократите, предложението можеше теоретично да мине при условие, че председателстващият процеса в лицето на председателят на Върховния съд на САЩ Джон Робъртс бе взел страната на демократите. Но дори и в този случай той, най-вероятно, би подкрепил Тръмп и инициативата щеше да бъде отклонена.Сега Сенатът изпълнява функции на съд със съдебни заседатели, а Камарата на представителите играе ролята на обвинител. За отстраняването на президента от длъжност е необходима подкрепата на две трети от сенатори или на 67 сенатора. При сегашния състав на Сената това е малко вероятно, защото в горната камара на Конгреса републиканците държат 53 от общо 100 места. ", "date": "2020.02.01", "title": "Демократите останаха без шанс да отстранят Тръмп"}
{"url": "http://www.cross.bg/tankova-zheni-filipopol-1624251.html", "text": "/КРОСС/ Античен храм от II-III в. е открит под римските мозайки в Епископската базилика на Филипопол от археолога Жени Танкова и нейния екип. В него има водно съоръжение с елипсовидна форма с дължина около 14 метра и ширина около 7-8 метра. Част от зидовете са използвани при строежа на базиликата. Това разказва в интервю за Plovdiv24.bg Жени Танкова.Археологът припомня, че още в началото на работата по обекта през 2017 г. са имали хипотеза, че тази сграда е била езически храм. Подкрепа на тази теория е открия миналото лято епиграфски паметник с много подробен надпис. \"Надписът е благодарствен и благопожелателен, отправен е към бог Дионис, а авторите на този надпис са членовете на т.нар. мисти - членовете на сдружение, които са почитали бог Дионис, и в същото време е отправен и към двамата съимператори Валериан и Галиен, баща и син, които са съимператори на Римската империя от 253 до 257 г. Целият този текст - благодарствен и благопожелателен, е във връзка с това, че тези мисти са се спасили от готското нашествие през 251 г., когато Филипопол почти целият е бил разрушен, опожарен, голяма част от населението е била избита, те са успели да се спасят\" - разказва предисторията Танкова.Този надпис е убедил екипа, че ситуираната под базиликата сграда е храм, посветен на императорския култ. \"Това е много важно откритие за Филипопол, за историческата наука и за археологията\" - коментира тя.Жени Танкова обясни, че направеният сондаж ще бъде експониран и ще се получи стратиграфски профил на напластяванията на различните култури през вековете като се започне с тази най-ранна структура от II-III в., следва мозаечен под първи период, после мозаечен под втори период и накрая - средновековно помещение от Х-ХI в. Всичко това ще се вижда в направения разрез.Мозайките няма да бъдат местени на друго място.\"На Трихълмието има и праистория, тука долу в низината имаме констатирани пластове от елинистическата епоха IV-III в. пр. Хр., няколко периода от римската епоха като се почне от първи и преди първи век след Христа, и се стигне до късната античност IV в., ранно средновековие, същинско средновековие. Просто градът е учебник по археология\" - коментира Жени Танкова.Друг подобен обект в България не е откриван, но Римската империя е била с много широки граници, така че е възможно някъде по света да има нещо подобно - каза тя.Очаква се в началото на април Епископската базилика да бъде официално открита. ", "date": "2020.02.01", "title": "Откриха езически храм в Голямата базилика на Филипопол"}
{"url": "http://www.cross.bg/radev-myraveii-bord-1624256.html", "text": "/КРОСС/ \"Едно от най-важните неща, които нашето правителство направи някога беше вкарването на валутния борд законодателно. Имаше крещяща нужда от това, затова защото хазартното управление на страната от предишното социалистическо правителство на Жан Виденов, доведе до едно безразборно печатане на пари\", каза в студиото на \"Денят започва с Георги Любенов\" бившият финансов министър Муравей Радев.Муравей Радев: Валутният борд е \"усмирителна риза\" на нестабилни правителства и на недостатъчно сериозни и отговорни политици и държавници.Като пълно безумие определи твърдението, че някой отвън може да ни свали борда. Радев обясни, че това може само нашият парламента да направи.Муравей Радев: Хората, които си позволиха да се заиграят със страховете на българина, извършиха много лоша услуга на България. Някои го направиха умишлено.След 30 януари българският парламент изчисти съмненията, смята Радев. Бюджетната комисия с политически консенсус на второ четене прие текста, който е достатъчен, за да може българското законодателство и европейската законова рамка за чакалнята да нямат противоречия. Поправката казва, че България ще влезе в чакалнята единство с фиксиран курс, равен на централния. ", "date": "2020.02.01", "title": " Муравей Радев: Валутният борд е \"усмирителна риза\" на нестабилни правителства "}
{"url": "http://www.cross.bg/leva-hora-obshtinata-1624255.html", "text": "/КРОСС/ Всяко новородено бебе в община Баните ще получава по 1500 лева, реши Общинският съвет.  Демографската криза, драстично намалялата раждаемост и все по- малкото деца в забавачките и двете защитени училища в общината са причините за взетото решение.На този етап в бюджета за тази година са предвидени 10 хиляди лева за бебетата, но сумата може да бъде увеличена, стига да има ефект, каза пред Радио Пловдив Милен Белчев.Това не е единственият жест към младите хора и семейства в община Баните. Петте детски градини са безплатни, при сключване на граждански брак общината отпуска  400 лева. Опитваме се с всякакви лостове младите хора да се задържат в планината.Предстои общината да поеме семестриалните такси за младежи, които искат да продължат образованието си и да останат в Родопите. Имаме нужда от  лекари, медицински сестри, рехабилитатори, инженери. Предстои предложението да бъде вкарано в наредба.Кметът добави, че предстои пенсионерите, които в момента заемат работни места, да бъдат освободени, за да могат да бъдат назначени млади хора. ", "date": "2020.02.01", "title": "Безплатни забавачки, 400 лева за брак и 1500 лв за бебе в община Баните "}
{"url": "http://www.cross.bg/vladimirov-tormoz-nyama-1624249.html", "text": "/КРОСС/ Една история от Пловдив привлече вниманието ни тази седмица. Защото е симптом, огледало, предупреждение, а най-големият проблем е, че вероятно не е изолиран случай. Полицията започва проверка в местна гимназия заради насилие над ученик. Пострадал е деветокласник, който е със счупена ръка, след като е ритан от две други момчета в гимназията. Случаят е документиран. По модерния начин, с телефон. Завършва с операция. Агресията е станала в Гимназията по архитектура, строителство и геодезия. Случаят излиза на светло след публикация в социалните мрежи от майката на пострадалото момче. На видеоклипа се вижда как двама ученици предизвикват своя съученик да скочи високо. В момента, в който той е във въздуха, те удрят краката му.  Той пада на земята и счупва китката на ръката си. Темата коментира в предаването „Събуди се\" по Нова телевизия психологът Младен Владимиров. „Винаги като излезе нещо ново тръгваме да обвиняваме технологиите. Те са виновни за насилието толкова, колкото автомобилът е виновен за преминаването на червен светофар.Училищен тормоз има описан още в романите на Дикенс. Това е организационен проблем и се случва. Ние подценяваме училищния тормоз\", заяви Владимиров. Той допълни, че децата от видеото със сигурност осъзнават, какво правят. Доказателство за това бил синхронът между тяхното ритане. Видеото е вторично травмиране на жертвата, смята той. Един път жертвата е изпитала болката реално, а втори път всичко това бива мултиплицирано в мрежата и унижението става още по-голямо, обясни психологът. Според него, това е точно тормоз, с който се цели жертвата да изпита болка и страдание. Владимиров е на мнение, че насилникът няма нужда от наказание, а от това да му се покаже емпатия и да му се покаже алтернативно поведение, а детето жертва пък няма нужда от състрадание, а от това да бъде утвърдено. „Правосъдието трябва да направи две неща. Да има индивидуална превенция за този, който е извършил престъплението и генерална превенция за да не го извършат другите. Отмъстителното правосъдие никога няма да даде добри резултати\", каза още Младен Владимиров.Снимката е илюстративна", "date": "2020.02.01", "title": "Опасните предизвикателства в интернет"}
{"url": "http://www.cross.bg/hazarta-bozhkov-predsedatel-1624254.html", "text": "/КРОСС/ Настоящият председател на Държавната комисия по хазарта Александър Георгиев е задържан и привлечен като обвиняем по разследването срещу Васил Божков, потвърди говорителят на главния прокурор Сийка Милева пред bTV. По първоначална информация той е е дал обяснение и е направил пълни самопризнания за престъпната схема, по която лотарийните игри са заплащали по-ниски от законноопределените такси. Освен това признал, че е покровителствал бизнеса на Божков.Първоначално прокуратурата обвини бившия председател на комисията по хазарта Огнемир Митев. Специализираният съд ще решава дали той да остане за постоянно в ареста по искане на специализираната прокуратура. Митев пое председателския пост в ДКХ през август 2013 г., при кабинета на Пламен Орешарски, но впоследствие не бе сменен и остана до февруари 2018 г.Васил Божков е обвинен, че е ръководил организирана престъпна група, която е действала от 2014 г. и се е занимавала с изнудване, подкупи, пране на пари и длъжностни престъпления. За този период държавният бюджет е бил ощетен с над 500 млн.лв. \"Събрани са доказателства, че Божков е предлагал подкуп от 10 000 лв. на ден. на длъжностно лице в комисията по хазарта, за да отнема лицензи на конкурентни дружества\", твърдят от прокуратурата.Шефът на АДФИ Георги Начев пък обяви, че от направената проверка са констатирани нарушения на закона за хазарта. За едни и същи игри част от операторите са плащали 15% върху приходите, а други - 20% от комисионните. Вследствие на това в държавния бюджет не са постъпили повече от половин милиард лева. ", "date": "2020.02.01", "title": "Задържан е председателят на Държавната комисия по хазарта Александър Георгиев "}
{"url": "http://www.cross.bg/slavov-atanas-prokyror-1624250.html", "text": "/КРОСС/ „Главният прокурор навлезе грубо в политическия терен.\" Това каза в интервю за предаването „Тази събота\" по БТВ докторът по конституционно право в СУ „Кл. Охридски\" Атанас Славов. „Това беше едно политическо действие от негова страна, за което обаче не носи политическа отговорност и това е големият проблем\", допълни той. думите му са по повод казуса с президента Румен Радев и разпространените от прокуратурата записи по повод това, бил ли е в конфликт на интереси президентът Радев, в качеството си на шеф на ВВС през 2014 г., при назначаването на Десислава Радева за пиар на ВВС. Според Славов, публичното им оповестяване е нарушение на Наказателния кодекс. „В случая те не са използвани по предназначение, защото имаме едно спряло наказателно производство. На второ място то няма да продължи в обозримо бъдеще, тъй като въпросът с имунитета на президента не може да бъде заобиколен\", обясни Атанас Славов. „Инспекторатът към ВСС е органът, който би трябвало вече да се е сезирал и да извърши проверка, има или няма нарушение. Въпросът за отговорността на главния прокурор е големият конституционен въпрос в момента\", каза още Атанас Славов.", "date": "2020.02.01", "title": "Атанас Славов: „Главният прокурор навлезе грубо в политическия терен.\""}
{"url": "http://www.cross.bg/karolev-drygi-obeztzenyavane-1624252.html", "text": "/КРОСС/  „Курсът лев-евро е фиксиран вече 23 години и в българският валутен борд има една особеност, която я няма в други страни\". Това каза в интервю за предаването „Денят започва с Георги Любенов\" по БНТ финансистът Владимир Каролев. Според него е напълно възможно Европейската централна банка, когато дойде време страната ни да излиза от \"чакалнята на Еврозоната\", да натисне за обезценяване на лева или за поскъпването му. „Досега не се е случвало обезценяване на валута, която е била в ERM 2. Но е имало такива натиск върху Естония и Латвия\", обясни Каролев. \"Добре е, че премиерът Борисов се е усетил и преди няколко дни е казал, че трябва да има ратификация в Народното събрание когато се определя при какъв курс се влиза. Проблем има по принцип с Еврозоната и с държавите в Европейския съюз\", каза още Владимир Каролев.България винаги ще е слаба страна в Европейския съюз и доста години ще е слаба.В ЕС Каролев вижда ненаучени уроци. По негово мнение, ако продължава така ЕС, ще напуснат и други държави, подобно на Великобритания.Той заяви, че не е фен на еврозоната, защото вижда рискове. Дори за чакалнята на еврозоната са ни поставени условия, каквито не са били поставяни пред други страни, отбеляза Каролев. ", "date": "2020.02.01", "title": "Владимир Каролев: Възможно е Европейската централна банка да натисне за обезценяване на лева"}
{"url": "http://www.cross.bg/slunchevo-obyad-vyatur-1624239.html", "text": "/КРОСС/ Днес ще е предимно слънчево, с повече облаци преди обяд над планините и Източна България. Запад-северозападният вятър постепенно ще отслабва и до вечерта в повечето райони ще стихне. Дневните температури ще се повишат и максималните ще са между 13° и 18°. Атмосферното налягане ще се задържи малко по-ниско от средното за месеца.Над Черноморието ще преобладава слънчево време, с временни увеличения на облачността в часовете преди обяд. Ще духа слаб до умерен западен вятър. Максималните температури ще са между 12° и 16°. Температурата на морската вода е около 8°. Вълнението на морето ще е 2 бала.Над планините ще е предимно слънчево с повече облаци в сутрешните часове. Преди обяд ще духа умерен, по високите и открити части и временно силен северозападен вятър, който след обяд ще отслабва и ще се ориентира от запад. Максимална температура на 1200 метра - около 10°, на 2000 метра - около 3°.В неделя за кратко вятърът ще се ориентира от северозапад и температурите относително ще се понижат. Облачността ще е променлива, по-често значителна и на изолирани места ще превали дъжд. Минималните температури ще бъдат между 2° и 7°, а максималните - между 13° и 18°. През първите дни от следващата седмица от запад-югозапад ще се пренасят топли въздушни маси и температурите значително ще се повишат - във вторник на места ще достигнат 20-22°. Ще бъде предимно слънчево. ", "date": "2020.02.01", "title": "Февруари идва със слънце и топло време"}
{"url": "http://www.cross.bg/pesenta-svoite-musk-1624240.html", "text": "/КРОСС/ Илон Мъск, изпълнителен директор на автомобилния производител „Тесла\" и космическата компания „SpaceX\", изненадващо пусна свой собствен сингъл.Американският милиардер реши да покори нови сфери на дейност и записа песен в жанра на електронната танцова музика (EDM). В чест на това събитие той дори си създаде прякор - E \"D\" М. Предприемачът не можа да се сдържи и се похвали на своите последователи в Туитър, като призна, че текстът на песента е написан лично от него.Освен това той сам изпълнява вокалната част на песента, състояща се от фрази като: „Не се съмнявайте в своите емоции, защото това е истината\".Ето и парчето:\n\t\t\t\t\t ", "date": "2020.02.01", "title": "Илон Мъск записа песен (ВИДЕО) "}
{"url": "http://www.cross.bg/ninova-ypravlenie-korneliya-1624246.html", "text": "/КРОСС/ „Категорично заставаме зад президента. От съдържанието на СРС-тата личи, че няма никакво законово нарушение. Оценяваме тази атака срещу президента като разрушаване на държавността. Виждаме я като част от процес да се затвори устата на хора с различно мнение, на хора, които критикуват и смело изразяват своята позиция\". Това каза председателят на НС на БСП Корнелия Нинова пред БНТ.Тя обясни, че това е процес, който продължава от години - първо с атака към опозицията: „Мои колеги с месеци наред бяха проверявани, имаше компроматни войни. Мина през журналисти, които бяха уволнявани и им бяха изключвани микрофоните в Министерския съвет. Продължи през протестиращи, които бяха снимани, вследствие на което им се правеха актове, месеци наред ги водеха по районни управления на МВР на разпити за протести. И най-накрая - до най-високото равнище в държавата - президента. Това е процес на сплашване, на отстраняване по всякакъв начин на хората с различно мнение и които критикуват властта. Това е модел на управление, който оценяваме по следния начин - последна фаза на властта, която се задържа чрез страх и репресии. Това нещо може и трябва да се промени\".По думите на Нинова вотът на недоверие е  спечелил подкрепата на мнозинството от хората - повечето българи се убедени, че правителството се е провалило в политиката по околната среда и водите. „Всеки ден има нови и нови доказателства за този провал - сметища в Ихтиман, Ловеч, Ямбол, Враца, Плевен, Варна и Бургас. Правителството на ГЕРБ превърна България в сметище - 740 хил. тона боклуци от Третия свят. Няколкостотин хиляди  българи са на воден режим и нямат вода. Мерките, които се взимат, не дават резултат. Оправданието е, че бившите са виновни - не можеш да управляваш 10 години, цялата власт да ти е в ръцете и да се оправдаваш с нещо друго. Правителството не само създаде тези кризи, но е и безсилно да ги реши\", каза още Корнелия Нинова.Лидерът на БСП вижда математическия резултат от вота в Народното събрание като въпрос към българските избиратели, особено тези, които са гласували за „Атака\" и за „Воля\" -  партии, които по нейните думи се заявяват за опозиционни, но проявявайки се като проправителствени в зала. Според нея това е, защото  те няма да влязат в следващия парламент и искат да си запазят местата до края на този. „Това е голям политически и принципен въпрос\", заяви Нинова.Корнелия Нинова каза, че БСП подкрепя България да приеме еврото и има взето такова политическо решение преди години на конгрес. Тя обясни вота на парламентарната група  в Народното събрание с несъгласието с начина, по който е било направено законовото предложение от ГЕРБ и заради съдържанието, което е вложено в решението на парламента. „Менда Стоянова внесе предложение в последния момент, между първо и второ четене, тихомълком, без да е обсъждано и гласувано. След като се усети напрежение, решиха да поправят тази грешка и се внесе решение за предложение на парламента, с което да упълнощим правителството да преговаря при фиксирания курс. Така не се прави политика по въпрос, който е изключително важен за България и изисква съгласие\", обясни Нинова и продължи: „В един и същи ден българският парламент прие два взаимноизключващи се законодателни акта. Сутринта се реши да се упълномощи правителството да преговаря с фиксиран курс, а следобяд се прие законът на Менда Стоянова, който дава свобода на преговорите. Затова се въздържахме.\"„Управлението е от криза в криза. Една криза още не е отминала - идва друга. Това е управление на задържането на властта на всяка цена, със страх и репресии. Управление с калинки, което ражда проблеми във всички сектори на държавата. Няма как това нещо да не свърши - това управление си отива\", заяви председателят на НС на БСП. За нея целта на БСП е да даде абсолютно друг поглед за бъдещето на България - друг модел и стил на управление, друга икономика - с ред и правила. Тя даде  за пример различните начини за справяне с водната криза: „Поканихме всички проектанти, архитекти, хидроинженери, работили върху язовирите и пречиствателните станции в страната. Тези хора казаха, че никой от управлението не се е сетил да ги попита какво да се направи. На срещата те дадоха рецепта - 5 точки. Предложихме ги в парламента тези 5 точки и те бяха отхвърлени. Калинките победиха професионализма\".„Затова трябва да има промяна в стила и начина на управление и на неговото съдържание - управление, в което има политическо желание България да се подреди, да има правила, и да се даде път на знаещите и можещите да реализират това политическо желание\", заключи Корнелия Нинова.  ", "date": "2020.02.01", "title": "Корнелия Нинова: Репресиите са последната фаза на отиващата си власт"}
{"url": "http://www.cross.bg/bozhkov-vasil-petkov-1624247.html", "text": "/КРОСС/ „Като властимащ не съм правил услуги не само на Васил Божков, но и на никой бизнесмен\". Това каза лидерът на „АБВ\" и бивш министър на вътрешните работи Румен Петков за предаването „Тази събота\" по БТВ. „Търсил съм бизнес подкрепа за спорта, за културата, но не съм правил никакви услуги. Освен многото глупости, които са неверни клевети по мой адрес, никога никой не ме е обвинявал в корупция. И се гордея с това\", допълни той. По думите му, Васил Божков няма съпричастност към покушението над Манол Велев, каквито твърдения изказа един от съакционерите на бизнесмена Цветомир Найденов. „Поне от информацията, с която съм разполагал тогава, като вътрешен министър, до мен не е достигала такава версия. Хората, които тогава са носели отговорност за противодействието на престъпността, в т. ч. за разкриването на тежките престъпления, са живи и здрави. И те също биха могли да го кажат\", изтъкна Петков. Румен Петков е на мнение, че Васил Божков трябва да се прибере незабавно в страната, ако няма от какво да се притеснява и да се защити тук със средствата, предвидени от нашето законодателство. „В този случай ние трябва да си дадем сметка за четири въпроса, чиито отговори са ни необходими. Първо, какво е мястото и ролята на държавата? Второ, нарушава ли се Конституцията с този закон, който е приет на първо четене? Трето, нарушава ли се Европейското право, защото стана ясно, че г-н Божков има съдружник от държава-членка на Европейския съюз? И четвърто, все пак да си дадем сметка, че последните една седмица-десет дни, всичко е Васил Божков от медиите и тук-там СРС-та. И някак си ни избяга въпросът с катастрофата и съсипания живот на 100 хил. перничани, избяга ни въпросът, че правителството подготвя да не осигури машинното гласуване 2021 г., избяга ни въпросът, че плащаме най-скъпия газ в Европа и по този начин правителството гони чуждестранните бизнесмени, съсипва конкурентоспособността на българския бизнес. тези въпроси, някак си избягаха, за да се занимаваме всички с г-н Божков и тук-там СРС-та. Мисля, че по този начин не правим услуга на обществото\", каза още Румен Петков.", "date": "2020.02.01", "title": " Румен Петков: „Като властимащ не съм правил услуги не само на Васил Божков, но и на никой бизнесмен\""}
{"url": "http://www.cross.bg/simeonov-purvan-prokyratyrata-1624243.html", "text": "/КРОСС/ \"Има няколко нови неща в страната, които трябва да наблюдаваме внимателно. Едното е активизацията на прокуратурата. То можеше да се очаква. Второто, което трябва да наблюдаваме много внимателно е партньорството със САЩ\", каза в студиото на \"Денят започва с Георги Любенов\" анализаторът Първан Симеонов.Според него премиерът Борисов ще се опита съчетае руски и американски интереси в държавата.Първан Симеонов: Истината е, че президентът е може би най-харесваната политическа фигура в обществените очи в момента. Най-важното е, че той запазва този рейнтинг през последните три години от своя мандат.Ако президентът изгуби общественото доверие, губи всичко, на мнение е  Симеонов.Според Симеонов, обществото ще хареса действията на прокуратурата, които по думите му са „плахо съживяване\", защото твърде дълго ги е чакало. Умора от ГЕРБ има, каза още Първан Симеонов, но отбеляза и, че през 2019 година управляващите са отбелязали много сериозни победи.Активизацията на прокуратурата довежда до \"плахо съживяване\". Според него обществото ще хареса действията им, защото твърде дълго е чакало. ", "date": "2020.02.01", "title": "Първан Симеонов: Президентът запазва рейтинга си вече трета година "}
{"url": "http://www.cross.bg/bulgariya-elit-prisudi-1624244.html", "text": "/КРОСС/ На 1 февруари 2020 г. се навършват 75 години от най-черната дата в съвременната българска история - масовото избиване на българския елит от комунистите.На 1 февруари 1945 г. органът на червения терор - така нареченият Народен съд, произнася най-много смъртни присъди в историята на България. Клането е извършено още същия ден през нощта. Държавници, политици, военни и интелектуалци са избити до запустяла яма в Орландовци, изровена от бомбардировките.Сред жертвите са братът на цар Борис III - княз Кирил Преславски, заедно с другите двама регенти на малолетния цар Симеон - световноизвестният учен проф. Богдан Филов, и ген. Никола Михов. Заедно с тях са екзекутирани министрите в двата кабинета на Богдан Филов, както и министрите в правителствата на Добри Божилов, Иван Багрянов и Константин Муравиев, депутати, военни и др.Общо избитите от Народния съд в България са над 2730 души, с което страната ни се нарежда на първо място в света по смъртни присъди, произнесени заради избухването на Втората световна война /1939-1945 г./, а ние дори не воюваме срещу съюзниците от антихитлеристката коалиция, и се включваме във войната на страната на Оста през 1941 г., цели две години, след като тя е започнала. В Германия, която е главният виновник за разпалването й, са произнесени 12 смъртни присъди от Нюрнбергския процес. Осъдените на смърт от Токийския трибунал са 14 души.Жертвите на новата комунистическа власт, водена от вожда Георги Димитров, не се ограничават само с избитите на 1 февруари 1945 г. Избиването на българския елит започва още с момента на взимането на властта на 9 септември 1944 г. През първите дни след преврата, по различни оценки, са избити няколко хиляди души без съд и присъда. Това са преди всичко представители на елита, който, според комунистите, може да се противопостави на новите управници-рецидивисти, слезли от горите или освободени от затворите. По-късно Народният съд ще осъди вече избитите, за да легализира отнемането на тяхната чест и имущество.Не само политици и военни стават жертва на новата народна власт. Тя е безпощадна и към интелектуалния елит на страната. Подсъдими са 101 писатели, художници и журналисти, сред тях са вече убитите Райко Алексиев и Данаил Крапчев.Сред физическите извършители на убийствата личат имената на бъдещия диктатор Тодор Живков, на садистите Мирчо Спасов /от който, както казват, - дори Живков се е респектирал/ и Лев Главинчев. Последният е най-масовият убиец в българската история. На неговата съвест лежат убийствата на княз Кирил, световноизвестните учени и ректори на Софийския университет проф. Богдан Филов и проф. Александър Станишев, както и много други - стотици от най-уважаваните българи преди преврата от 9 септември. Някои от тях са убити заради своето обществено положение, а други - защото са българи и не са искали да променят своята националност, според плановете на Сталин, Тито и Коминтерна начело с Димитров. На погребението на садиста Главинчев, неговият брат ще се „похвали\", че последният е „убил 226-ма македонски фашисти\"...Много от емблематичните сгради в центъра на София, които днес сме свикнали да свързваме с културни и обществени институции, в първите дни след девети се превръщат в сцена на жестоки убийства и саморазправа. Такива са сградата на днешната Агенция „Архиви\", на ъгъла на улиците „Московска\" и „Малко Търново\", където са се помещавали арестантските килии за разпити на страховитата Държавна сигурност, или пък „Славянска беседа\" на улица „Раковски\", където е бил щабът на Народната милиция. Не по-малко зловеща е сградата на Дирекция на полицията на Лъвов мост, прочула се като „Народен дом на терора\".В периода от 9 септември 1944 до 1948 г. България губи много свои синове и дъщери, които не приемат насилствената промяна на самосъзнанието на населението в Пиринска Македония, извършена от зловещия тандем Тито-Димитров. Последният дори подготвя предаването на националния суверенитет с желанието си да влезем в Югославия, която се разпадна в кървави войни през 1991-1999 г.Еднакво трагична е съдбата на хората от Вардарския и Пиринския край на Македония - един народ с обща история, култура и религия, но разделен по силата на несправедливия договор от Букурещ /1913 г./. За броени дни в навечерието на Коледа през 1944 г. на територията на днешна Македония са избити хиляди без съд и присъда. Тази трагедия е известна като \"Кървавата Коледа\". По заповед на югославския диктатор Йосип Броз Тито хиляди са товарени на камиони и избивани в дерета и горски местности. Така е в Скопие, Куманово, Щип, Велес, Охрид, Гостивар, Битоля, Владимирово, Берово и Прилеп. Операцията по избиването им се ръководи от комунистическия лидер по онова време в Скопие Лазар Колишевски. Той стриктно изпълнява нарежданията на Светозар Вукманович - Темпо, личният пратеник на диктатора Тито. По същото време в България се ликвидира ВМРО.Историците определят днес така наречения „Народен съд\" като политически процес за разправа с неудобните противници. Неговите престъпления не могат да бъдат оправдани. Те нанасят жесток удар по България, от който тя не може да се съвземе и днес. /БГНЕС ", "date": "2020.02.01", "title": "75 години от избиването на българския елит"}
{"url": "http://www.cross.bg/blusna-malko-vlak-1624242.html", "text": "/КРОСС/ Влак по линията София-Петрич блъсна и уби човек, съобщи БНТ. Инцидентът е станал между гарите Кресна и Струмяни малко преди девет часа снощи. По непотвърдена информация загиналият е мъж, на около 70-сет години. Според служители на БДЖ най-вероятно става дума за самоубийство.В района на инцидента влакът се е движил със скорост 80-90 км в час и е нямало как да бъде спрян.Двамата машинисти са отведени за разпит в полицията в Сандански, взети са им кръвни проби за наличие на алкохол в кръвта.Във влака е имало малко пътници и няма други пострадали. Движението по линията беше спряно. Днес вече се извършва по разписание. ", "date": "2020.02.01", "title": " Влак блъсна и уби човек между Кресна и Струмяни"}
{"url": "http://www.cross.bg/bozhkov-vasil-prokyror-1624241.html", "text": "/КРОСС/ Днес се очаква прокуратурата да потвърди информацията, че бизнесменът Васил Божков е заловен в Обединените арабски емирства. Това съобщи главният прокурор Иван Гешев миналата вечер по време на акция в столицата.Заедно с Васил Божков са задържани още двама души, като самоличността им не е потвърдена. Главният прокурор съобщи още, че е възможно единият от тях да е от обвиняемите, които се издирват от Интерпол.Процедурата по екстрадирането ще отнеме време, което зависи от местното законодателство.Бизнесменът Васил Божков е с повдигнати седем обвинения и беше обявен за издирване с червена бюлетина на ИНТЕРПОЛ след акция на спецпрокуратурата. Най-сериозното обвинение е за ръководене на престъпна група.Иван Гешев, главен прокурор: Без да е категорично, към момента писмено, имаме информация, че преди няколко часа Васил Божков е задържан на територията на Обединените арабски емирства. Ще направим всичко възможно да приберем поредния български олигарх, избягал от България. Но трябва да кажа, че това зависи и от съответната държава, където е задържано лицето, той да бъде изправен пред българския съд.  ", "date": "2020.02.01", "title": "Очаква се прокуратурата да потвърди, че Васил Божков е заловен в ОАЕ "}
{"url": "http://www.cross.bg/velikobritaniya-period-kralstvo-1624238.html", "text": "/КРОСС/ От днес започва 11-месечният преходния период, през който трябва да се договорят бъдещите отношения между европейските държави и Лондон. Какво се променя за българите, които пътуват от и за Острова.Новият краен срок е 31 декември 2020 г. Дотогава правилата за пътуване остават напълно непроменени.Министерството на външните работи съветва българите да си извадят международен паспорт с биометрични данни, ако планират да пътуват след края на преходния период.За българите на Острова срокът за подаване на документи за уседналост е 30 юни 2021 г. Общо 139 хиляди наши сънародници са кандидатствали за такъв статут.Договор за работа все още може да се сключва на място в Обединеното кралство, продължават да са валидни и европейските здравни карти.Няма и промяна в правилата за банкиране.Под въпрос беше дали след Брекзит щ есе върнат таксите за роуминг. Това е оставено да се договори между мобилните оператори. В България и трите мобилни оператора не са обявили промяна в таксите за разговори в обединеното кралство.От понеделник британците могат да сменят своите паспорти и от традиционното червено ще се върнат към тъмносиния цвят.На острова ще продължава да важат европейските шофьорски книжки, както и паспортите за домашни любимци.В рамките на сегашните програми, правата на българските студенти във Великобритания към настоящия момент са запазени, каза еврокомисарят за научни изследвания, иновации и образование Мария Габриел.„Предстоят много интензивни преговори за това какви ще са новите условия. Знаете, че имаме между 9 и 11 месеца те да бъдат договорени. За нас Великобритания ще остане винаги приятел съюзник, партньор. Но искаме много ясни права и задължения\", каза тя. \"Великобритания  напусна Европейския съюз – решение, за което България съжалява, но  уважава. Въпреки това връзките на страните-членки от ЕС, включително на  България, с Великобритания няма да бъдат нарушени\", съобщиха от  Министерството на външните работи.От ведомството разпространиха и отговори на най-често задаваните въпроси от българските граждани по повод Brexit:На 1 февруари 2020 г. започва т.нар. Преходен период, по време на  който трябва да бъдат договорени съдържанието и параметрите на бъдещите  отношения с Лондон. Той трябва да приключи на 31 декември 2020 г., но  може да бъде удължен с до две години, ако за това има общо съгласие  между ЕС и Великобритания.Правилата за пътуване остават непроменени в рамките на Преходния  период. Гражданите на ЕС ще могат да влизат във Великобритания с лична  карта или със задграничен паспорт.Съветваме сънародниците ни да се снабдят с международен паспорт с  биометрични данни, ако планират пътуване до Обединеното кралство след 1  януари 2021 г., тъй като тогава правилата може да бъдат променени.Срокът за подаване на документи за Статут на уседналост във  Великобритания е до 30 юни 2021 г. Според последната официална  статистика на МВР на Великобритания общият брой на подадените заявления  от български граждани за получаване на Статут на уседналост/Временен  статут на уседналост е 139 000. България е на първо място по брой  кандидатствали по схемата спрямо размера на българската общност в  Обединеното кралство.България зае тези предни позиции още в самото начало на процеса,  благодарение на интензивна разяснителна кампания, осъществена от МВнР и  посолството ни в Лондон от края на 2018 г. и през цялата 2019 г. Мисията  ни проведе срещи в над 30 града в Обединеното кралство, като поддържаше  непрекъснат контакт с гражданите и им оказваше съдействие.До края на Преходния период няма да има промени в правата на  българските граждани във Великобритания, както и на британските граждани  у нас. Условията и правилата за работа, търговия, бизнес, обучение,  туризъм и др. до неговия край остават непроменени.Европейските здравни карти ще продължат да бъдат валидни до края на Преходния период.Действащата в момента схема, позната като „Roam like at home”, може  да продължи да бъде прилагана само, ако има сключени споразумения между  българските и британските мобилни оператори.В рамките на Преходния период правилата за банкиране ще останат  същите, както досега. По въпроса за таксите съветваме сънародниците ни  да се обърнат към банката, с която работят, тъй като условията за  теглене могат да се различават в зависимост от сключения договор. ", "date": "2020.02.01", "title": "МВнР със съвети към българите след Brexit"}
{"url": "http://www.cross.bg/pernik-voda-bychino-1624233.html", "text": "/КРОСС/ В събота сутринта официално ще бъде даден старт на строителството на водопровода от Мало Бучино до Перник, съобщиха от министерството на икономиката.До средата на февруари се ограничава движението по 1,2-километров участък от третокласния път III-1801 Големо Бучино - Перник, поради изграждането на водопровода на Перник.За извършване на необходимите строителни работи се спира движението в участъка от разклона за с. Люлин до отбивката за регионалното депо за битови отпадъци, съобщиха от Агенция „Пътна инфраструктура\".Обходният маршрут е АМ „Струма\" - общински път до с. Люлин - път III-802 Дивотино - Перник.На 28 януари с 56 гласа \"за\" и един въздържал се в лицето на Волен Сидеров, Столичният общински съвет прие спасителния план на държавата за преодоляване на водната криза в Перник.Предложението на правителството бе градът да се снабди с вода от язовир „Белмекен\", през „Бели Искър\" и водопреносната мрежа на столицата. Така бедстващият миньорски град ще получи вода за питейни нужди с изграждането на 13.5 км трасе от Мало Бучино до квартал \"Мошино\".Перничани са на воден режим от 18 ноември 2019 г. Първоначално вода беше пускана за 10 часа през деня, след това по 8 часа, а в момента Перник е на режим, при който се пуска вода до гражданите само по 7 часа на ден. ", "date": "2020.02.01", "title": "Започна изграждането на водопровода към Перник"}
{"url": "http://www.cross.bg/zhertvite-arabadzhiev-prisudi-1624236.html", "text": "/КРОСС/ България отбелязва днес Деня на признателност и почит към жертвите на комунистическия режим.В столицата ще бъде отслужена панихида в параклиса пред мемориала на жертвите пред НДК. Ще присъства председателят на Народното събрание Цвета Караянчева.Преди 75 години Народният съд изпраща на смърт регенти министри, депутати, офицери, общественици.Историята на Третата българска държава е белязана от най-масовото произнасяне на смъртни присъди над политици.Много от близките на подсъдимите са изселени, а присъдите - изпълнени незабавно.Денят за почит на жертвите на комунизма се отбелязва в България за 10-а поредна година.Пред мемориалната стена в градинката пред НДК в София ще бъдат поднесени венци и цветя. На церемонията, която започва в 11 ч. ще присъства председателят на Народното събрание Цвета Караянчева.В много други градове в страната ще има паметни церемонии.В Ловеч от 10.30 ч. ще бъде отслужена панихида в памет на избитите без съд и присъда българи по време на тоталитаризма.Общинският председател на СДС-Ловеч Иван Арабаджиев припомни с какво свързваме датата  1 февруари 1945 г.„В София, Първи състав на т. нар. Народен съд определя смъртни присъди на, така да се каже, елита на нацията - княз Кирил Преславски, 8 царски съветника, 22-ма министри и 67 народни представители. Всички те намират смъртта си и са заровени в обща яма в Софийските гробища.\"Арабаджиев допълни, че в Ловеч Народният съд издава смъртни присъди на 127 местни жители.„Сред които са наши близки и роднини, например моя дядо.\"В Ловеч се помни и лагера на смъртта „Слънчев бряг\", където между 1959 и 1962 г. без съд и присъда са избити или подложени на мъчения и непосилен труд стотици български граждани.„Не трябва да забравяме историята си и най-вече да не забравяме, че са допуснати  толкова много зверства и несправедливости\", каза Иван Арабаджиев. ", "date": "2020.02.01", "title": "България отбелязва Деня на почит към жертвите на комунизма "}
{"url": "http://www.cross.bg/velikobritaniya-brexit-nyama-1624234.html", "text": "/КРОСС/ Обединеното кралство напусна Европейския съюз със смесица от радост, гняв и безразличие, правейки стъпка към неизвестното и нанасяйки един от най-тежките удари на опитите на Европа да изгради единство от руините на Втората световна война.Най-значимият геополитически ход на Лондон след края на империята, беше отбелязан от привържениците на Брекзит с изгарянето на знамето на обединена Европа пред резиденцията на премиера. А друга група скандираше „Сбогом на Евросъюза\".Така в полунощ централноевропейско време, Европейският съюз изгуби 15 процента от икономиката си, държавата, която има най-голям военен бюджет и финансовата си столица Лондон. А в обръщението си, премиерът Борис Джонсън обеща единство, очерта светло бъдеще пред всички граждани на страната и допусна, че Брекзит може да бъде зашеметяващ успех!\"Ще дадем надежда и възможност във всяка част на Обединеното кралство. И ако успеем да постигнем това правилно, вярвам, че с всеки изминал месец ще расте доверието към нас не само у дома, но и в чужбина. И в нашата дипломация, и в нашата борба с промените в климата, в нашите кампании за човешки права или женско образование или свободна търговия ще преоткрием възможности, които не сме използвали от десетилетия. Силата на независимата мисъл и действие\", коментира Борис Джонсън.Противниците на Брекзит смятат, че това ще отслаби изтока, ще намали влиянието на Великобритания в света, ще подкопае икономиката на страната. И се опасяват, че сега на Лондон ще му се наложи да играе танц със саби с американския президент Доналд Тръмп. Но след трудни три години и половина на спорове, проблеми и оставки, мнозина са щастливи, че времето на колебанието просто приключи.\"Разбирам всички тези чувства и нашата работа като правителство, моята работа, е да обединим тази страна сега и да я поведем напред\", добави той.\"Най-важното, което трябва да се каже тази вечер е, че това не е краят, а началото, мигът, когато пуква зората и завесата се вдига за ново действие в нашата славна национална драма\", отбеляза поетично Джонсън.\"Каквито и да са препятствията по пътя, знам, че ще успеем\", каза премиерът в обръщението си.Brexit става факт след три години и половина мъчителен развод с елементи на психодрама, в които на премиерския пост във Великобритания се смениха трима души, три пъти имаше предсрочни избори, бяха водени трудни преговори с останалите 27 членки, имаше язвителни дебати в Камарата на общините и гласувания с много обрати и инфарктни моменти, припомня БТА.Парламентарните заседания толкова често излизаха извън контрол, че се налагаше постоянната намесата на гръмогласния и строг вече бивш председател на долната камара Джон Бъркоу: \"Ре-е-ед, ред в залата\".КАК СЕ СТИГНА ДОТУК?Идеята на Уинстън Чърчил за \"Съединени европейски щати\" Великобритания първоначално няма желание да се включи в европейския интеграционен проект, а избира да лавира между САЩ и Европа, запазвайки изцяло суверенитета си. Когато по-късно пожелава да се присъедини към процъфтяващите държави от Европейската икономическа общност, за да даде тласък на изпадналата си в затруднение икономика, Великобритания е спряна от френския президент Шарл дьо Гол, който вижда в британците троянски кон на САЩ и заплаха за френското селско стопанство. След като в крайна сметка се присъединява през 1973 г., Великобритания пак остава с единия крак отвън - тенденция, която продължава и по времето на Маргарет Тачър, гледаща на общността просто като на общ пазар. Обединеното кралство отказва да влезе в Шенгенското пространство, извоюва си преференциални условия за вноската в европейския бюджет (\"Искаме си парите обратно\") и не приема еврото. След продължилото десет години управление на проевропейски настроения премиер Тони Блеър през последните години се надигна нова вълна на евроскептицизъм и негови лица станаха популярни политици като Найджъл Фараж.На 23 юни 2016 г. британците гласуваха на референдум за напускане на Европейския съюз. Още на следващия ден подаде оставка премиерът консерватор Дейвид Камерън. Той бе свикал този референдум като блъф, за да се пребори, от една страна, с конкуренцията на Фараж, а от друга, за да окаже натиск върху останалите 27 държави членки да направят отстъпки на Обединеното кралство. След като постигна и двете си цели, на народното допитване той водеше кампания за оставане в ЕС, но хазартният му ход се оказа несполучлив. Лагерът на привържениците на напускането - в който голяма роля изигра енигматичният \"архитект на Брекзита\" Доминик Къмингс, сега близък съветник на премиера Джонсън - организира изключително силна кампания, която помогна за изненадващия за мнозина резултат на референдума. От една страна, тя използваше прости, но въздействащи лозунги като \"Да си върнем контрола\", шоу елементи като обиколките на Борис Джонсън с червения автобус с призив британската вноска в бюджета на ЕС да бъде използвана за британското здравеопазване, а от друга - сложни компютърни алгоритми за насочване на политическа реклама към конкретни възрастови и социални групи в социалните мрежи.Камерън бе наследен на поста от Тереза Мей, която въпреки че бе гласувала за оставане в ЕС, веднага възприе мантрата \"Brexit значи Brexit\" и обеща да изведе страната от блока на 28-те. Уверена в благоприятните социологически проучвания, даващи голяма преднина на нейната Консервативна партия, Мей реши да поиска предсрочни избори през 2017 г., за да получи по-силен мандат в преговорите с европейските си партньори за Brexit. Серията от терористични актове във Великобритания през тази година и усещането на избирателите, че правителството няма ясна стратегия за излизане от ЕС, доведоха до поражение и консерваторите загубиха мнозинството си в парламента. След като Мей положи неимоверни усилия да сключи споразумение с другите евролидери за излизането от ЕС, британският парламент отхвърли три пъти сделката й за Brexit, най-вече заради трънливия въпрос за ирландската граница.Наложи се министър-председателката неколкократно да поиска от ЕС удължаване на срока за излизане, но след като се озова в задънена улица заради пораженията в парламента, тя подаде оставка и бе заменена на поста от водещия брекзитър Борис Джонсън. Бившият кмет на Лондон договори с ЕС ново споразумение за Brexit, което също бе отхвърлено. За да разбие блокажа в парламента, той приложи тактиката на Мей със свикване на предсрочни избори и ходът му този път се оказа печеливш. Консерваторите спечелиха миналата година най-голямото си мнозинство в Камарата на общините от времето на Маргарет Тачър. Сделката най-сетне бе ратифицирана от парламента в Лондон, от Европейския парламент и одобрена от кралица Елизабет Втора, което сложи край на психодрамата Brexit.КАКВО ПРЕДСТОИ?Датата 31 януари има като цяло само символична стойност и няма незабавно да доведе до голяма промяна. С нея се слага начало на преговорите за бъдещите отношения между Обединеното кралство и ЕС, предимно в търговската област.Споразумението предвижда преходен период до 31 декември за осигуряване на плавна раздяла, който е възможно да бъде удължен, въпреки че Джонсън отхвърля подобен сценарий.Докато трае преходният период, Великобритания ще продължи да спазва правилата на ЕС, остава в единния пазар, в митническия съюз и ще продължи да внася средства в евробюджета. Британските граждани ще продължат да живеят, работят и учат в ЕС, а гражданите на 27-те страни членки ще имат същите права в Обединеното кралство. Лондон обаче няма да има право на глас при вземането на решенията, няма да има евродепутати и еврокомисар, премиерът и министрите няма да могат да участват в срещи на Европейския съвет и Съвета на ЕС.Най-отявлените евроскептици искаха прословутият лондонски часовник Биг Бен да удари на 31 януари в 23 часа, за да бъде ознаменуван моментът на напускането, но това няма да стане, защото часовникът е в ремонт. Brexit ще бъде отбелязан с обратното броене и стрелките на прожектиран на стените на \"Даунинг стрийт\" часовник и с пускането в обращение на специална монета от 50 пенса в тираж от 10 милиона бройки. Знамето на Великобритания пред Европейския парламент ще бъде свалено и отнесено в Музея на европейската история.Европейският съюз, който до неотдавна изглеждаше, че само ще се разширява, ще загуби за пръв път държава членка и то една от най-големите и богатите. Населението на блока ще намалее от 500 на 446 милиона души, а територията му ще се свие с 5,5 процента. Ако някога британците решат да се върнат в лоното на ЕС, те няма да бъдат приети автоматично, а ще трябва да преминат през цялата процедура за присъединяване.За Обединеното кралство предстоят три огромни предизвикателства - гарантирането на икономическа стабилност при неблагоприятен развой в търговските преговори, запазването на целостта на държавата на фона на все по-силното желание на Шотландия за независимост и на мира в Северна Ирландия, където Brexit може да разбие крехкия баланс между католиците националисти и протестантите юнионисти.Европейският съюз трябва да направи много прецизна оценка какви търговски отношения да договори британците, така че, от една страна, да предпази Обединеното кралство от икономически и финансов крах, който би се отразил тежко на 27-те, а от друга - да не им предложи прекалено изгодни условия, които биха изкушили други страни да напуснат блока. Най-тежката задача за ЕС ще бъде да направи трезва равносметка на собствените си несъвършенства, допринесли за Brexit, вместо тесногръдо да хвърля цялата вина върху популизма и ксенофобията на британските политици и на опитите на Владимир Путин и Доналд Тръмп да всеят разкол в Европа.", "date": "2020.02.01", "title": "Разводът е факт: Великобритания напусна ЕС"}
{"url": "http://www.cross.bg/madona-dobro-stzenata-1624230.html", "text": "/КРОСС/ Мадона възобнови турнето си \"Madame X\" в Лондон, след като отложи концерти в Португалия и Великобритания заради травма, съобщи Би Би Си.Певицата излезе на сцената с наколенки, но танцуваше доста енергично.Тя каза, че е щастлива да се срещне с феновете си в зала \"Палейдиъм\", след като в понеделник й се наложи да отложи концерта.Залата \"Палейдиъм\" е се 2286 места - необичайно малко за концерт на Мадона. Това дава възможност за \"по-интимно и вълнуващо\" артистично преживяване, каза тя.Присъстващите бяха помолени да сложат телефоните си в запечатващи се калъфи. Самата Мадона обаче призна, че без телефон се чувства неспокойна, и дори че се улавя да си задава въпроса защо никой не я снима.Таматично концертът трябваше да е оформен около хамелеонския образ на Мадам Екс - шпионка, певица, танцьорка, ездачка, проститутка, но това не се получи. Той беше преобладаващо с традиционна португалска музика, открита от Мадона, когато заживява в Лисабон през 2017 г. заради футболните амбиции на сина си Дейвид. Тя изпя и стари хитове като \"Vogue\" и \"Like a Prayer\". Макар и да беше в добро настроение, Мадона призна, че коляното и тазът й не са в добро състояние. Дори помоли за стол на сцената по време на един от монолозите си.  ", "date": "2020.02.01", "title": "Мадона възобнови турнето си в Лондон"}
{"url": "http://www.cross.bg/chasa-monitor-vodeshti-1624227.html", "text": "/КРОСС/  В пика на грипа: без ръкуване и на 2 метра от околнитеИнвестират в стендъп комедии над 1 000 000 лева годишноДо 90 дни на Острова без виза2700 артефакта на Божков извън законаТуристи идват за Столипиново и ЧиниятаВасил Божков млъква  Въвеждат нов стандарт - от април ще ядем хляб без бояНинова уволни пиарката си, почна чистка на „Позитано\"Турция ще продължи да спира натиска по границитеЗадължават ВиК да ползват собствена вода, а не само от язовириЗам.-председатеаят на ПГ на ДПС Йордан Цонев: Продължаваме уверено пътя си към еврото с твърд курсВранча събуди Северна България Ячек  Олчак, главен оперативен директор на „Филип Морис Интернешънъл\": Чрез  IQOS мотивирахме потребителите да изберат път към по-добър животКристоф  Айххорн посланик на Германия в България: Има голям интерес от германски  инвеститори в три сектора -финансов, IT и автомобиленАктьорът Милен Миланов: \"Сегашният български театър е театър на ниски върхове\"Филмовият композитор на столетието Митко Щерев: Лили няма морал, при нея всичко е само париХайгашод Агасян: Арменците сме силни във всичко на маса!  Централите на въглища ще работят поне още 10 годиниГрадските периферии са новите играчи на картата на бизнесаЧестата смяна на работа - първа крачка към гурбетаУчебници има, търсят се ученицитеАполитичният прокурор и надпартийният президент ", "date": "2020.02.01", "title": "Преглед на вестниците в събота"}
{"url": "http://www.cross.bg/yanyari-moskva-gradysa-1624231.html", "text": "/КРОСС/ Moсква регистрира най-топлия януари в историята на метеонаблюденията, отминаващият януари е бил най-топлият за руската столица в историята на метеорологичните наблюдения.„Средната температура в Москва през януари бе около нула градуса по Целзий\", заяви Людмила Паршина, метеоролог в руската метеорологична служба Росхидромет.Тя посочи, че средната температура за януари е била с 9,3 градуса по-висока от обичайното, подобрявайки предишния рекорд с 1,5 градуса.Паршина обаче не се ангажира с мнение дали температурният рекорд е свързан с климатичните промени.Наблюдения в Москва се правят от 1879 г., а от 1891 г. в цяла Русия.Снежната покривка в Москва този месец е била средно 7 см в сравнение с 32 см обичайна средна норма.Миналата година бе най-топлата в страната за периода на наблюденията. ", "date": "2020.02.01", "title": "Пореден температурен рекорд в Москва "}
{"url": "http://www.cross.bg/tona-vinetki-fevryari-1624232.html", "text": "/КРОСС/ Днес - 1 февруари, е последната възможност за покупка на месечна винетка за тежкотоварните автомобили с обща технически допустима максимална маса над 3,5 тона с краен срок на валидност 29 февруари 2020 г. От 2 февруари се преустановява продажбата на месечните е-винетки.Промяната е свързана с въвеждането от 1 март 2020 г. на тол таксуване за тежкотоварните превозни средства над 3,5 тона. Тежкият трафик ще плаща на база изминато разстояние при ползването на 3115 км автомагистрали и първокласни пътища. Останалите близо 17 000 км от около 20 000 км републикански пътища ще бъдат безплатни за превозните средства над 3,5 тона. По същата причина от 24 февруари 2020 г. ще бъде спряна продажбата на седмични винетки за тежкотоварните превозни средства. От 24 до 29 февруари 2020 г. за автомобилите над 3,5 тона ще могат да се купуват само дневни електронни винетки, чиято продажба ще бъде преустановена в 23:59 часа на 29 февруари.Препоръчваме на шофьорите, които плащат електронни винетки с банков трансфер, да съобразяват началната дата на валидност на винетките. В случай на покупка с банков трансфер на повече от една е-винетка, ако в таблицата има сгрешени данни дори само на едно пътно превозно средство, електронната система за пътни такси няма да може да активира платените винетки за всички леки или тежкотоварни превозни средства в нея. В същото време ще бъде генериран PAY код, с който ще може парите да се наредят с банков превод.     За леките коли с обща технически допустима максимална маса до 3,5 тона остават валидни електронните винетки. Цените са непроменени - годишна винетка за 97 лв., тримесечна за 54 лв., месечна за 30 лв., седмична за 15 лв. и уикенд винетка за 10 лв.  ", "date": "2020.02.01", "title": "Днес е последната възможност за покупка на месечни винетки  за камиони и автобуси над 3,5 тона "}
{"url": "http://www.cross.bg/glasyvane-mashinno-kodeks-1624237.html", "text": "/КРОСС/ Протест с искане за незабавното въвеждане на машинното гласуване ще се проведе пред сградата на Министерския съвет в столицата. Организатор на проявата е политическа партия МИР.Протестиращите настояват следващите парламентарни избори да се проведат чрез машинно гласуване, както и незабавно да бъде стартирана обществената поръчка за купуването на машини за всички избирателни секции.Протестът е безсрочен.В следващите 5 дни организаторите обещават мирна демонстрация.В Изборния кодекс е заложено въвеждането на машинното гласуване. Затова протестиращите настояват управляващите да спазват закона.Лидерът на партия МИР Симеон Славчев каза, че „ако няма реакция от правителството, пред Министерски съвет ще бъде инсталиран палатков лагер, докато министър-председателят Бойко Борисов не спази закона\".Пред два дни се проведе поредното съдебно заседание по дело, заведено от бившите депутати Петър Славов, Мартин Димитров и Методи Андреев срещу ЦИК. Според тях година преди редовните парламентарни избори нищо реално не е свършено, за да спази Изборния кодекс за въвеждане на машинно гласуване.През януари, на среща за промени в изборното законодателство, президентът Румен Радев отново настоя за машинно гласуване и призова процедурата да започне още сега.Всички партии в парламента вече обявиха, че ще участват в работна група, в която ще обсъждат промени в Изборния кодекс. ", "date": "2020.02.01", "title": "Партия МИР протестира в София с искане за въвеждане на машинно гласуване "}
{"url": "http://www.cross.bg/novini-gygul-novinarski-1624215.html", "text": "/КРОСС/ Медийната къща на Рупърт Мърдок \"News Corp\" пусна нова услуга за обединяване на новини, разглеждана като алтернатива на Гугъл и Фейбук.\"Knewz.com\" е създаден да получава новини от широк спектър източници и услугата е без тенденциозни балони и вертикали без съдържание, което не се харесва на много претенциозни читатели и умни издатели, твърди сайтът, цитиран от БГНЕС.Агрегаторът предлага съдържание от над 400 издатели на различни публикации и теми. Приносът варира от големи издания като „Вашингтон пост\" до медии като „Анкъридж дейли\" или онлайн портали като левичарския \"Daily Kos\", или консервативния \"Federalist\".В съобщението за агрегатора се казва, че заглавията ще се генерират както с помощта на изкуствен интелект, така и с помощта на хора редактори, като технологията непрекъснато сканира „хиляди реални новинарски източници\", които предоставят „широк спектър от ежедневни новинарски истории\".Агрегаторът е съперник на Гугъл и Фейсбук, платформи, в които читателите получават най-много новини и които много специалисти по медиите определиха като съсипване на журналистическия бизнес заради високите печалби, които не споделят с издателите.„Сайтът е предназначен читателят от пръв поглед да обхване повече заглавия. Представени са издания на широк спектър от политики и региони, големите издателства нямат предимство пред малките\", заяви Робърт Томпсън, изпълнителен директор на \"News Corp\". ", "date": "2020.02.01", "title": "Мърдок създаде новинарски конкурент на Гугъл и Фейсбук "}
{"url": "http://www.cross.bg/kitaii-epidemiyata-grazhdani-1624235.html", "text": "/КРОСС/ Американското правителство обяви извънредно положение в общественото здравеопазване заради епидемията от коронавируса в Китай и съобщи, че временно забранява влизането в САЩ на чужди граждани, които може да представляват потенциална опасност, предаде БТА.От неделя американските граждани, пътували до китайската провинция Хубей в последните две седмици, ще бъдат поставяни под задължителна 14-дневна карантина, каза министърът на здравеопазването и социалните служби Алекс Азар на брифинг с журналисти в Белия дом.Правителството ограничава също полетите от Китай до седем американски летища. Всички самолети от Китай ще бъдат насочвани към нюйоркското летище \"Дж. Ф. Кенеди\" и летищата в Чикаго, Сан Франциско, Сиатъл, Атланта, Хонолулу и Лос Анджелис, уточнява Франс прес.\"Действията, които предприехме и продължаваме да предприемаме, допълват работата, извършвана от Китай и Световната здравна организация, за ограничаване на епидемията в рамките на Китай, каза Азар.Това са превантивни мерки, рискът в САЩ е малък, отбеляза той. Директорът на Центровете за контрол и превенция на болестите д-р Робърт Редфийлд също подчерта, че рискът за американците е нисък. Той каза, че в САЩ има шест потвърдени случая на коронавируса, а 191 души са под наблюдение.В четвъртък Държавният департамент на САЩ издаде предупреждение за американските граждани да не пътуват до Китай заради епидемията. ", "date": "2020.02.01", "title": "САЩ обявиха извънредно положение заради коронавируса"}
{"url": "http://www.cross.bg/alchnostta-e-maiika-1623973.html", "text": "/КРОСС/  Алчността е майка на жестокостта.Питагор", "date": "2020.02.01", "title": "Алчността е майка ..."}
{"url": "http://www.cross.bg/bulgariya-fevryari-dyshi-1623983.html", "text": "/КРОСС/ 1587 г. - Кралицата на Англия Елизабет I подписва смъртната присъда на Мария Стюарт.1788 г. - В САЩ е патентован парахода.1800 г. - Наполеон Бонапарт е провъзгласен за пожизнен консул чрез референдум на новата конституция.1810 г. - Преброяването на населението в САЩ показва, че броят на жителите е 7,2 млн. души.1851 г. - Извършено е изпитание на първата подводница („Le Plongeur-Marine\"), конструирана от баварския офицер Вилхелм Бауер.1905 г. - Основан е нидерландския футболен клуб АДО Ден Хааг в град Хага.1926 г. - Образувана е Киргизка автономна република в състава на СССР.1944 г. - Втората световна война: Започва масирана атака на американската армия срещу японските сили, която завършва на 7 февруари с превземането на Маршалските острови.1945 г. - Произнесени са и са изпълнени смъртните присъди срещу осъдените български политици по Дело № 1 на т.нар. Народен съд. До завършването на процесите на Народния съд през април 1945 на смърт са осъдени 2730 души. Датата 1 февруари 1945 г. остава в историята с най-масовото произнасяне на смъртни присъди над политици1946 г. - Норвежкият дипломат Тригве Ли става първият Генерален секретар на ООН.1950 г. - Народното събрание избира Вълко Червенков за министър-председател на България.1957 г. - Главно управление на пътищата преминава към Министерството на комуналното стопанство и благоустройството и се преименува на Министерство на комуналното стопанство, благоустройството и пътищата.1958 г. - Изстрелян е първият американски изкуствен спътник на Земята.1958 г. - Египет и Сирия се обединяват във федерация, наречена Обединена арабска република, която просъществува до 1961 г.1969 г. - С декларация на ръководителите на Югославия и Румъния се опровергава доктрината на Брежнев за приоритет на интересите на международното работническо движение над националните интереси.1978 г. - Режисьорът от полски произход Роман Полански е принуден да емигрира от САЩ във Франция, след като е преследван от закона за секс с 13-годишно момиче.1979 г. - В Техеран тържествено е посрещнат, след 15-годишно изгнание, завърналия се от Франция аятолах Хомейни.1990 г. - Георги Атанасов подава оставка като Министър-председател на България.1991 г. - Основана е българска търговска компания АНКА.1991 г. - Цените на стоките в България са освободени и започват да се формират по механизмите на пазарната икономика.1995 г. - България става асоцииран член на Европейския съюз.2003 г. - Космическата совалка Колумбия се разпада при повторното си навлизане в атмосферата на Земята, като загиват всичките седем члена на екипажа.2004 г. - По време на ислямското богомолство Хадж в Мека, при изпълняване на опасния ритуал Прогонване на дявола с камъни, паника причинява смъртта на 251 пилигрими.2011 г. - България за пръв път отбелязва Ден за почит към жертвите на комунизма ", "date": "2020.02.01", "title": "1 февруари в историята"}
{"url": "http://www.cross.bg/view-google-live-1624221.html", "text": "/КРОСС/  Пешеходците в София вече имат възможност да се ориентират много по-бързо и лесно в непозната среда чрез функцията Live View на Google Maps. Тя позволява чрез насочването на камерата на телефона към околността директно върху картината да се насложат дигитални знаци и маркери, обозначаващи къде се намира човек в момента, както и посоката на маршрута към зададената цел.Услугата Live View стартира в бета версия за територията на София. Тя представлява комбинация от няколко технологии - добавена реалност (AR), машинно обучение (ML) и услуги за визуално позициониране (VPS).Достъпна е за Android и iOS устройства, поддържащи съответно ARCore и ARKit. Необходимо е също така територията да има добро Street View покритие.Функцията бе лансирана миналата година, първо в телефоните Pixel на Google, а след това за други модели.Ето как да я стартирате на своя телефон:1. Отворете приложението Google Maps (възможно е да е необходима актуализация, ако са налични ъпдейти). 2. Влезте в менюто - трите черти в левия горен ъгъл3. Изберете Settings4. А след това Navigation Settings5. От там скролнете до най-долната част, където пише Walking options и активирайте Live View функциятаСлед това функцията Live View вече трябва да е активна като опция на телефона ви.За да я изпробвате в реална среда, въведете крайна цел и изберете Walking option (пешеходна) от лентата с възможности в горната част на приложението Google Maps.Тръгвайки да вървите, просто насочете камерата напред. Ще се покажат знаци, като стрелки и имена на улици, които ще се насложат върху реалната картина - посредством технологията за добавена реалност.Всичко това позволява на човек много по-бързо да се ориентира на живо. ", "date": "2020.02.01", "title": "Google пуска нова услуга в София - навигация Live View "}
{"url": "http://www.cross.bg/most-nadzor-oferti-1624220.html", "text": "/КРОСС/  14 са отворените оферти за строителен надзор при изграждането на мост над река Марица при 6-ти км на път III-667 Плодовитово - Асеновград. Новият мост ще бъде с обща дължина 228,55 м и ще бъде изграден успоредно на старото съоръжение. Обектът е важна връзка между гр. Първомай и с. Градина.Отворените оферти за строителен надзор са на:„СТРОЙНОРМ\" ЕООД;„АЛФА ПИ ПРОДЖЕКТ\" ООД;„СТРОЛ - 1000\" АД;„ИНТЕРКОНСУЛТ\" ЕООД;„КОНСУЛТ ИНЖЕНЕРИНГС\" ЕООД;„ЕКОИНЖЕНЕРИНГ\" ЕООД;„ПЛОВДИВИНВЕСТ\" АД;„Т7 консулт\" ЕООД;„ИКюИ Контрол\" ООД; „Консултантска Инженерна Група\" ООД;„РУБИКОН ИНЖЕНЕРИНГ\" АД;„Трансконсулт - БГ\" ООД;„Пи Ес Консулт\" ЕООД;„ПЪТИНВЕСТ-ИНЖЕНЕРИНГ\" АД.Срокът за изпълнение на обществената поръчка е 400 дни. Индикативната стойност е 90 000 лв. без ДДСВ средата на декември м. г. бяха отворени офертите за избор за изпълнител на строително-монтажните работи. Прогнозната стойност на проекта е 5 239 477 лв. без ДДС. Средствата са от бюджета на АПИ.", "date": "2020.02.01", "title": "14 са кандидатите за надзор при изграждането на мост над р. Марица на път III-667 Плодовитово - Асеновград"}
{"url": "http://www.cross.bg/temi-i-gosti-v-sytreshnite-blokove-na-televiziite-1624217.html", "text": "/КРОСС / Любопитното от седмицата с Джанан Дурал Политиката и обществото - Първан Симеонов Минутите на Владимир Каролев В страната на скандалите - анализ на Николай Радулов и Бранимир Ботев Еврото и ние - бившият финансов министър Муравей Радев И какво след Брекзит? Разказ на живо от Лондон \"Женитба\" в театъра - режисьорът Лилия Абаджиева с покана за премиера Професията на актьора - гостува Цветан Ватев С дъх на вино - за народните поверия и обичаи на 1 февруари В света на киното със Станислава Айви Коронавирусът и рисковете за България. Чиновнически абсурд - как кадастърът лиши жителите на блок в Плевен от право на собственост? Коя е Кристин - за първи път жената до Тото от \"Скандау\" пред Ива Софиянска-Божкова. За киното и селото. Защо филмов оператор избра живота в провинцията. История на Галя Щърбева.  ", "date": "2020.02.01", "title": "Теми и гости в сутрешните блокове на телевизиите"}
{"url": "http://www.cross.bg/fevryari-tyretzkiii-kudeto-1624222.html", "text": "/КРОСС/  Хорът на „Турецкий\"  - една вокална  империя от десетина солисти на сцената, 60 души екип зад нея, бенд, репортоар на 10 езика и 30-години триумфална история по световните сцени.„Ние не съществуваме по законите на шоубизнеса, а създадохме нещо ново, своите нови закони на творчеството\", казва Михаил Турецкий, създател на хора. „Исках да променя представата, че хорът е нещо народно или църковно. И така хорът стана инструмент, с който мога да говоря с огромната аудитория\".Сензационното руско музикално шоу съдържа точната доза класика, поп, танци, шега, намигване, скеч, комбинация от певчески талант и актьорско майсторство и хореография. „Турецкий\" е единственият в света танцуващ хор, зад което стоят много хореографи и сериозни репетиции.Годишно те имат по 260 концерта по цял свят. Само през 2019 техните зрители са били над милион души. От 25 години гастролират в Америка и са пели в зали като  Роял Алберт Хол (Англия), Карнеги Хол (Ню Йорк), Долби Тиътър (Лос Анжелис). Прословути са с новогодишните си концерти в Кремълския дворец, където и в навечерието на 2020г. представиха своя  пищен, музикален маскарад.Избират репертоара си от над 50 000 песни от всички жанрове.„Разпределяме произведенията си по държави, където ще ги поднесем, защото трябва да имаме предвид манталитета да една страна\", казват певците от „Турецкий\". В България идват с програма, представяща най-доброто от 30 годишния им творчески триумф. Концертите са на 26 февруари в НДК София, на 27 февруари в Двореца на културата и спорта Варна и на 28 февруари в комплекс СИЛА в Пловдив.Билети  се продават в системата на  Eventim. ", "date": "2020.02.01", "title": "Хорът, пял с Путин и Хулио Иглесиас, идва в България"}
{"url": "http://www.cross.bg/grad-myrayama-bfhg-1624223.html", "text": "/КРОСС/  В японския град Мураяма бяха пуснати специални пощенски марки посветени на българския национален отбор по художествена гимнастика.Това е градът, който ще приеме подготвителните лагери на гимнастичките ни преди Олимпиадата в Токио.Припомняме, че президентът на БФХГ Илиана Раева и г-н Кацухико Ягучи - отговорник за събитията, свързани с олимпийските игри в Токио през 2020 към общината на град Мураяма, подписаха 4-годишен договор между за подготовката на националните ни отбори до провеждането на Олимпийските игри в Токио това лято.Жестът към нашите момичета е още едно доказателство за почитта и уважението, на което националният ни отбор се радва в град Мураяма, а и в цяла Япония.Ето какво се казва в писмото :  ", "date": "2020.02.01", "title": "Япония пусна марки в чест на българската художествена гимнастика"}
{"url": "http://www.cross.bg/grazhdani-koronavirys-rysiya-1624226.html", "text": "/КРОСС/  В Русия бяха потвърдени два случая на заразени хора с новия коронавирус. И двамата са граждани на Китай, съобщи руският вицепремиер Татяна Голикова, цитирана от БТА.\"Службите на Роспотребнадзор на територията на Русия са потвърдили за двама заразени от новия коронавирус - в Забайкалския край и в Тюменска област. Те се намират под строго наблюдение, изолирани са и им се оказва необходимата помощ. И двамата са граждани на Китай\", каза Голикова, която е председател на щаба за предотвратяване на разпространението на вируса на територията на Русия.Руското правителство подготвя проект за временно спиране на издаване на работни визи за китайски граждани, заяви още тя пред журналисти след заседание на оперативния щаб за контрол и предотвратяване на разпространението на новия коронавирус в Русия.\"Подготвяме проект за правителствено постановление за временна забрана за издаване на работни визи за граждани на Китай\", каза Голикова и добави:\"Започваме евакуация на нашите граждани от Ухан и Хубей. До края на днешния ден ще изясним, колко руски граждани се намират там. По предварителни данни в Ухан се намират 300 души, а в провинция Хубей те са 341.\" ", "date": "2020.02.01", "title": "В Русия бяха потвърдени два случая на заразени с коронавирус"}
{"url": "http://www.cross.bg/bivsh-nikolaii-depytat-1624218.html", "text": "/КРОСС/ Иван Кючуков, бивш треньор по футболД-р Николай Михайлов, психиатър, бивш депутатСветлана Жекова, бивш министър на околната среда и водитеДоц. Соня Генова, алерголог в УМБАЛСМ \"Пирогов\"О.р. ген. Михо Михов, бивш началник на ГЩ на БА, бивш депутатДаниела Петрова - политикКомисар Милчо Енев - бивш директор на ГД \"Национална полиция\"Николай Милчев - поет  ", "date": "2020.02.01", "title": "Рождениците на 1 февруари"}
{"url": "http://www.cross.bg/trifon-sveti-tzurkva-1623979.html", "text": "/КРОСС/ Православната църква чества Св. мчк Трифон. Предпразненство на Сретение Господне. Българската православна църква отрежда деня за почит към паметта на Свети Трифон, живял праведно и загинал мъченически заради вярата си в Христа.По времето на гоненията срещу християните при римския император Траян Деций (249-251 г.) Трифон е арестуван, подложен е на мъчения и е обезглавен.По българските земи Свети Трифон се тачи като покровител на лозарите, кръчмарите и градинарите.Наречен е Зарезан, защото се празнува в началото на пролетния сезон, когато се започва резитбата на лозята.През 1968 г. след въвеждане на Григорианския календар от Българската православна църква датите на църковните празници се изместват. Свети мъченик Трифон се отбелязва на 1 февруари, а Денят на лозаря - на 14 февруари.По повод лозаро-винарския празник край параклиса \"Св. Трифон\" над Асеновград ще се проведат традиционните народни (пехливански) борби.В състезанията могат да участват всички мъже без ограничение във възрастта, които ще бъдат разделени в четири възрастови групи. Записването става на място. Най-атрактивно е състезанието за голямата награда - овен, в което участват всички без ограничение на възрастта. ", "date": "2020.02.01", "title": " Св. мчк Трифон (Трифоновден) "}
{"url": "http://www.cross.bg/trifon-vino-zaradi-1624228.html", "text": "/КРОСС/ Трифоновден се празнува в чест на свети Трифон - лечител, за който се твърди, че е роден в прародината на виното. Свети Трифон е като мъченик от тогавашния император заради християнската си вяра.Наричат Трифон „Зарезан\" заради друга легенда, която го обвързва със Света Богородица. Според историята Трифон се подигравал на сестра си заради непорочното зачатие. Богородица се обидила и като се прибрала в дома си, накарала майка си да вземе чиста кърпа и сол и да иде на лозето, където бил Трифон, защото си бил отрязал носа. Когато майка й отишла, видяла, че на Трифон му няма нищо. Разказала му за думите на сестра му, а Трифон се изсмял и отвърнал:\" Аз не режа така, а така!\" и като замахнал да покаже как точно реже, си отрязал носа.Свети Трифон се счита за пазач на лозята и празникът е в негова чест. Празнуват не само лозарите, но и градинарите и кръчмарите. Рано сутринта стопанката омесва хляб - пресен или квасник. Освен това сготвя и кокошка, която по традиция се пълни с ориз или булгур. Кокошката се вари цяла, а след това се припича на саджак.В нова вълнена торба се слага питата, кокошката и бъклица с вино. С такива торби на рамо мъжете отиват на лозето. Там се прекръстват, вземат косерите и от три главини всеки отрязва по три пръчки. След това отново се прекръстват и поливат с донесеното вино лозите. Този ритуал се нарича „зарязване\". След това всички се събират и избират „царя на лозята\". Едва тогава започва общо угощение.„Царят\" е окичен с венец от лозови пръчки, който носи на главата си, и с друг венец, който слага през раменете си. Той сяда на колесар. Лозарите теглят колесаря и под звуците на гайди, гъдулки и тъпан се отправят към селото или града. Там спират пред всяка къща. Домакинята на дома изнася вино в бял котел, дава най-напред на царя да пие, след което черпи и хората от свитата му. Останалото вино в котела се плисва върху царя и се изрича благословията: „Хайде, нека е берекет! Да прелива през праговете!\".Царят отговаря на благословията с „Амин\". След като стигне до своя дом, царят се преоблича с нови дрехи и, окичен с венците на главата и през раменете си, той сяда на дълга трапеза да посрещне хора от цялото село. Затова за цар на този празник се избира заможен човек. Следващите два дни, наречени във фолклора „трифунци„, се почитат за предпазване от вълци. Тогава жените не режат с ножици, за да не се разтваря устата на вълка, не плетат, не предат и не шият. Приготвят обреден хляб и след като раздадат от него на съседите, слагат залъци от хляба в кърмата на животните — за предпазване и на добитъка, и на хората от вълците.Тя трябва да бъде приготвена с необходимото внимание от страна на домакинята. Още в ранни зори тя става, за да приготви прясна пита.За целта са необходими единствено 1 кг брашно и 1 чаена лъжичка сол. Брашното се пресява, за да остане само най-чистото от него. След това трябва равномерно да се посоли и от него да се замеси тесто, като се прибавят 2 чаени чаши хладка вода. Тестото се меси докато започне да образува шупли. След това направената пита се изпича в добре загрята предварително фурна. След като питата е готова, се покрива с памучна кърпа, за да не изсъхне кората ѝ.  ", "date": "2020.02.01", "title": "Трифоновден е - традиции и обичаи"}
