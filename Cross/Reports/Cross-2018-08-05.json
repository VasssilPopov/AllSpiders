{"url": "http://www.cross.bg/podobna-stiska-protezata-1580858.html", "text": "/КРОСС/  Руски учени създадоха \"ръкавица\", предназначена за хора с ампутирани ръце, съобщи Лайф, цитиран от БТВ. Сензорите й изпращат специални вибросигнали в тъкани над протезата.Сензорната система е разработена от учени от руския Далекоизточен федерален университет, пише в. \"Известия\". Създателите й отбелязват, че ползвателят на подобна протеза може да си даде сметка за силата, с която стиска даден предмет, и да усети обекта, до който се докосва.Научният консултант на проекта, неврохирургът от Медицинския център на университета Артур Биктимиров заяви, че протезата в момента минава тестове с потенциални ползватели.\"Извършихме допитване сред ползватели на протези и установихме, че подобна разработка им е нужна - каза той. - Системата позволява без хирургична намеса да се възстанови част от усещането за допир.\"\"Когато използва изкуствената си ръка, човек трябва непрестанно да я следи с поглед, контролирайки по този начин доколко силно я стиска\", поясни Полина Безрукавая от екипа.Учените прогнозират, че снабдената със сензори \"ръкавица\" ще бъде пусната в продажба следващия месец. ", "date": "2018.08.05", "title": "Нова протеза позволява на хора с ампутирани ръце да усещат допир"}
{"url": "http://www.cross.bg/voiina-samolet-svetovna-1580857.html", "text": "/КРОСС/  Тримоторен пътнически самолет от времето на Втората световна война се разби по време на полет в швейцарските Алпи, съобщава Би Би Си.Машината, „Юнкерс Ю-52\", е превозвала 17 пътници и трима души екипаж. Всички са загинали.Според очевидци самолетът е направил 180-градусов завой, преди да падне като камък на 2540 метра надморска височина.„Юнкерс Ю-52\" е един от най-масовите и разпознаваеми многомоторни самолети от своето време. Познат в българската авиация под името „Сова\", той е използван като бомбардировач по времето на Испанската война (1936 г. - 1939 г.), а след това през Втората световна война е носил парашутисти и товари както за „Луфтвафе\", така и за ВВС на още ред държави.В наши дни швейцарската авиокомпания „Ю Еър\" поддържа флотилия от ретро машини, които използва за атракционни полети с туристи.Това е втори тежък авиоинцидент в алпийската държава в рамките на уикенда. Вчера 4-членно семейство с две деца загина при авария с лек самолет в централната част на страната. ", "date": "2018.08.05", "title": "Ретро самолет с 20 души на борда се разби в Швейцария, няма оцелели"}
{"url": "http://www.cross.bg/bebetata-maiiki-kurmiha-1580860.html", "text": "/КРОСС/  Около 1500 майки кърмиха бебетата си на публично място във Филипините в рамките на кампания на правителството, която цели да се промотира кърменето и да се предотврати детската смъртност в страната, предаде Франс прес. Майките кърмиха бебетата си на стадион в столицата Манила.Някои от тях носеха диадеми на главите си и тениски с надпис \"Супермайка\". \"Кърмим от обич\", поясни 38-годишна бременна жена, която кърмеше двамата си сина, на 5 и 11 месеца.Годишното събитие е в рамките на правителствена кампания, която цели да подтикне повече майки да кърмят бебетата си, вместо да ги хранят с хуманизирано мляко. Световната здравна организация и УНИЦЕФ препоръчват майките да кърмят бебетата си през първите 6 месеца след раждането им. ", "date": "2018.08.05", "title": "1500 майки кърмиха бебетата си на обществено място"}
{"url": "http://www.cross.bg/peshteri-peterbyrg-hora-1580855.html", "text": "/КРОСС/  Години наред тези 14 пещери в околностите на Санкт Петербург са привличали хора: в тях са се криели съветски дисиденти и местни банди, те са били посещавани от геоложки експедиции, дигъри и туристи, търсещи екстремни преживявания. За тези пещери се носят ужасни слухове и според едни от тях тук постоянно изчезват хора. Така ли е?, пита сайта На 40 км от Санкт Петербург се намира железопътната станция Саблино, малко селище и река Тосно. Мястото е добре известно в руската история - в това селце Уляновка (по-рано Саблино) е живяла сестрата на Владимир Ленин, при която той се е криел от царската полиция през 1905-1906 година. Пак тук, край дома на сестрата на Ленин, е приет в пионерската организация бъдещият президент Владимир Путин, а дачата (вилата) на неговото семейство е била в същото село. Само че Саблино е известно още по-добре с подземния си лабиринт, дълъг няколко десетки километра, в който може да се влезе през 14 пещери край брега на реката.\"Месомелачка\", \"гилотина\", \"мухобойка\", \"трамвай\", така неофициално местните жители наричат подземните участъци на лабиринта. \"Името \"трамвай\" е свързано с алгоритъма на преминаване, като в трамвая в час пик\", казват те. Такива \"трамваи\" и \"месомелачки\" с различна степен на проходимост и опасност има много в пещерите, а картината на подземната конструкция се променя с всяка изминала година: някои проходи се затварят и тъкмо обратното, нещо се отваря.Днес в Саблинските пещери се организират легални турове и нощувки в новогодишната вечер и на Хелоуин или път на 13-и петък. Пещерите от левия бряг на Тосно се приемат за безопасни и билетът за вход там е 550 руб. ($8,7). Пещерите от десния бряг и досега са считат за \"диви\" - там нерядко има срутвания и тук не организират турове (макар че влизането не е забранено). Само че хората предпочитат да идват именно тук, въпреки очевидната опасност. ", "date": "2018.08.05", "title": "Загадките на Саблинските пещери край Санкт Петербург и изчезват ли хора там"}
{"url": "http://www.cross.bg/narodnoto-obshtini-subora-1580862.html", "text": "/КРОСС/ Над 1700 самодейци от 14 общини взеха участие  в XV-я Събор на народното творчество „ПИРИН ПЕЕ 2018\", който се провежда под патронажа на Председателят на Народното Събрание на Република България Цвета Караянчева. Община Разлог и Областна администрация Благоевград са основен инициатори и организатор на събора, който е подкрепен от всички общини в Пиринско.  Близо 30 000 души посетиха събора на народното творчество.56 години след първия проведен събор „Пирин пее\" отново на същото място планината запя. Не случайно той води своето начало от тук през 1962 г. Песните, звуците, танците, багрите на носиите, изпълнителите се сливат в едно с Пирин планина и я карат наистина да запее.И няма българско сърце, което да не трепне от такъв празник - празник на българския дух, на гения на народното творчество! „Тук е мястото да благодаря на хилядите самодейци, които превръщат, пределските поляни в огромна и красива сцена на народното творчество.  Благодаря на ръководствата на всички общини и на управителя на област Благоевград за участието в организацията на най-мащабното фолклорно събитие на Югозападна България.\" - каза в своето слово инж. Красимир Герчев кмет на община Разлог.  ", "date": "2018.08.05", "title": "30 хиляди посетиха събора на народното творчество \"Пирин пее\""}
{"url": "http://www.cross.bg/kableshkovo-posoka-byrgas-1580863.html", "text": "/КРОСС/  Един мъж и две жени са загинали на място след челен сблъсък с камион, съобщиха от пресцентъра на Областна дирекция на МВР-Бургас. Инцидентът се случва с 14:35 часа на пътя Бургас-Каблешково. Водачът на „Ауди А6\" с хасковска регистрация пътуващ в посока Каблешково тръгва да изпреварва, когато се блъска челно в камиона. От удара колата се връща обратно в пътното платно, но е силно деформирана. Данните за загиналите все още са първоначални и самоличността им не е установена тъй като пожарникари са на място, за да отрежат колата. Пътната отсечка от Каблешково в посока Бургас е пренасочена в посока село Каменар, а в обратна посока от Бургас към Каблешково се преминава с доста занижена скорост.", "date": "2018.08.05", "title": "Трима загинаха при катастрофа на пътя Бургас - Каблешково "}
{"url": "http://www.cross.bg/zayavi-ilindensko-preobrazhenskoto-chestvaniyata-1580859.html", "text": "/КРОСС/ България е независима и единна и никой не може да всее разкол. Това заяви председателят на Народното събрание Цвета Караянчева в местността Предел, където днес продължиха честванията на 115-тата годишнина от избухването на Илинденско-Преображенското въстание.„Прекланяме се пред духовната сила и саможертвата на героите на националното освобождение\", заяви тя от трибуната.Заради честванията и събора „Пирин пее\" има затруднения с движението. ", "date": "2018.08.05", "title": "„Независима и единна”, България чества годишнината от Илинденско-Преображенското въстание"}
{"url": "http://www.cross.bg/benchev-ochite-dimitur-1580864.html", "text": "/КРОСС/ Оръжия и пари са иззети при обиск в дома на заместник-председателя на Общинския съвет в Бургас Бенчо Бенчев, съобщиха от МВР. Бенчев е един от българите, арестувани в хотел в Истанбул, заедно с издирвания с червена бюлетина на Интерпол Димитър Желязков-Митьо Очите. \"Процесуално-следствените действия срещу организираната престъпна група, действала на територията на Бургас и областта, продължават.Днес бяха извършени претърсвания и изземвания в дома на заместник-председател на Общинския съвет в Бургас. В момента той е с наложено полицейско задържане до 24 часа. Специализираната прокуратура преценява събраните доказателства за евентуалната му съпричастност към неутрализираната ОПГ (както и на други лица, доведени от Република Турция) и повдигането на обвинения\", съобщиха от спецпрокуратурата.Името на Бенчев нашумя, след като лидерът на БСП Корнелия Нинова се ядоса на „Ролс-Ройс\"-а, който той притежава, припомня NOVA. Бенчев отдавна се свързва с Димитър Желязков. Общинарят е един от собствениците на охранителна фирма, в която Митьо Очите е консултант. А след престрелката в ресторант в \"Слънчев бряг\" през юни 2016 г. именно Бенчев помогна за лечението на Желязков.БСП се разграничиха от Бенчев и обясниха, че той не е член на партията и е избран от гражданската квота.В Турция в събота бяха задържани Митьо Очите и още седем български граждани във връзка със спецакцията, проведена в Бургаско преди дни. При нея белезници щракнаха на ръцете на общо 19 души, заподозрени в участие в престъпна група, занимавала се с рекет, палежи и разпространение на дрога. За неин ръководител е считан самият Димитър Желязков.След 5-часово заседание Спецсъдът постанови постоянно задържане под стража на петима от арестуваните, за които прокуратурата поиска да останат зад решетките. \n\t\t\t\t\t", "date": "2018.08.05", "title": "Обискираха дома на общинския съветник Бенчо Бенчев (ВИДЕО) "}
{"url": "http://www.cross.bg/nargile-tzigari-zdraveto-1580853.html", "text": "/КРОСС/  Учени от Калифорнийския университет в Лос Анджелис установиха, че наргилето е толкова вредно за здравето, колкото пушенето на цигари, съобщи Лента.руСпециалистите констатирали, че един сеанс пушене на наргиле увеличава пулса с 16 удара в минута и повишава артериалното налягане. Освен това употребата на наргиле увеличава втърдяването на артериите, смятано за един от главните рискови фактори за сърдечносъдови болести.До тези заключения учените стигнали, след като извършили експеримент с 48 доброволци на възраст между 18 и 34 години. На участниците било предложено да пушат наргиле в разстояние на половин час. Учените следили сърдечния им ритъм, артериалното им налягане и нивото на никотина в кръвта им преди и след сеанса.Специалистите смятат, че получените данни са съпоставими с наблюдаваните след пушене на цигари и че широко разпространеното виждане за по-малката вреда от пушенето на наргиле не отговаря на истината. Те отбелязват, че тютюнът в наргилето съдържа изкуствени химични вещества, които могат да нанесат още по-големи вреди на здравето, и затова използването им при производството на цигари е забранено.Резултатите от изследването са публикувани в American Journal of Cardiology. ", "date": "2018.08.05", "title": "Пушенето на наргиле е опасно за здравето "}
{"url": "http://www.cross.bg/chast-gradysa-stranata-1580861.html", "text": "/КРОСС/ Горещини заради топли въздушни маси от Африка обхванаха най-западната част на Европа и на Иберийския полуостров се борят с жегите и  с пожари. В португалската столица Лисабон беше измерен температурен рекорд от 44 градуса по Целзий. Предишното постижение, която е с градус по-ниско е било измерено преди 37 години.Най-високата температура вчера е в Алвега, в централната част на страната, където са отчетени близо градуса. Болниците отбелязват нарастване на броя на хората с различни оплаквания заради горещото време, а властите на някои места разпоредиха сгради като търговски центрове и църкви, които са климатизирани или по-хладни, да останат отворени 24 часа. В Испания също се борят с жегите. Испанските власти предупредиха, че целият южен район Екстрамадура е под риск от пожари. В югозападната част на страната се очаква термометрите днес да покажат до 43 градуса. Там пламъци погълнаха сухи дървета и храсти и испански и потугалски пожарникари водят съвместна борба с огъня, който е в близост до границата. На португалска територия над 1600 души от пожарната и армията участват в гасенето на повече от 30 пожара. Най-сериозният от тях е в евкалиптова гора, край Алгарве. Там са унищожени над хиляда хектара растителност, 9 души са пострадали, а около сто са евакуирани от домовете им. Още шестима бяха ранени при друг пожар в южната част на страната.", "date": "2018.08.05", "title": "В Лисабон беше измерен температурен рекорд от 44 градуса по Целзий"}
{"url": "http://www.cross.bg/britni-braiitun-obikolka-1580856.html", "text": "/КРОСС/  Бритни Спиърс намери време в натоварения си график, за да посети най-известните туристически забележителности на Лондон. 36-годишната поп-принцеса бе забелязана на разходка край Бъкингамския дворец, придружена от синовете си 12-годишния Шон и 11-годишния Джейдън.За туристическата обиколка Бритни бе избрала къса жълта лятна рокля и кожени ботуши. Тя изглеждаше доста освежена с вързаната си на конска опашка коса и с лек грим, съобщава „Дейли мейл\".Бритни е във Великобритания, за да участва в музикалния фестивал в Брайтън този уикенд. Събитието е първата спирка от международното й турне „Част от мен\". В Брайтън певицата се завръща за пръв път от 2011 година, когато бе концертът от турнето й „Фатална жена\". ", "date": "2018.08.05", "title": "Бритни Спиърс на туристическа обиколка в Лондон"}
{"url": "http://www.cross.bg/gradysa-slunchevo-oblachnostta-1580850.html", "text": "/КРОСС/  Атмосферното налягане през деня слабо ще се понижи и ще бъде близко до средното за месеца.През нощта ще бъде ясно и почти тихо, а утре (понеделник) отново слънчево, в следобедните часове с временни увеличения на облачността. Максималните температури ще са между 30 и 35 градуса, в София - около 30 градуса, сочи прогнозата на НИМХ - БАН.Над Черноморието също ще бъде слънчево. Ще духа бриз. Максималните температури ще са 29-31 градуса. Температурата на морската вода ще е 26-27 градуса. Вълнението на морето ще бъде един - два бала.Над планините ще бъде слънчево, след обяд - с временни увеличения на облачността, но валеж е малко вероятен. Ще духа слаб вятър, предимно от североизток.Максималната температура на височина 1200 метра ще е около 24 градуса, а на 2000 метра - около 16 градуса.Във вторник и сряда ще е слънчево, около и след обяд - с временни увеличения на облачността. През първия ден на отделни места в североизточните и в централните планински райони ще превали и прегърми, през втория - краткотрайни валежи с гръмотевици са възможни и в останалата част от страната, на повече места в източните и планинските райони.", "date": "2018.08.05", "title": "С какво време ще посрещнем новата седмица? "}
{"url": "http://www.cross.bg/gradysa-nyakoi-raiioni-1580841.html", "text": "/КРОСС/  Над 700 пожарникари се борят с голям горски пожар в южния португалски регион Алгарв, предаде ББС. Температурите вчера достигнаха 46 градуса на места.Пожари продължават да бушуват и в южна Испания и близо до столицата Мадрид. Трима души са починали от топлинен удар, температурите са стигнали 44 градуса в град Кордоба.Температури над 40 градуса се очакват днес, освен в Испания и в Португалия. Португалската Агенция за гражданска защита изпраща предупредителни съобщения на мобилните телефони за изключително висока опасност от пожари в някои райони.Четири реактора във Франция бяха спрени заради горещините.Някои пътища в Холандия бяха затворени, след като асфалтът започна да се топи от жегата.Температурите в южна Англия остават близки до 30 градуса.В Швеция вече се чувства облекчение и в някои райони паднаха дъждове след най-горещия месец юли от 250 години насам. ", "date": "2018.08.05", "title": "Европа е обхваната от гореща вълна"}
{"url": "http://www.cross.bg/pupeshut-plod-kiselina-1580849.html", "text": "/КРОСС/  Пъпешът съдържа повече витамин С от динята. Целулозата в него влияе добре на стомашната флора, спомага за изхвърлянето на вредния холестерол и подобрява храносмилането. В този плод има вода, захар, б е л т ъч и н и , въглехидрати, х р а н и т е л н и влакна, калий, желязо, каротин, витамини С, РР, В1, В2, фолиева киселина, магний, фосфор, калций, мед, силиций и др. Поради високо съдържание на силиций в пъпеша учените го препоръчват при стрес. Похапвайки пъпеш, ще преборим стреса от ежедневието и ще сме пълни с енергия. Плодът съдържа витамини от група В, с чиято помощ консумираната храна се превръща в енергия. Тези витамини участват във въглехидратния, белтъчния и липидния метаболизъм. Пъпешът е богат на фолиева киселина и го прави подходящ плод за жени, планиращи бременност, бременни, деца и хора с хронични заболявания. 150 грама от плода задоволяват дневната нужда на организма от фолиева киселина. Пъпешът пази сърцето ни здраво благодарение на ликопенът, който подобрява сърдечната функция. А заедно с витамин С и калий помага за намаляване на лошия холестерол. Ликопенът се свързва и с по-нисък риск от рак на простатата и на дебелото черво. Консумацията на пъпеш спомага за поддържането на здравословни нива на кръвно налягане. Това се дължи на калия в този плод, който слага кръвното под контрол. Съдържанието на калий и магнезий в пъпеша е по-високо от това в краставицата, крушата и зелето. Поради високото водно съдържание и ниската си калоричност пъпешът е отличен избор за диети. В 100 грама от ароматния плод има едва 42 ккал. Пъпеш могат да си позволят и диабетиците.", "date": "2018.08.05", "title": "Пъпешът чисти лошия холестерол"}
{"url": "http://www.cross.bg/avgyst-mozhete-oblaka-1580846.html", "text": "/КРОСС/  Отново по това време на годината нашата планета преминава през останките на кометата 109P/Swift-Tuttle (Суифт-Тътъл), което означава, че ще имаме възможност да се насладим на метеорите от потока Персиди, които изглеждат сякаш идват от съзвездието Персей.Сайтът EarthSky обещава, че ще бъде \"страхотна година, за наблюдаване на Персеидите!\". И засега условията изглеждат добри - облаците като че ли най-сетне се разсейват, а и няма да има лунна светлина, която да развали шоуто.Според Space.com ще можете да видите средно 60-70 метеора на час, но ако имате късмет, може и около 150-200 часа на час.Най-голям брой метеори ще пресичат тъмното небе сутрин преди изгрев на 11, 12 и 13 август. Но ще припламнат през атмосферата през целите нощи.Всъщност ще можете да виждате Персеидите по всяко време отсега до 24 август, което е времето, през което ще пресечем облака от отломки, принадлежали някога на Суифт-Тътъл. Пикът съвпада с преминаването през най-гъстата част на облака. ", "date": "2018.08.05", "title": "Метеорният поток Персеиди с грандиозен спектакъл за 2018"}
{"url": "http://www.cross.bg/montana-dete-tzvetelina-1580847.html", "text": "/КРОСС/  Родители на дете, блъснато от велосипедист в парк в Монтана, ще предявят съдебен иск срещу жената, карала колелото.Цветелина и Боян разхождали двете си близначки на година и половина, когато едното момиченце било ударено от разсеялата се колоездачка. Спря, извини се и избяга, разказва Цветелина Георгиева по бТВ.Последствията за детето са счупен череп, хематом и операция за отстраняването му в столична болница. „Лечението и прегледите за нас продължават. Има опасност от отключващи се впоследствие заболявания\", казва майката.Тя организира петиция, с която настоява да не се допускат колоездачи в паркове без велоалеи. За по-малко от седмица протестната подписка е подкрепена от близо 400 души.Петицията е адресирана до кмета на общината. От там коментираха, че до месец всички паркове в града ще са под видеонаблюдение, и припомниха, че велосипедистите са длъжни да спазват Закона за движение по пътищата. ", "date": "2018.08.05", "title": "Велосипедистка блъсна дете в парк в Монтана, момиченцето със счупен череп"}
{"url": "http://www.cross.bg/vklyuchiha-minyti-sekyndi-1580848.html", "text": "/КРОСС/  310 души от 8 държави се включиха в традиционния плувен маратон Галата-Варна, който се провежда за 78-и път.В надпреварата се включиха професионални плувци и аматьори, които трябваше да преплуват 4 и половина километра в открито море от нос Галата до Втора буна във Варна.Най-бързо дистанцията измина Арсений Бекетов, който финишира за 51 минути и 24 секунди.Сред жените първа завърши Василики Кадоглу с време 55 минути и 50 секунди. ", "date": "2018.08.05", "title": "310 души се включиха в традиционния плувен маратон Галата-Варна"}
{"url": "http://www.cross.bg/pozharite-zhertvite-katimerini-1580852.html", "text": "/КРОСС/  Починала е 55-годишна жена, която бе лекувана в болница в Атина от изгаряния, получени при горските пожари край гръцката столица миналата седмица, съобщава вестник \"Катимерини\". Така броят на жертвите от пожарите в курортното градче Мати и съседното Рафина нарасна на 89 души.Деветима пострадали от пожарите се намират в интензивни отделения в болници. Едно дете е лекувано в болница \"Света София\" и е в стабилно състояние.Противопожарната служба съобщи, че броят на загиналите включва две неидентифицирани жертви, които не са потърсени от роднини. Остава неясно защо техните тела не са идентифицирани, отбелязва \"Катимерини\".По-голямата част от жертвите на пожарите са изгорели, а известен брой хора са се удавили в морето, докато са бягали от пламъците. ", "date": "2018.08.05", "title": "Броят на жертвите от горските пожари край Атина нарасна на 89 "}
{"url": "http://www.cross.bg/ministur-grad-odrin-1580854.html", "text": "/КРОСС/  Турският министър на енергетиката и природните ресурси Фатих Дьонмез заяви, че граничният град Одрин ще бъде изцяло газифициран до края на 2019\"През миналата година в Турция бяха газифицирани общо 222 населени места в рамките на програма на енергийното министерство. От тях 12 са в Одринска област. По този показател областта е на едно от първите места. До края на 2019 г. всички населени места в окръг Одрин ще получават газ. Граничният ни град ще се превърне в чист и екологичен град какъвто заслужава да бъде\", каза турският министър. Дьонмез заяви това на връщане от България в Одрин през ГКПП Хамзабейли - Лесово.Турският министър участва в петък в церемонията по откриване на отсечка от газопровода Лозенец - Недялско край Ямбол по покана на министър-председателя Бойко Борисов и енергийния министър Теменужка Петкова. В рамките на посещението си в България министър Дьонмез е разговарял с премиера Борисов и министър Теменужка Петрова за енергийните проекти между Турция и България, информираха турски източници. ", "date": "2018.08.05", "title": "Граничният град Одрин ще бъде напълно газифициран до 2019 година "}
{"url": "http://www.cross.bg/napadnati-mechka-mediafaks-1580851.html", "text": "/КРОСС/ Двама младежи бяха приети днес в болница, след като бяха нападнати от мечка в центъра на румънския град Бъйле Тушнад в централната част на страната, предаде агенция Медиафакс. Младежите са получили наранявания по краката, лицето и гърдите, но са в стабилно състояние в Окръжната болница за спешна помощ в Миеркуря Чук.Инцидентът е станал в централната част на града рано днес. Двамата млади мъже, на по 27 г., вървели към гарата, за да отидат на работа в град Миеркуря Чук.Единият от пострадалите е претърпял операция, тъй като е имал по-сериозни наранявания на торса. Той бил скочил да помага на приятеля си, който бил нападнат първи, а в крайна сметка получил по-тежки наранявания, съобщава Медиафакс.\"Вторият, който скочил в помощ на приятеля си, е пострадал повече. Мечката е откъснала меки тъкани, причинявайки рани в областта на торса. Това е по-тежък случай, най-тежкият в последно време\", каза директорът на болницата д-р Конрад Жудит. Той допълни, че животът на младия мъж не е в опасност. И двамата нападнати остават в болницата.Председателят на Окръжния съвет на Харгита Чаба Борбой написа на страницата си във Фейсбук, че младежите са били нападнати от мечка, която има две малки. В публикацията си той посочва, че жителите на Бъйле Тушнад са на границата на търпението от мечките, които често слизат от гората.През юли други двама мъже бяха нападнати от мечка в Бъйле Тушнад, припомня Медиафакс.Тази седмица гладна мечка унищожи хладилника на Центъра за закрила на детето в града, където са настанени 50 деца, посочва още агенцията.Окръжният съвет на Харгита настоява за предприемане на спешни мерки, тъй като много мечки се разхождат по улиците на града и в райони, където има възрастни хора и деца. Според местните власти в периода, в който зреят плодовете, мечките всеки ден влизат в дворовете на хората. ", "date": "2018.08.05", "title": "Двама младежи нападнати от мечка в центъра на румънски град"}
{"url": "http://www.cross.bg/benchev-bencho-obshtinskiya-1580843.html", "text": "/КРОСС/  Изпълнителното бюро на Националния съвет на БСП се разграничава от заместник-председателя на общинския съвет в Бургас Бенчо Бенчев и настоява той да напусне съвета незабавно.Във връзка с информацията за задържането на общинския съветник от Бургас Бенчо Бенчев, който е в групата на арестуваните заедно с Димитър Желязков - Очите, от БСП заявяват, че той не е член на партията.Участвал е в листата за общински съветници през 2015 година като гражданска квота. ", "date": "2018.08.05", "title": "БСП се разграничи от Бенчо Бенчев"}
{"url": "http://www.cross.bg/granitza-intenziven-gkpp-1580840.html", "text": "/КРОСС/  Трафикът е интензивен на всички гранични пунктове с изключение на българо-македонската граница.На българо-сръбската граница, на ГКПП \"Калотина\" трафикът е интензивен на вход и изход за леки автомобили, съобщи МВР по данни към 10:00 ч.На българо-гръцката граница, на ГКПП \"Кулата\" и ГКПП \"Маказа\" трафикът е интензивен на изход.На българо-турската граница трафикът е интензивен на ГКПП \"Капитан Андреево\" за товарни автомобили на изход. На българо-румънската граница трафикът е интензивен на всички гранични контролно-пропускателни пунктове за леки автомобили на вход.На българо-македонската граница трафикът е нормален на всички гранични контролно-пропускателни пунктове.По информация на дружеството \"Дунав мост Видин - Калафат\" АД до 25 август ще бъде извършван ремонт на участък от пътя преди ГКПП \"Видин\". За този период движението ще се осъществява двупосочно в едно платно. ", "date": "2018.08.05", "title": "Интензивен трафик на граничните пунктове "}
{"url": "http://www.cross.bg/sofiiiska-voda-nesho-1580838.html", "text": "/КРОСС/  На 06 август 2018 г. (понеделник), във връзка с изграждане на сградно водопроводно отклонение  на ул. „Голаш\" жк. „Гео Милев\" , се налага спиране на водоподаването от 10:00 до 16:30 часа на клиентите на „Софийска вода\", живеещи в района на:ул. „Голаш\"При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Голаш\" ъгъла с ул. „Кочани\".На 06 август  2018 г. (понеделник), във връзка с изпълнение на инвестиционен проект за реконструкция на уличен водопровод на ул. „Нешо Бончев\" кв. „Орландовци\" , се налага спиране на водоподаването от 9:00  до 21:00 часа на клиентите на „Софийска вода\", живеещи в района на:по ул. „Нешо Бончев\" от ул. „Лястовица\" до ул. „Планинско цвете\" по ул. „Петър Борисов Величков\" от ул. „Нешо Бончев\" до ул. „Гено Киров\"по ул. „Кирил Пърличев\" от ул. „Нешо Бончев\" до ул. „Мелодия\"по ул.\" Копринарска\" от ул. „Нешо Бончев\" до ул. „Гено Киров\"по ул. „Гено Киров\" от ул. „Кирил Пърличев\" до ул. „Съзнание\"ул. „Разлог\"При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Първа Българска армия\" ъгъла с ул. „Нешо Бончев\".След възстановяване на водоснабдяването е възможно временно повишаване  мътността на водата.На 06 август  2018 г. (понеделник), във връзка с изпълнение на инвестиционен проект за реконструкция на уличен водопровод на ул. „Даскал Стоян Попандреев\" кв. „Бояна\" , се налага спиране на водоподаването от 9:00  до 21:00 часа на клиентите на „Софийска вода\", живеещи в района на:по ул. „Ралевица\" от ул. „Кумата\" до ул. „Даскал Стоян Попандреев\" по ул. „Даскал Стоян Попандреев\" от ул. „Кумата\" до ул. „Бояна парк\"При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Ралевица\" ъгъла с ул. „Даскал Стоян Попандреев \". ", "date": "2018.08.05", "title": "Спират водата в столицата в няколко квартала"}
{"url": "http://www.cross.bg/tyrtziya-eren-godina-1580833.html", "text": "/КРОСС/  Турция ще продължи да бойкотира песенния конкурс Евровизия, докато неговото съдържание не стане подходящо за деца. Това заяви ръководителят на турския медиен регулатор Ибрахим Ерен, цитиран от АФП. Като причина за бойкота бе посочена победата на австрийския певец Кончита Вурст през 2014 година.Страната, чийто изпълнители неизменно участваха в песенния конкурс, първоначално се оттегли през 2012 година заради спор със системата за гласуване. Но според Ерен на фона на продължаващите проблеми със системата за гласуване се е появил и нов - морален, който в момента е основен за Турция.Според критици в Турция при управлението на президента Реджеп Таийп Ердоган нараства ислямизацията и консерватизма - нещо, което правителството категорично отрича. Анкара е една от държавите, която има най-толерантно отношение спрямо хората с нетрадиционна сексуална ориентация сред страните в ислямския свят. Въпреки това през изминалите няколко години традиционният прайд в Истанбул бе забранен. ", "date": "2018.08.05", "title": "Турция бойкотира Евровизия заради неподходящо съдържание за деца"}
{"url": "http://www.cross.bg/posoka-predi-bylevard-1580845.html", "text": "/КРОСС/  Ден по-рано отвориха за движение на автомобили столичния булевард \"Васил Левски\". Очакваше се преасфалтирането на централния столичен булевард да приключи днес, съобщи Булфото.Последно бул. \"Васил Левски\" е бил ремонтиран преди около 30 години. Сега за месец бе преасфалтиран участъкът между Софийския университет \"Свети Климент Охридски\" и бул. \"Патриарх Евтимий\". Гаранционният срок на ремонта е 5 години.Преди дни зам.-кметът по транспорт в Столичната община Евгени Крусев заяви, че основните ремонти по транспортната инфраструктура ще приключат преди 15 септември.Започва преасфартиране на бул. \"България\", но то ще бъде извършено поетапно.\"Ще започнем с преасфалтирането на платното в посока Бояна от метрото до бул. \"Гоце Делчев\". Ако успеем да приключим преди края на август, ще асфалтираме и в обратната посока. Ако не успеем, ще оставим обратната посока за следващата година август, защото не можем да си позволим през септември да бъде блокиран бул. \"България\", отбеляза кметът на София Йорданка Фандъкова. ", "date": "2018.08.05", "title": "Пуснаха движението по ключов столичен булевард"}
{"url": "http://www.cross.bg/dizel-agregata-blokirani-kostadinov-1580842.html", "text": "/КРОСС/ За повече от час Симеоновският лифт на Витоша спря и много хора останаха блокирани във въздуха, сигнализираха потърпевши пред БНТ.Изпълнителният директор на \"Витоша ски\" АД Костадин Костадинов обаче заяви, че лифтът е преустановил работата си само за около 40 минути поради повреда на един от лагерите за задвижване на дизел-агрегата.\"Блокирал е лагер, който не е позволил да се пусне дизел-агрегата за извозването на пътниците на лифта. Взети са мерки и в рамките на 40 минути проблемът е бил отстранен и в момента лифтът работи\", допълни той, цитиран от \"Фокус\".\"Това е техника, там има хиляди детайли. Въпреки, че съоръженията се инспектират постоянно, не може всеки лагер да се проверява ежедневно, тъй като те са капсуловани. Нашата идея от години е да сменим съоръжението. Ние ги поддържаме изправни, но просто е хубаво да се сменят с нови\", каза още Костадинов. ", "date": "2018.08.05", "title": " Десетки блокирани във въздуха заради авария на Симеоновския лифт "}
{"url": "http://www.cross.bg/blagoevgrad-zhenata-politziyata-1580844.html", "text": "/КРОСС/  Криминалистите в Благоевград изясняват фактите и обстоятелствата около инцидент с жена, която твърди, че е била упоена и изнасилена в автобус на път за Благоевград, съобщиха от пресцентъра на МВР. От там уточниха, че към момента не могат да дадат повече информация във връзка със случая.Жалбата в полицията е подадена от 28-годишна жена от благоевградския кв. \"Ален мак\", която е майка на три деца, съобщиха Канал 3 и \"Струма\".В нея жената описала, че е била изнасилена от шофьор на автобус и трима негови приятели, докато се е връщала от гурбет. Насилниците я упоили, гаврили се с нея и я изхвърлили в района на полигона край Благоевград. В безпомощно състояние жената се прибрала вкъщи и разказала всичко на съпруга си. Двамата подали жалба в полицията. Прегледана е в спешно отделение за констатиране на следи от насилието.Изнасилената обаче помни само шофьора на автобуса и един от насилниците. Тя не искала да съобщава на съпруга си за случилото се, за да не го тревожи, но той видял следи от „чужда намеса\" по шията й. Така я принудил да разкаже какво се е случило и я отвел в полицията и спешното.Според съседи, жената работи в Лондон. Прибирала се в Благоевград при съпруга си на ваканция.Вече два дни полицаите издирват шофьора на автобуса, с който тя е пътувала.Работата по случая продължава. ", "date": "2018.08.05", "title": "МВР разследва брутално изнасилване на млада майка в автобус "}
{"url": "http://www.cross.bg/ptitzite-razpredelenie-proekta-1580835.html", "text": "/КРОСС/ ЧЕЗ Разпределение България получи номинация в годишното издание за 2018 г. на Европейските бизнес награди с проект за защита на птиците. Европейската комисия ще отличи проекти на компании, допринесли значително за устойчивото развитие. „Живот за птиците\" се състезава в категория „Бизнес и биоразнообразие\". В рамките на проекта ЧЕЗ Разпределение, със съдействието на Българско дружество за защита на птиците, ще създаде механизми за опазване на живота на птиците и осигуряване на възможности за безопасно гнездене след определяне на рисковите райони. Компанията ще инсталира 4000 предпазни и 3600 маркиращи съоръжения на рискови стълбове и ще монтира 900 платформи за повдигане на щъркелови гнезда. Ще бъде създаден и прототип за безопасен за птиците стълб.Съхранението на биологичното разнообразие е в основата на идеята за проекта, който печели висока оценка на европейско ниво и получава финансиране в размер на 1,83 млн. евро по програма LIFE на Европейския съюз, която предоставя средства за проекти за опазване на околната среда и природата. ЧЕЗ Разпределение съфинансира проекта с 820 хил. евро. Победителите в конкурса ще бъдат обявени на церемония, организирана от Европейската Комисия и Австрийското министерство за устойчиво развитие, която ще се състои във Виена на 14 ноември 2018 г. Повече подробности за проекта „Опазване на застрашени видове птици чрез обезопасяване на опасни за тях въздушни електропроводи в защитени зони от Натура 2000 в Западна България\", (LIFE16/NAT/BG/000612) могат да бъдат намерени на стартиралия нов сайт на ЧЕЗ Разпределение, посветен на защитата на птиците - www.lifebirds.eu.  ", "date": "2018.08.05", "title": "ЧЕЗ спечели награда с проект за защита на птиците"}
{"url": "http://www.cross.bg/rabotyat-zemedelska-iskat-1580823.html", "text": "/КРОСС/  Британският вестник \"Индипендънт\" предупреждава, че британците не искат да работят земеделска работа и не е ясно кой ще прибира реколтата след Брекзит.Повечето наети във фермите сега са от Източна Европа, най-вече от България и Румъния, уточнява вестникът. След напускането на Европейския съюз ще бъде спряно свободното придвижване на хора и така Великобритания ще се изправи и пред проблема от недостиг на работна ръка и специалисти, пише \"Индипендънт\". Липсата на земеделски работници се е усетила още тази година. Загнили са тонове от ягодовата реколта, произведена по най-високите технологии, защото няма кой да я прибере.  Критици на Брекзит твърдят, че страната им отчаяно се нуждае от чуждестранни работници и в областта на финансите, медицината и техниката. ", "date": "2018.08.05", "title": "Британците не искат да работят земеделска работа"}
{"url": "http://www.cross.bg/ty-samolet-letishta-1580828.html", "text": "/КРОСС/   През ноември 1952 г. Ту-95 прави първия си полет. Това е първият съветски междуконтинентален бомбардировач и последният самолет, построен по заповед на Сталин.Когато започва производството на Ту-95, конструкторите проучват възможността бомбардировачът да получи турбовитлови и реактивни двигатели или пък шест реактивни двигателя. На първия прототип, \"модела 95/1\", са монтирани осем турбовитлови двигателя, които имат четири витла с дължина 5,6 м. Това е рекорд по енергийна ефективност във всички режими на работа. Размерът на тези витла и голямата мощ на двигателите превръщат Ту-95 в един от най-шумните самолети в света: дори сонарните системи на подводниците са могли да определят местонахождението му.Ту-95 е и най-бързият витлов самолет в света и единственият бомбардировач серийно производство с турбовитлов двигател. Споделя славата на машината с най-продължителен живот заедно с американския Б-52: и двата самолета излитат за първи път през 1952 г. и продължават да се използват и до ден-днешен.Общо през цялата история на Ту-95 са създадени над 20 негови модификации и Експерименталното конструкторско бюро \"Туполев\" изгражда различни самолети, базирани на този модел. През  1957 г. първия си полет прави Ту-116 - самолет, предназначен за пътуванията в чужбина на ръководителите на СССР. На практика той е като Ту-95. Разликата е в товарното отделение, където е разположена херметическа кабина с два салона за 20 души, кухня и пространство за работа.Малко по-късно излиза серията пътнически самолети Ту-114: самолет за полети на дълги разстояния, който също е изграден на базата на Ту-95. Заради голямата продължителност на полетите кабината има отделение с легла и кухня, а сред екипажа винаги някой е готвач.В съветско време задачата на Ту-95 е главно да бъде под тревога и готов за нападение на стратегически цели на потенциален враг в случай на необходимост. Тези нападения се извършват по най-кратния път - през Северния полюс. За тази цел са изградени летища на плаващи ледени рафтове. През 1958 г. два Tу-95 успешно се приземяват на едно от тези летища въпреки трудностите при спирането на леда. С развитието на техниката за зареждане с гориво при полет необходимостта от тези плаващи летища отпада.Сред задачите на бомбардировача е и да сплашва американски самолетоносачи. ", "date": "2018.08.05", "title": "Ту-95: най-шумният символ на Студената война"}
{"url": "http://www.cross.bg/berlin-slyzhiteli-politziyata-1580827.html", "text": "/КРОСС/ Полицията в Берлин обяви, че може да започне да набира служители и от чужбина, в частност от други държави от Европейския съюз, заради недостиг на кандидати, предаде ДПА. Чужденците, желаещи да започнат работа, ще получават интензивно обучение по немски език, добави ръководителят на полицията в Берлин Барбара Словик.Тя посочи, че кариерата в полицията трябва да бъде направена по-привлекателна, а основният проблем е нуждата от по-добро заплащане. Други стимули за привличане на кандидати, според Словик, биха могли да бъдат предоставянето на евтино жилище или финансиране на шофьорски курсове.Барбара Словик каза още, че иска отново да вижда по улиците на Берлин 19 000 служители, докато в момента броят им е около 17 000.  ", "date": "2018.08.05", "title": "Полицията в Берлин започва да набира служители от чужбина "}
{"url": "http://www.cross.bg/galata-varna-maraton-varna-1580826.html", "text": "/КРОСС/  Тази сутрин във Варна стартира 78-ото издание на плувния маратон \"Галата-Варна\". Най-бързият участник ще бъде удостоен за трета поредна година с купата на името на легендарния плувец Добри Динев, който има шест постижения, отразени в книгата на рекордите \"Гинес\".Варненецът Динев и семейството му по-късно заминават за Канада,където и сега живеят съпругата и внуците му. Специално за маратона обаче Маргарита Динева, Дориан, Кристофър и Едгар са във Варна.Призьорите в 78-ото издание на плувния маратон \"Галата-Варна\" ще си разпределят награден фонд от 6800 лeва. Участниците ще преплуват с предпочитан от тях стил 4500 метра - от нос Галата до Втора буна. За преплували дистанцията се смятат всички, пристигнали на финала до 90 минути след първия финиширал. ", "date": "2018.08.05", "title": "Във Варна стартира 78-ото издание на плувния маратон \"Галата-Варна\""}
{"url": "http://www.cross.bg/chasa-raiiona-bryag-1580829.html", "text": "/КРОСС/  8 мъже са задържани за притежаване и разпространение на наркотични вещества на територията на Слънчев бряг при спецоперация на полицията в Несебър и Главна дирекция \"Национална полиция\", съобщиха от Областната дирекция на МВР в Бургас.Около 3 часа на 3 август в района на хотел \"Кубан\" са арестувани двама нигерийски граждани и един малиец. У тях са открити и иззети три розови хапчета (вероятно се касае за екстази) и 11 свивки с марихуана. Мъжете са задържани със заповеди за задържане за срок до 24 ч. По случая е образувано бързо полицейско производство.Малко по-късно в същия ден - около 1 часа, е претърсен апартамент в Слънчев бряг, обитаван от криминално проявен и осъждан 29-годишен старозагорец. Намерени и иззети са три найлонови топки с диаметър около 10 см., съдържащи канабис и саморъчно свита цигара с канабис, като общото тегло на намереното наркотично вещество е около 400 гр. Мъжът е задържан с полицейска заповед за срок до 24 часа. По случая е образувано бързо полицейско производство за притежаване на наркотици.Около 13.30 ч. в района на автогарата в Слънчев бряг е извършена проверка на 38-годишен русенец. Намерени и иззети са три свивки с канабис и два полиетиленови плика с метамфетамин. Дилърът е в ареста за 24 часа.Шестият задържан е хванат в района на ресторант \"Джани\" в курорта. Той е 49-годишен криминално проявен и осъждан софиянец. В него е намерен и иззет найлонов плик с метамфетамин с тегло около 15 гр. При извършено претърсване на обитаваната от мъжа квартира, е намерен полиетиленов плик с амфетамин. Събраните срещу 49-годишния софиянец данни за притежаване и разпространение на наркотични вещества са докладвани в Бургаска окръжна прокуратура, като му е повдигнато обвинение и му е наложена мярка задържане под стража за срок от 72 часа.Вчера около 01.30 ч. в района до ресторант \"Джани\" е задържано 15-годишно момче от Стара Загора, в което са открити наркотични вещества. Ученикът също е в ареста.Час по-късно в района до хотел \"Хармани Суит\" е арестуван 49-годишен криминално проявен мъж от Несебър. В него са намерени и иззети 41 пликчета с кокаин, 6 пликчета с канабис, 5 пликчета с хашиш и 337 шестоъгълни розови таблетки - екстази. На мъжа са повдигнати обвинения и му е наложена мярка \"задържане под стража\" за срок от 72 часа. ", "date": "2018.08.05", "title": "Арестуваха 8 наркодилъри при спецакция в Слънчев бряг"}
{"url": "http://www.cross.bg/shiiin-predi-chetirite-1580831.html", "text": "/КРОСС/  Чарли Шийн е все по-малко търсен от продуцентите на филми и сериали, дотолкова, че вече, както изглежда, не може да плаща издръжката на четирите си деца и двете си бивши съпруги - Дениз Ричардс и Брук Мюлер.52-годишният актьор има две дъщери от Ричардс и двама синове-близнаци от Мюлер. Той твърди, че не може да намери стабилна работа, защото „е поставен в черния списък\" от страна на развлекателната индустрия.Освен четирите непълнолетни деца, Шийн има още една дъщеря от приятелката си Пола Спирт, с която е бил преди повече от 30 години, припомня МИА.В миналото той имаше проблеми с наркотиците, алкохола и проститутките, а преди няколко години публично обяви, че е ХИВ позитивен.През февруари тази година актьорът се принуди да пусне за продажба някои от своите луксозни жилища. ", "date": "2018.08.05", "title": "Холивуд обърна гръб на Чарли Шийн"}
{"url": "http://www.cross.bg/ochite-grypata-ostavi-1580832.html", "text": "/КРОСС/  Специализираният наказателен съд /СНС/ остави в ареста с постоянна мярка \"задържане под стража\" петимата от групата на Митьо Очите, задържани в четвъртък.Мярката им е гледана при закрити врата с аргумента, че могат да бъда оповестени данни от личния им живот.Венцислав Христов, Йордан Въчев, Иван Найденов, Радослав Николов и Иван Пишиев са обвинени за участие в организирана група за палежи, рекет, побои, изнудване и наркотици, като за техен лидер е сочен Димитър Желязков - Очите.Следващото съдебно заседание ще е на 9-ти август. ", "date": "2018.08.05", "title": "СНС остави в ареста петимата от групата на Митьо Очите"}
{"url": "http://www.cross.bg/islyamska-durzhava-provintziya-1580830.html", "text": "/КРОСС/ \"Ислямска държава\" е екзекутирала млад мъж - един от заложниците друзи, отвлечени от джихадистката групировка миналия месец в сирийската провинция Суейда, съобщи Франс прес, като се позова на сирийски сайт и неправителствена организация.Студент на 19 години е бил обезглавен на 2 авуст, заяви за АФП журналистът Нур Радуан от сайта Soueida24. Младежът е бил един от групата от около 30 души, повечето жени и деца, жители на едно от селата в Суейда, отвлечени при кървавата атака на \"Ислямска държава\" в тази провинция на 25 юли.Според Сирийския център за наблюдение на човешките права това е първото убийство на заложник от групата.Сайтът и неправителствената организация за мониторинг на човешките права бяха съобщили за трийсетина отвлечени жени и деца и 17 безследно изчезнали мъже след атаките на 25 юли в различни селища в провинция Суейда, при които бяха убити над 250 души.Според Центъра джихадистите искат от режима в Дамаск освобождаването на бойци на \"Ислямска държава\", заловени в съседната провинция Дераа.\"Ислямска държава\" не е поела отговорност за отвличането, но местни източници твърдят, че семействата на заложниците са получили на телефоните си техни снимки и видеоклипове, изпратени от джихадистите.В петък един от най-високопоставените друзи в Сирия заяви за АФП, че Русия, съюзник на президента Башар ал Асад, преговаря с \"Ислямска държава\" за освобождаването на заложниците. ", "date": "2018.08.05", "title": "\"Ислямска държава\" е екзекутирала заложник "}
{"url": "http://www.cross.bg/yvrezhdaniya-detza-hora-1580834.html", "text": "/КРОСС/ Близо 10 000 подписа в подкрепа на каузата на майките на деца с увреждания са събрани в Стара Загора само за месец.На специален празник в градския парк - „От хора за хора\", инициаторите организираха игри и забави за децата, в които се включиха актьорът Димитър Митев-Джими и хип-хоп певецът Иван Динев-Устата.Десетки майки на деца с увреждания присъстват на празника, организиран в тяхна подкрепа в парк \"Пети октомври\". Те изразиха своята огромна благодарност към широката обществена подкрепа, получена от страна на старозагорци. По думите им, реформа в системата е абсолютно наложителна, за да не се увеличава здравният туризъм, както те нарекоха необходимостта им от адекватни грижи.\"Затова е нужен електронен регистър, в който да има вкарана информация за хората с увреждания, информация колко от тях са деца, колко са младежи, с какви потребности. Настояваме да седнат и да могат да съберат информацията, и да направят индивидуални оценки на всички хора с увреждания на потребностите\", апелираха участници.Към каузата се присъедини и изпълнителят Иван Динев-Устата, който от години подкрепя исканията на майките на деца с увреждания.\"Радвам се, че напоследък става така, че това се афишира достатъчно силно в обществото и в медиите. Имаше достатъчно силен отзвук.\" ", "date": "2018.08.05", "title": "Майките на деца с увреждания отбелязват един месец от началото на протеста"}
{"url": "http://www.cross.bg/ryski-telata-ybiti-1580819.html", "text": "/КРОСС/  Телата на тримата руски журналисти, убити в Централноафриканската република, пристигнаха в Москва с полет на Ер Франс, предаде ТАСС.Руският следствен комитет ще се нуждае от поне два дни за експертизи, преди да разреши погребението им.Кирил Радченко, Александър Расторгуев и Орхан Джемал бяха убити на 30 юли, според предварителна информация - при опит за грабеж. Те пребивавали в африканската държава с цел да заснемат документален филм, за който се твърди, че е бил за групата \"Вагнер\" - компания, осигуряваща руски наемници в горещи точки като Сирия и Украйна. ", "date": "2018.08.05", "title": "Телата на убитите в ЦАР руски журналисти пристигнаха в Москва"}
{"url": "http://www.cross.bg/pupesh-malko-pesni-1580817.html", "text": "/КРОСС/  В село Българево, област Добрич, се провежда 8-мото издание на Празника на пъпеша.В него се включват градинари от цялата страна, каза кметът на селото Георги Георгиев.„Тази година държим програмата ни да е по-фолклорна. Имаме самодейни състав за автентичен фолклор, които ще изпълнят по няколко песни, дечицата от детската градина ще изпълнят също няколко песни и стихотворения, ще има малко джаз, малко класическа музика, ще има и малко анимация. Има игри за деца, игра за най-голям пъпеш, за най-сладък пъпеш, „пъпешови фантазии\", за най- бързо ядене на пъпеш надбягване с чували.  Ще раздаваме и грамоти на тези, които гледат най-много декари, на най-стария, на най-младия стопанин...\"Кметът на Българево добави, че около 20 семейства в селото отглеждат пъпеши. Повече от 500 декара бостани се сеят там. Той уточни, че заради по-влажното лято в реколтата на стопаните има много брак  и част от продукцията е била оставяна по полето или изхвърляна. ", "date": "2018.08.05", "title": "Празник на пъпеша"}
{"url": "http://www.cross.bg/laden-osama-ganum-1580816.html", "text": "/КРОСС/  Майката на Осама бин Ладен проговори за първи път публично. В интервюто за Гардиън тя обвинява външни лица за това, че са промили мозъка на сина й.За първи път майката на Осама бин Ладен, Алиа Ганъм, даде интервю пред Мартин Чулов от The Guardian. Разговорът се е състоял в Джеда, Саудитска Арабия. Интервюто е забележително, защото бин Ладен, архитектът на терористичните атаки от 11 септември и майка му са били изключително близки.Ганъм разказва, че Бин Ладен е бил \"много добро дете\" - \"той ме обичаше толкова много\", казва тя. Жената твърди, че е разведена от Мохамед бин Ладен, богатият патриарх на семейство Бин Ладен, още когато Осама е бил на 3 г. Осама е единственото дете от брака им.Мохамед бин Ладен има 53 други деца от около 20 съпруги. Той умира в самолетна катастрофа, когато Осама е на 10 години. Вторият съпруг на Ганъм Мохамед ал-Атас е човекът, отгледал Осама.Ганъм проговаря публично за първи път. Въпреки, че е имало много опити да бъде интервюирана, едва сега саудитското правителство, водено от 32-годишния Саудитски престолонаследник Мохамед бин Салман, е дал позволение за това.Саудитският интерес да разреши интервюто е ясен: управляващите искат да покажат, че Бин Ладен не е получил държавна подкрепа от Саудитска Арабия, независимо от твърденията в текущия съдебен процес, заведен от семействата на жертвите от 11 септември. Изданието отбеляза, че по време на интервюто са присъствали и саудитски държавници.В интервюто майката на Бин Ладен обвинява външни лица като палестинския наставник на Бин Ладен, Абдула Азам, че е \"промил мозъка\" на сина й и го е привлякъл в джихадитството, когато Бин Ладен е бил младеж.Ганъм казва, че през първите 48 часа след атентатите от 11 септември тя научила, че синът й Осама е отговорен и твърди, че е била \"шокирана\" ... \"Всички се срамувахме от него. Знаехме, че всички ние ще трябва да понесем ужасни последствия\", разказва тя.Ганъм поддържа връзка с трите вдовици на Бин Ладен, които са оцелели през 2011 г. след американската военноморска операция, при която беше убит лидера на Ал Кайда в Аботабад, Пакистан. Сега те живеят в Саудитска Арабия, но не могат да напускат страната. ", "date": "2018.08.05", "title": "Майката на Осама бин Ладен проговори за първи път публично"}
{"url": "http://www.cross.bg/istanbyl-dimitur-ochite-1580815.html", "text": "/КРОСС/ Турските власти са върнали в България седемте души, които са заловени в хотелската стая на издирвания с червена бюлетина Димитър Желязков-Очите.Самият Желязков остава в ареста в Истанбул, като предстоят процедури за екстрадицията му у нас.Седемте мъже са с наложена мярка 24 часа „задържане под стража\". Тепърва с тях ще се водят разговори, за да се изясни присъствието им в турския хотел, както и дали има данни те да са съпричастни с извършването на престъпления.Що се отнася до Димитър Желязков, процедурата по екстрадирането му минава през решение на съда и за момента не е ясно кога ще бъде върнат в БългарияГоворителят на Главния прокурор Румяна Арнаудова потвърди за \"Хоризонт\", че сред седемте задържани лица в Истанбул са заместник-председателят на Общинския съвет в Бургас Бенчо Бенчев от БСП и бившият депутат от ДПС Несрин Узун. Димитър Желязков с прякор Митьо Очите остава в следствения арест в Истанбул.Специализираният наказателен съд /СНС/ остави в ареста с постоянна мярка \"задържане под стража\" петимата от групата на Митьо Очите, задържани в четвъртък.Мярката им е гледана при закрити врата с аргумента, че могат да бъда оповестени данни от личния им живот.Венцислав Христов, Йордан Въчев, Иван Найденов, Радослав Николов и Иван Пишиев са обвинени за участие в организирана група за палежи, рекет, побои, изнудване и наркотици, като за техен лидер е сочен Димитър Желязков - Очите.Следващото съдебно заседание ще е на 9-ти август. ", "date": "2018.08.05", "title": "Турция върна на България задържаните българи, Митьо Очите остава в ареста в Истанбул (обновена)"}
{"url": "http://www.cross.bg/madyro-vreme-venetzyela-1580820.html", "text": " /КРОСС/  Опит за убийство на президента Николас Мадуро беше извършен по време на негова публична реч във Венецуела. Няколко дрона, снабдени с експлозиви, атакуваха Мадуро по време на военния парад в събота столицата Каракас. Те се взривиха шумно, но не успяха да стигнат до президента.Все още не е ясно дали са дроновете са свалени от военните или са избухнали преждевременно. Държавният глава се измъкна невредим, но според министъра на информацията на Венецуела други седем души са били ранени.Два часа след атаката Николас Мадуро направи изявление от президентския дворец в Каракас. Той обяви, че е жив, здрав и готов за победи, че вече има арестувани и че зад атентата стои президентът на Колумбия Хуан Мануел Сантос, който подстрекава крайно-десни групи както от неговата държава, така и от Венецуела. Говорител на Сантос веднага отрече обвиненията и предаде следните думи: \"Президентът е съсредоточен върху кръщението на внучката си, а не върху свалянето на чужди правителства\".Двамата президенти са в перманентен конфликт, като Хуан Мануел Сантос определя Мадуро за диктатор, който тласка страната си към политическа и икономическа криза.Засега нотки на поемане на отговорност изразяват единствено нелегалната група \"Войници Франелас\". \"Показахме, че правителството е уязвимо. Целта днес не беше постигната, но това е въпрос само на време\", заявят чрез туит нейните членове.Паниката на площада в Каракас бе уловена от прякото телевизионно предаване. Докато Мадуро говореше за старта на икономическо възстановяване, се чуха експлозии и президентът, заедно с другите официални лица на подиума, се взряха притеснено в небето. В този момент охранителите покриха президента със защитни одеала и го накараха да преустанови словото си. В този момент телевизионната камера показа как десетки войници се разпръскват по най-бързия начин от предварително заетата формация, след което прякото излъчване прекъсна.Венецуалските медии съобщават, че инцидентът е бил последван от временно задържане на представители на световни новинарски агенции, като Асошиейтед прес (АП). Това породи съмнения в достоверността на тезата за атентат. Именно според АП пожарникарите твърдят, че става дума за експлозия на газов резервоар в апартамент, който се намира в близост до мястото на парада.В коментарите от социалните мрежи също преобладава подобна насока. Твърди се, че разследването се извършва обратно на логиката - започва със заключенията и после търси доказва за тях.Венецуела, която разполага най-големите доказани петролни запаси на планетата, е затънала в икономически и политически сътресения от няколко години, предизвикани от ниските цени на петрола. Международният валутен фонд прогнозира инфлацията да достигне 1 млн.% до края на годината.\n\t\t\t\t\t", "date": "2018.08.05", "title": "Мадуро оцеля при атентат по време на реч по телевизията (видео)"}
{"url": "http://www.cross.bg/komisiyata-donald-administratziyata-1580818.html", "text": "/КРОСС/  Не са установени данни за измама при провеждането на изборите в САЩ през 2016 г, докладва специална комисия, назначена от администрацията на президента Доналд Тръмп, за да разследва евентуални манипулации на вота.Комисията за проверка на честността на изборите, назначена от администрацията на президента Доналд Тръмп, не откри доказателства в подкрепа на твърденията за измами при упражняването на вота на избирателите, се казва в публикувания доклад.В писмо до вицепрезидента Майк Пенс и държавния секретар на Канзас Крис Кобач, които са начело на комисията, демократът Матю Дънлъп твърди, че докладът е предубеден и въпреки специалната задача на комисията да разследва измами, това не се е случило. Разделът, в който е трябвало да са публикувани доказателствата за манипулациите, е празен.Президентът Доналд Тръмп назначи комисията за разследване на президентските избори през 2016 г., след като бяха разпространени твърдения, че между 3 и 5 милиона бюлетини са били подадени незаконно.Миналият месец администрацията изпълни съдебна заповед да предаде на Дънлъп документи от проведеното разследване. Според изнесените данни специалният орган е провел само две заседания и от тях не са публикувани доклади.Констатациите на Дънлъп получаха незабавно опровержение от Кобач. Заключението на комисията стана известно едва сега, след като тя беше разпусната. ", "date": "2018.08.05", "title": "Не са установени данни за измама при провеждането на изборите в САЩ през 2016 г."}
{"url": "http://www.cross.bg/tzenite-benchev-svetoslav-1580821.html", "text": "/КРОСС/  Летни колебания в цените на горивата отчитат шофьорите. Според експертите обаче те са съвсем нормални за сезона, посочва NOVA. Може ли да се очаква обаче рязко покачване на цените по бензиностанциите?От началото на юни цените на бензина и дизела са се увеличили средно с 5-6 стотинки за литър. От седмица насам са в застой.„Всички стойности са в реда на нещата, нормални и варират в границите на 70 и 80 долара за барел. Към момента трендът е доста непостоянен, в рамките на една седмица има скокове и спадове и в този смисъл не очаквам да има някакво отражение на цените на нашите колонки в момента\", заяви Светослав Бенчев от Българска петролна и газова асоциация.Перспективите за намаление на цената на петрола са на дневен ред поради една причина - икономическото забавяне, което се забелязва в Китай\", заявява финансовият анализатор Цветослав Цачев.Ако поскъпне доларът, експерти прогнозират леко покачване на цените на горивата.„Ще се отрази, може би, в още 5-10 стотинки поскъпване, в най-тежкия случай, не повече. До края на годината\", смята Цачев. Светослав Бенчев пък отхвърля напълно възможността да стигнат до психологическата граница от 3 лева. „Това може да се случи в следващите 10 години\", заявява Бенчев. ", "date": "2018.08.05", "title": "Цените на бензина тръгнаха нагоре в разгара на лятото"}
{"url": "http://www.cross.bg/gela-dnes-selo-1580824.html", "text": "/КРОСС/  Всяка година, в първата събота и неделя на август, в родопското село Гела е гайдарското надсвирване. Днес най-големият събор в региона събира родовете, по традиция отпреди сто години.Днес всички родове се събират да се видят и повеселят заедно, каза Радка Миховска - председател на читалище \"Знание\" в село Гела.„Този събор е от незапомнени времена. Точно на този ден, всеки където и да живее се връща и се събира с родовете, правят си родови срещи. Родовете са много, не могат да се изброят. Те вече са се размножили доста. Едно време всеки си имал дърво, посаждали са ги. Те сега вече са много остарели, но всеки си знаел мястото\".Както повечето планински села, преди Гела е било многолюдно. Днес от малцината постоянно живеещи хора е Велика Джигошева. Събрала дебели губери, задянала се и върви пеша към родовата ела, за да посрещне деца, внуци, правнуци и близки.„Аз съм дошла тук 61-ва година като снаха и знам, че тука има история от 350 тогава, сега близо 400 години, когато се събират хората\", каза тя. ", "date": "2018.08.05", "title": "Гайдарско надсвирване и родови срещи в село Гела"}
{"url": "http://www.cross.bg/posoka-nalyavo-marshryta-1580822.html", "text": "/КРОСС/  Нова организация на движението в различни части на София е в сила за днес (неделя) и понеделник - 5 и 6 август.Във връзка с реконструкцията на трамваен релсов път по бул. „България\" от 00.00 часа до 12.00 часа на 05.08.2018 г. се забранява влизането на пътни превозни средства, както следва:- през кръстовище бул. „България\" - бул. „акад. Иван Гешов\" - бул. „Петко Тодоров\", в направление от бул. „акад. Иван Гешов\" към бул. „Петко Тодоров\" и от бул. „Петко Тодоров\" към бул. „акад. Иван Гешов\";- по крайна лява пътна лента от пътното платно на бул. „акад. Иван Гешов\", в участък от 70 м преди бул. „България\", в посока бул. „Петко Тодоров\".- От 00.00 часа на 06.08.2018 г. до 24.00 часа на 16.08.2018 г. се забранява влизането на пътни превозни средства, както следва:- по крайна лява пътна лента от пътното платно на бул. „България\", в участък от 290 м преди бул. „Петко Тодоров\" и в участък от 290 м след бул. „Петко Тодоров\", в посока бул. „Черни връх\".- по крайна лява пътна лента от пътното платно на бул. „България\", в участък от 290 м преди бул. „акад. Иван Гешов\" и в участък от 290 м след бул. „акад. Иван Гешов\", в посока бул. „Гоце Делчев\".От 00.00 часа до 12.00 часа на 5 август градският транспорт ще се движи по променен маршрут.Тролейбусите, обслужващи линия №8, ще се движат до ВМА;Автобусите от линия № 64 в посока Център по хигиена ще се движат по следния маршрут: от Зоопарка до кръстовище бул. \"България\"/бул. \"Гоце Делчев\", наляво по бул. \"Гоце Делчев\", надясно по ул. \"Дойран\", ул. \"Кюстендил\", ул. \"Отечество\", ул. \"Григор Начевич\" и наляво по бул. \"Акад. Ив. Ев. Гешов\" до маршрута до Център по хигиена.В обратна посока маршрутът не се променя.Автобусните от линия № 76 в посока ж.к. Гоце Делчев ще се движат по следния маршрут: от ж.к. Младост 4 по маршрута до кръстовище бул. \"Евлоги и Христо Георгиеви\"/бул. \"Черни връх\", наляво по бул. \"Черни връх\", надясно по бул. \"Арсеналски\", ул. \"Бяла черква\" и наляво по бул. \"Петко Ю. Тодоров\" до маршрута до ж.к. Гоце Делчев.В обратна посока маршрутът не се променя.Автобусите, обслужващи линия № 83 в посока Илиянци ще се движат от Зоопарка по маршрута до кръстовище бул. \"България\"/бул. \"Гоце Делчев\", направо по бул. \"Гоце Делчев\", надясно по ул. \"Дойран\", ул. \"Кюстендил\", ул. \"Отечество\", ул. \"Григор Начевич\" и наляво по бул. \"Акад. Ив. Ев. Гешов\" до маршрута до Илиянци.В обратна посока маршрутът не се променя.Автобусите от линия № 102:- в посока ж.к. Овча купел: от Студентски град по маршрута до кръстовище бул. \"Свети Наум\"/бул. \"Арсеналски\", надясно по бул. \"Черни връх\", наляво по бул. \"България\" и надясно по бул. \"Акад. Ив. Ев. Гешов\" по маршрута до ж.к. Овча купел;- в посока Студентски град: от ж.к. Овча купел по маршрута до кръстовище бул. \"Акад. Ив. Ев. Гешов\"/ул. \"Св. Георги Софийски\", наляво по ул. \"Св. Георги Софийски\", по временната пътна връзка, надясно по бул. \"Пенчо Славейков\", бул. \"България\", надясно по бул. \"Черни връх\" и наляво по бул. \"Свети Наум\" по маршрута.- Автобусите от линия № 604 в посока гара Искър: от УМБАЛСМ \"Пирогов\" - локалното платно на бул. \"Ген. Тотлебен\", надясно по ул. \"Константин Иречек\", наляво по ул. \"Св. Георги Софийски\", по временната пътна връзка, надясно по бул. \"Пенчо Славейков\" и по бул. \"България\" по маршрута до гара Искър.В обратна посока маршрутът не се променя.Автобусите, обслужващи нощна автобусна линия 4 ще се движат по променен маршрут само в посока ж.к. Гоце Делчев: от бул. \"Пенчо П. Славейков\" надясно по бул. \"България\" и по маршрута.От 00.00 часа на 6 август до 24.00 часа на 16 август се променя маршрутът на трамвайна линия 7 и автобусна линия 304.Трамвайна линия № 7 - в посока ж.к. „Борово\" ще се движи от кръстовището на бул. „България\" и бул. „Витоша\", направо по бул. „Витоша\", по трасето на трамвайни линии №№ 1 и 6 до ж.к. „Иван Вазов\" - двупосочно.Заместващата автобусна линия № 7 ТМ ще се движи от Национален исторически музей по Околовръстен път през пътен възел „детелина\" по бул. \"България\" до бул. \"Витоша\", наляво по булевард \"Витоша\", наляво по бул. \"Патриарх Евтимий\", наляво по бул. \"Ген. Скобелев\" през подлеза на НДК, по бул. „Проф. Фритьоф Нансен\", надясно по бул. \"Пенчо Славейков\", наляво по бул. \"Витоша\" и по бул. \"България\" и по маршрута си до НИМ.Автобусите от линии № 7-ТМ ще спират на:- всички съществуващи автобусни и тролейбусни спирки;- на двупосочната трамвайна спирка с кодове 0356 и 0357 \"Бул. Пенчо Славейков\" на бул. \"Витоша\";- на разкритата временна спирка с код 6478 \"НДК\" на бул. \"Витоша\" в посока бул. \"Патриарх Евтимий\" зад съществуващата трамвайна спирка;- на временна двупосочна спирка с кодове 6233 и 6226 \"Ж.к. Мотописта\" в района на пешеходния подлез.Автобусите, обслужващи линия № 304, ще се движат:- в посока ж.к. Дружба 2: от Национален исторически музей /НИМ/ по Околовръстен път през пътен възел „детелина\" по бул. \"България\" до бул. \"Витоша\", наляво по бул. \"Витоша\", надясно по бул. \"Пенчо Славейков\" и направо по бул. \"България\" и по маршрута до ж.к. Дружба 2;- в посока НИМ: от бул. \"България\" надясно по бул. \"Пенчо Славейков\", наляво по бул. \"Витоша\", надясно по бул. \"България\" и по маршрута си до НИМ.Автобусите от линии № 304 ще спират:- на всички съществуващи автобусни спирки по бул. \"България\" в участъка от бул. \"Витоша\" до Околовръстен път;- на временна спирка с код 6229 \"Бул. Пенчо Славейков\" на бул. \"Пенчо Славейков\" на 30 м след десния завой от бул. \"Витоша\" в посока ж.к. Дружба 2;- на трамвайната спирка с код 0356 \"Бул. Пенчо Славейков\" на бул. \"Витоша\" в посока НИМ;- на временната двупосочна спирка с кодове 6233 и 6226 \"Ж.к. Мотописта\" в района на пешеходния подлез за временната автобусна линия № 7-ТМ. ", "date": "2018.08.05", "title": "Важни промени в движението в София заради ремонти "}
{"url": "http://www.cross.bg/voda-pomorie-avariya-1580825.html", "text": "/КРОСС/  Втори ден град Поморие остава без вода заради проблем с главния водопровод, съобщава радио Бургас.Първата авария на главния водопровод, която остави Поморие без вода в разгара на летния сезон, беше отстранена вчера след 17 ч.Възникнала е обаче нова авария.Очаква се  възстановяване на водоподаването късно следобед. ", "date": "2018.08.05", "title": "Втори ден Поморие е без вода"}
{"url": "http://www.cross.bg/davat-hilyadi-petata-1580813.html", "text": "/КРОСС/  От 100 хиляди до 200 000 души ще отпаднат от сегашната система на ТЕЛК, след като вече са в сила новите правила за издаване на решенията за инвалидност, съобщи clubz.bg. Около половин милион българи получават основна инвалидна пенсия и още около 400 хиляди втора инвалидна пенсия, в повечето случаи социална, като разходите за тях годишно са около 1.7 милиарда лева.С обнародваните в Държавен вестник промени в наредбата за медицинска експертиза решения ще се издават по нова скала, при която всяка диагноза ще дава точно определен процент. Целта на това е да бъде ограничен лекарският субективизъм. Освен това решенията ще се дават от ротационни комисии, а не от постоянни.При инфаркт на миокарда остават досегашните 80%. Завишени са процентите при някои злокачествени заболявания, като при карцином на щитовидната жлеза например се дават с 20% отгоре след петата година.За хора с инсулинозависим захарен диабет са предвидени между 60% и 80% намалена работоспобност - в зависимост от броя на усложненията. При злокачествените заболявания както и досега ще се дават между 70% и 100% намалена работоспособност и след петата година без рецидив - 50%.При стенокардия вместо от 30 до 50%, се заковава на 40%, когато сърцето не може да поема достатъчно количество кръв, и 50%, ако не изпомпва. При сърдечна недостатъчност вместо от 0 до 10%, както беше, процентът се фиксира на 10 на сто.Националната експертна лекарска комисия има право да вика на повторен преглед инвалиди, в чиито телкове се е усъмнила. При разглеждане на жалби НЕЛК ще работи по документи, но ако има съмнения ще вика за прегледи. ", "date": "2018.08.05", "title": "Новите правила за ТЕЛК режат хиляди пенсии  "}
{"url": "http://www.cross.bg/slyzhiteli-rabotnitzi-prevozi-1580808.html", "text": "/КРОСС/  Денят на железничаря се отбелязва всяка година през първия неделен ден на месец август. Традицията за неговото честване датира от средата на миналия век.Изборът на деня, в който се отбелязва професионалният празник на железопътните работници в България, е свързан с историческия факт, че в началото на м. август през далечната1888 г. железопътната линия Цариброд-София-Белово е открита за международни превози, като същевременно държавата откупува и линията Русе-Варна и започва нейната експлоатация. Така се учредяват Българските Държавни Железници.Историята на българската железница е богата на постижения, предизвикателства и трудни моменти, но тя най-вече е богата с хора, които са отдавали най-доброто от себе си за развитието на железопътния транспорт. Днешните български държавни железници помнят с признателност всички знайни и незнайни железопътни работници, които със своя принос са дали тласък на железницата да върви напред.И днес има примери за отлично изпълнение на служебния дълги достойно отстояване на престижа на железничарската професия.От началото на 2018 г. до настоящия момент за проявен висок професионализъм, бдителност и навременни действия са наградени редица локомотивни машинисти, работници по ремонта в локомотивните депа, служители на превозни бригади в пътнически влакове и служители по експлоатация на товарните превози. По повод Деня на железничаря мениджърският екип на „Холдинг БДЖ\" ЕАД ще връчи плакети и парични награди на 36 служители, работещи вдружествата за пътнически и товарни превози, съобщиха от ръководството на националния железопътен превозвач.", "date": "2018.08.05", "title": "БДЖ отбелязва Деня на железничаря"}
{"url": "http://www.cross.bg/dnes-hilyadi-telegraf-1580814.html", "text": "/КРОСС/  пише за кошмари по пътя към Черноморието. Катастрофи предизвикват километрични задръствания. Такова е било началото на първия августовски уикенд за хиляди летовници, тръгнали по магистрала \"Тракия\" за южното крайбрежие, пояснява вестникът.Водещата тема на  е: \"Закопчаха Митьо Очите в Истанбул\". Това е станало след разговор на премиера Бойко Борисов с турските власти. Службите проследили движението на бандита между Гърция и Турция, уточнява изданието.В рубриката-инициатива на  - \"Отличниците на България\", днес е представена 10-годишната Сара Илиева. Тя има вече 41 медала от различни състезания по математика. За нея няма трудни задачи. Всичко, според нея, може да бъде решено, когато човек положи усилие за това. пише, че 200 хиляди души са избрали да почиват в планинските хижи през август. Цената на едно легло е от 6 до 35 лева. В момента хижите се прекатегоризират, съобщават от Българския туристически съюз.В съботно-неделното си издание публикува десет важни неща за почивката в Италия. Едно от тях е, че вече няма безплатна неделя в музеите и галериите. Вестникът съобщава и че днес любимият на българите актьор Георги Мамалев навършва 66 години. ", "date": "2018.08.05", "title": "Преглед на печата"}
{"url": "http://www.cross.bg/tyristi-gurtziya-tyrtziya-1580810.html", "text": "/КРОСС/  Туристическият сезон ще бъде слаб заради дъждовете, опасяват се заети в сектора на юг от Бургас.Хората с бизнес по морето коментират, че постоянният турист липсва, а почиващите идват основно през уикенда.\"Руснаците им направиха безплатни визи и са в Турция, българите са в Гърция, няма кого да чакаме\", коментират хотелиери.Липсата на български туристи обаче се компенсира от туристи от Западна Европа, които така или иначе имат резервации, предаде Bulgaria ON AIR.През август се очакват близо 2 млн. туристи по родното Черноморие, а надеждите са за хубаво време.   ", "date": "2018.08.05", "title": "Лошото време удря бизнеса по морето: Руснаците в Турция, българите в Гърция  "}
{"url": "http://www.cross.bg/sankt-peterbyrg-aktivisti-1580809.html", "text": "/КРОСС/  Руската полиция арестува около 25 защитници на правата на хората с нетрадиционна сексуална ориентация, участвали в неразрешен митинг в Санкт Петербург, предаде Ройтерс, като се позова на очевидци.Няколко десетки активисти се събрали следобед на Дворцовия площад във втория по големина град в Русия и по този начин нарушили забраната за провеждане на такава демонстрация.Организаторите бяха заявили, че ще устроят протести от по един човек с искане за свобода на събирането и сдружаването, след като властите в Санкт Петербург отхвърлиха искането им да проведат парад. ", "date": "2018.08.05", "title": "В Санкт Петербург арестуваха 25 активисти за права на гейовете"}
{"url": "http://www.cross.bg/dybrovnik-grad-kryizni-1580804.html", "text": "/КРОСС/  Хърватският град Дубровник, който е включен в списъка на културното наследство на ЮНЕСКО, е заплашен да бъде залят от туристи от круизните кораби, пристигащи там всеки ден, отбелязва агенция Ройтерс.Между януари и юни близо 280 000 туристи от 188 круизни кораба са посетили живописния пристанищен град на Адриатическо море, построен преди 800 години. Миналата година 749 000 души са слезли в Дубровник от 539 круизни кораба.Магазинерите, ресторантьорите и 1500-те жители на Стария град се мъчат да обслужат тълпите от туристи. Старият град на Дубровник е зоната в крайбрежната крепост, позната и от телевизионния сериал \"Игра на тронове\".Миналата година ЮНЕСКО предупреди Дубровник, че статутът му на обект от културното наследство е застрашен от огромния брой туристи за капацитета на града и круизните кораби, хвърлящи котва там.За да разреши проблема, Дубровник въведе през 2017 г. план \"Уважавай града\", който има за цел да ограничи броя на туристите от круизни кораби, посещаващи Стария град, до 4000 по всяко време.\"Проектът започна да дава резултат този сезон и ние можем да видим подобрения в качеството на приема на гости от круизни кораби и по-малко тълпи\", заяви Сандра Миловчич от Туристическата асоциация на Дубровник.Тя каза, че броят на туристите, които отсядат в града, също се е повишил тази година. По официални данни над 4,2 милиона души са прекарали поне една нощ в Дубровник до момента, което е увеличение с 14 процента спрямо същия период на миналата година.Според специализиран интернет портал за круизни пътешествия Дубровник е обявен за най-добрата източносредиземноморска дестинация за подобни пътувания за 2017 г. и 2018 г. Черногорският град Котор, Венеция в Италия и гръцките острови Санторини и Родос се нареждат след хърватския пристанищен град, отбелязва Ройтерс. ", "date": "2018.08.05", "title": " ​Дубровник ограничава броя на туристите от круизни кораби "}
{"url": "http://www.cross.bg/segal-stivun-rysiya-1580812.html", "text": "/КРОСС/  Стивън Сегал бе назначен за специален представител на руското министерство на външните работи за хуманитарните връзки със САЩ, предаде ТАСС, като се позова на съобщение на дипломатическото ведомство.Американският актьор има руско гражданство.\"Стивън Сегал бе назначен за специален представител на министерството на външните работи на Русия по въпросите на руско-американските хуманитарни връзки. Той има за задача да съдейства за по-нататъшното развитие на руско-американските отношения в хуманитарната сфера, включително взаимодействието в областта на културата, изкуствата, обществения и младежкия обмен и т. н.\", се казва в съобщението.От руското външно министерство уточниха, че актьорът ще заема обществено-политическа длъжност, за която няма да получава парично възнаграждение.Това е случай, при който \"народната дипломация се среща с традиционната дипломация. В международната практика може да се направи паралел с функциите на посланиците на добра воля на ООН\", казаха от руското външнополитическо ведомство.Роденият в САЩ Стивън Сегал получи руско гражданство през ноември 2016 г. Той често посещава Русия и нееднократно е изразявал симпатиите си към нея, отбелязва ТАСС.", "date": "2018.08.05", "title": "Стивън Сегал с висок пост, отговарящ за отношенията между Русия и САЩ "}
{"url": "http://www.cross.bg/subota-chasa-zadrustvaniya-1580807.html", "text": "/КРОСС/  Горещината превърна в още по-голямо изпитание традиционните задръствания във Франция в първата събота от август.Тази година оформянето на тапи започна три часа по-рано от миналата, още около четири часа сутринта, и достигна пика си към обяд, когато бяха регистрирани почти неподвижни колони от 700 километра.Трафикът в събота ще е прекалено натоварен всяка събота до края на месеца. Съветът към отпускарите, тръгнали на ваканция, е да пътуват в неделя. ", "date": "2018.08.05", "title": "Август започва със 700-километрови задръствания във Франция "}
{"url": "http://www.cross.bg/predsedatelyat-tzveta-godishnina-1580797.html", "text": "/КРОСС/  Председателят на Народното събрание Цвета Караянчева ще участва в тържественото отбелязване на 115-ата годишнина от избухването на Илинденско-Преображенското въстание в местността „Предел\". То започва днес от 11.00 часа. Председателят на парламента ще приеме рапорта на началника на почетния караул и ще произнесе слово по повод годишнината.По-късно Цвета Караянчева ще поздрави участниците и гостите на заключителния концерт на 15-тия събор на народното творчество „Пирин пее\". ", "date": "2018.08.05", "title": "Отбелязваме 115-ата годишнина от избухването на Илинденско-Преображенското въстание"}
{"url": "http://www.cross.bg/gradysa-ymeren-vyatur-1580805.html", "text": "/КРОСС/  Времето ще е предимно слънчево, в следобедните часове с временни увеличения на облачността над планините, но валежи са малко вероятни. Ще духа слаб до умерен вятър от изток-североизток. Максималните температури ще са между 29 и 34 градуса.Над планините ще е предимно слънчево. В следобедните часове ще има временни увеличения на облачността, но вероятността за валежи е малка. Ще духа до умерен вятър от изток-североизток. Максималната температура на височина 1200 метра ще е около 23 градуса, на 2000 метра - около 16 градуса.По Черноморието ще е предимно слънчево. Ще духа слаб до умерен североизточен вятър. Максималните температури ще са 29-31 градуса. Температурата на морската вода е 26-28 градуса. Вълнението на морето ще бъде 2-3 бала.", "date": "2018.08.05", "title": "Неделята ще бъде слънчева "}
{"url": "http://www.cross.bg/evro-partnyori-varna-1580836.html", "text": "23 проекта за близо 20 млн. евро по Съвместна оперативна програма „Черноморски басейн 2014-2020\" г. ще се реализират във Варна, Бургас и Стара Загора. Те са одобрени в рамките на първата покана за набиране на проектни предложения на програмата и в тях участват 20 български партньори. В ход е процес по сключване на договори на одобрените проектни предложения, веднага след което предстои стартирането им и тяхното реално изпълнение. Най-много са одобрените проекти на организации от област Варна - общо 10 с бюджет от над 1,8 млн. евро. Сред тях са Асоциация на българските Черноморски общини, Черноморска мрежа на неправителствените организации, Икономически университет - Варна, Община Аврен, Сдружение \"Агенция за икономическо развитие\" и др. От област Бургас общини и неправителствени организации участват в 6 проекта по програмата, като бюджетът на българските партньори е на стойност над 1,6 млн. евро. Сред тях са общините Бургас, Созопол и Малко Търново, Фондация \"Виа Понтика\", Сдружение \"Съвет за развитие на туризъм в Община Несебър\", Сдружение \"Зелена Странджа\" и др. От област Стара Загора 2 български партньори участват в 2 проекта по програмата, като бюджетът на българските партньори е на стойност близо 260 хил. евро. Проектите целят разработване на нови услуги и развитие на туризма на база богатото културно и  историческо наследство, запазване на околната среда и природните ресурси. Съвместната оперативна програма по Европейски инструмент за съседство „Черноморски басейн\" 2014-2020 г. е с общ бюджет близо 54 млн. евро. Териториалният й обхват включва Североизточен и Югоизточен регион на България, Централна Македония, Източна Македония и Тракия в Гърция, югоизточен регион на Румъния, Турция", "date": "2018.08.05", "title": "Варна, Бургас и Стара Загора си разделят 20 млн. лева по проекти за развитието на туризма"}
{"url": "http://www.cross.bg/ochite-mityo-istanbyl-1580839.html", "text": "/КРОСС/  Турски електронен вестник публикува снимки от задържането на  Димитър Желязков - Очите, който бе задържан в хотел в Истанбул. Кадрите са разпространени от Статията в турския сайт е озаглавена \"Арестуваха български бос на мафията\". В материала са публикувани подробности за ареста, както и известните факти около наркодейността на Митьо Очите по Черноморието.Заедно с него бяха задържани още седем души. Те били отседнали заедно с Очите в хотел \"Рамада\" на площад \"Таксим\" в Истанбул. Очите не бил регистриран като гост на хотела. Той спял в наета от общинския съветник в Бургас Бенчо Бенчев стая. Там бил и бившият депутат Несрин Узун.В момента и чака дело за екстрадицията му в България. То може да се прескочи, ако несебърският бос сам пожелае да се върне.\n\t\t\t\t\t", "date": "2018.08.05", "title": "Турски вестник публикува снимки от ареста на Митьо Очите в Истанбул (видео)"}
{"url": "http://www.cross.bg/kilometra-hyle-energiya-1580837.html", "text": "/КРОСС/ Белгиец пропътува 12 000 километра от френския град Лион до южния китайски град Гуанджоу само за 49 дни със своя захранван от слънчевата енергия велосипед, съобщава „Дигитал джърнъл\".Това е първото в света състезание със соларни велосипеди, чиято цел бе да промотира възобновяемата енергия.Пътуването на Раф ван Хуле го отведе през Германия, Украйна, Русия и Казахастан, преди да навлезе в Китай, като изминаваше средно по 270 километра на ден.Той успя да преодолее близо 3 000 километра дюни и знайна жега в пустинята Гоби. Заради температурите от над 40 градуса по Целзий той почти не завърташе педалите на велосипеда си, за да не претовари презареждащата се батерия на колелото.„Изключително щастлив съм, че спечелих, но се радвам, че не повредих велосипеда си, който е доста скъп\", заяви Хуле. Той използва всеки ден колелото, което има два слънчеви панела, зареждащи батерии, за да ходи на работа. Състезанието започна в средата на юни. В него се включиха 39 участници, които имаха 100 дни, за да изминат разстоянието между Лион и Гуанджоу, без да им бъде задаван предварителен маршрут. ", "date": "2018.08.05", "title": "Белгиец измина 12 000 км със соларен велосипед"}
{"url": "http://www.cross.bg/evsigniii-sveti-nebeto-1580799.html", "text": "/КРОСС/ Житие на свети мъченик ЕвсигнийСвети Евсигний бил родом от Антиохия; през цялото време на царуването на Диоклетиан, Максимиан, Констанций Хлор и Константин Велики, той и неговите синове служели във войската. Между другото, той е известен като събеседник на светия мъченик Василиск и описател на страданията му, понесени от него при Максимиан. След отсичането на главата на свети Василиск, свети Евсигний заедно с други верни, присъстващи на това място, се удостоил с дивно видение: той видял множество ангели, възнасящи душата на мъченика на небето, където я приел от тях стоящият на небето Господ Иисус Христос.Когато Юлиан дошъл в Антиохия, случило се, че двама езичници в спор помежду си помолили Евсигний да ги спогоди. Старецът разгледал спора по справедливост, но признатия за неправ обвинил Евсигний пред царя, че е християнин. Царят повикал Евсигний при себе си и Евсигний го изобличил за отстъпничеството му от Христа. Той прославил християнството и цар Константина. Юлиан заповядал да го обезглавят.При царуването на Константин Велики, намирайки се в неговите полкове, свети Евсигний видял заедно с него изобразения от звездите на небето Кръст и въоръжен с кръстната сила, мъжествено се борел с противниците. Като прослужил във войската шестдесет години, той я напуснал при Констанций, сина на Константин Велики, понеже вече бил твърде стар.", "date": "2018.08.05", "title": "Предпразненство на Преображение Господне, Св. мъченик Евсигний"}
{"url": "http://www.cross.bg/planeta-blyzhdaeshta-sistema-1580798.html", "text": "/КРОСС/ Учени идентифицираха блуждаеща в нашата галактика планета, която е на едва 20 светлинни години от Земята, съобщи Сайънс алърт.Като използваха свръхголемия радиотелескоп Very Large Array в Ню Мексико, астрономи от университета на Аризона откриха блуждаеща планета със свръхсилно магнитно поле в района на Слънчевата система.Новооткритата планета е около 12 пъти по-голяма от най-голямото небесно тяло в Слънчевата система - Юпитер.Точни данни за състава на планетата SIMP J01365663 + 0933473 засега няма, но възрастта й вероятно е не по-малко от 200 милиона години.Астрономите освен това установиха, че температурата на повърхността й е 825 градуса Целзий. Те са мнение, че изследването на планетата ще позволи да се опознае по-добре поведението на небесните тела в космоса и ще допринесе да си създадем представа за изхвърлените извън пределите на звездните системи небесни тела, чиито размери са значително по-големи от тези на която и да било планета от земен тип. ", "date": "2018.08.05", "title": "Астрономи откриха блуждаеща планета в Млечния път "}
{"url": "http://www.cross.bg/bulgarski-ryski-frenski-1580801.html", "text": "/КРОСС/    1844 г. - Иля Репин, руски художник († 1930 г.) •  1850 г. - Ги дьо Мопасан, френски писател († 1893 г.) •  1902 г. - Ценко Бояджиев, български художник († 1972 г.) •  1905 г. - Артьом Микоян, руски авиоконструктор († 1970 г.) •  1906 г. - Джон Хюстън, американски режисьор († 1987 г.) •  1906 г. - Василий Леонтиев, руски икономист, Нобелов лауреат през 1973 г. († 1999 г.) •  1930 г. - Нийл Армстронг, американски космонавт († 2012 г.) •  1940 г. - Ивайло Знеполски, български критик •  1940 г. - Иван Налбантов, български актьор •  1941 г. - Елизабет Депардийо, френска актриса •  1941 г. - Карла Гравина, италианска актриса •  1945 г. - Стойка Миланова, българска цигуларка •  1952 г. - Георги Мамалев, български актьор •  1955 г. - Андрей Райчев, български социолог •  1968 г. - Марин Льо Пен, френски политик •  1968 г. - Колин МакРей, шотландски рали пилот († 2007 г.) •  1980 г. - Уейн Бридж, английски футболист", "date": "2018.08.05", "title": "Родени на 5 август"}
{"url": "http://www.cross.bg/chasa-provede-festival-1580803.html", "text": " /КРОСС/ Разлог.От 11.00 часа в местността Предел председателят на Народното събрание Цвета Караянчева ще участва в тържественото отбелязване на 115-ата годишнина от избухването на Илинденско-Преображенското въстание.***Благоевград.От 09.00 часа „Пирин пее\" ще продължи с представяне на фолклорните състави и изпълнители на събора. От 11.00 часа ще се състои тържествен ритуал пред паметника на Илинденско-Преображенското въстание. Заключителният гала концерт на 15-тия събор на народното творчество „Пирин пее\" ще започне от 12.30 часа на Голяма сцена.***Бургас.От 18.30, 19.30 и 20.30 часа на открита сцена „Охлюва\" бургазлии и гости на града ще имат възможността да гледат по 3 куклени постановки. Петото издание на Международния куклен фестивал на открито „Дни на куклите\" ще се проведе от 5 до 12 август.***Бургас.От 19.30 часа в Летния театър на Бургас ще се състои церемония по награждаването и тържественият Гала-концерт от Националния конкурс за млади изпълнители на популярна музика „Музикален импулс\" - Бургас 2018.***Варна.От 9.00 часа в храм „Св. вмчк Георги\" - град Балчик ще бъде отслужена света Литургия.***Варна.От 9.30 часа до моста на нос Галата ще бъде даден старт на тазгодишното 78-мо издание на плувния маратон „Галата - Варна\".***Велико Търново.От 20.00 часа на сцена „Арт лято\" до ХГ „Борис Денев\" ще се проведе Проект „Арт лято\" представя: „Holly Fest - Фестивал на цветовете\".***Кюстендил.От 9.00 часа на централния площад „Велбъжд\" ще бъде даден стартът на 5-ото издание на Осогово Рън.***Пловдив.От 9.00 часа на северната страна на Гребната база в града и ще се проведе за осма година международен турнир „Купа Пловдив -ТриЕкстрийм\".***Пловдив.От 18.00 часа в храм „Св. Преображение Господне\" в район „Тракия\" пловдивският митрополит Николай ще оглави Празнична Архиерейска вечерня.***Свищов./с. Царевец.От 18.30 часа в Летния театър като част от програмата на Националния фолклорен фестивал „Фолклорен извор\" ще се състоят концерти на Фолклорен ансамбъл „Калинка\" - Русия и Фолклорен ансамбъл „La Coyolera\" - Коста Рика.***Свищов./с. Царевец.От 20.00 часа в Летния театър ще се състои награждаване на участниците в Националния фолклорен фестивал „Фолклорен извор\", с което фестивалът ще бъде закрит.***Стара Загора.От 20.00 часа в парк „5-ти октомври\" ще се проведе летният музикален фестивал „Под звездите\". ", "date": "2018.08.05", "title": "Предстоящи събития в страната на 05 август"}
{"url": "http://www.cross.bg/chestnostta-podaruk-skup-1580800.html", "text": "/КРОСС/    Честността и верността са скъп подарък, който не бива да очакваме от евтини хора. -Бърнард Шоу ", "date": "2018.08.05", "title": " Честността и верността са скъп подарък"}
{"url": "http://www.cross.bg/avgyst-razgovorite-efir-1580811.html", "text": "/КРОСС/  „Денят започва с Георги Любенов\" през август продължава с най-доброто от сезона - темите и разговорите, които предизвикаха най-голям интерес, а през септември предаването ще се завърне в ефир.\"Тази събота и неделя\" през август продължава с най-доброто от сезона - темите и разговорите, които предизвикаха най-голям интерес, а през септември предаването ще се завърне в ефир.\"Събуди се\" през август продължава с най-доброто от сезона - темите и разговорите, които предизвикаха най-голям интерес, а през септември предаването ще се завърне в ефир.   ", "date": "2018.08.05", "title": "Теми и гости в сутрешните блокове на телевизиите на 5 август "}
{"url": "http://www.cross.bg/mars-bulgariya-ostrov-1580802.html", "text": "/КРОСС/ 1100 г. - Хенри I е коронован за крал на Англия в Уестминстърското абатство.•\t1716 г. - 40-хилядна австрийска армия начело с принц Йожен Савойски разгромява 150-хилядната турска войска на паша Дарнад Али в битката при Петервардайн.•\t1772 г. - Русия, Прусия и Австрия подписват в Санкт Петербург договор, с който си поделят всички полски територии.•\t1860 г. - Кралят на Швеция Карл XV е коронован и за крал на Норвегия, като приема името Карл IV.•\t1882 г. - В Япония е въведено военно положение.•\t1884 г. - На остров Бедло в пристанището на Ню Йорк е направена първата копка на Статуята на свободата.•\t1890 г. - Англия признава остров Мадагаскар за владение на Франция.•\t1900 г. - В Одеса е извършен масов погром над евреите.•\t1912 г. - В Япония са въведени първите таксита.•\t1914 г. - В Кливланд (Охайо, САЩ) са въведени първите светофари.•\t1923 г. - На заседание на ЦК на БКП, под натиска на Коминтерна, се взема решение за вдигане на Септемврийското въстание.•\t1924 г. - В Турция се обнародва закон, с който се забранява многоженството.•\t1938 г. - Подписан е протокол за френски външен заем за Царство България в размер на 375 млн. франка.•\t1940 г. - Втората световна война: Латвия е анексирана от СССР и става Латвийска съветска социалистическа република.•\t1946 г. - На прохода Хаинбоаз започват работа 2 000 младежи от първата национална младежка строителна бригада Георги Димитров, което е начало на бригадирското движение в Народна република България.•\t1947 г. - Започва режисиран съдебен процес срещу водача на обединената опозиция Никола Петков, обвинен от комунистите в шпионаж.•\t1949 г. - При земетресение в Еквадор са разрушени 50 града и загиват над 6 000 души.•\t1958 г. - Плиска, Преслав и Мадара са обявени за историко-архитектурни резервати с национално значение.•\t1960 г. - Буркина Фасо (тогава Горна Волта) получава независимост от Франция.•\t1962 г. - Нелсън Мандела е арестуван от властите в ЮАР и остава задържан до 1990 година.•\t1965 г. - Започва войната между Индия и Пакистан в спор за щата Кашмир.•\t1967 г. - Излиза първият албум на английската група Пинк Флойд - The Piper at the Gates of Down.•\t1969 г. - Програма Маринър: Маринър 7 се доближава максимално до повърхността на Марс (3 524 км).•\t1973 г. - СССР изстрелва космическия парат Марс 6, който достига Марс през март 1974 г.•\t1976 г. - Създаден е Национален аграрно-промишлен комплекс (НАПС) с подразделения по окръзи (ОАПС) и общини (АПК), с което управлението на земеделието в Народна република България става от кооперативно държавно.•\t1980 г. - Белгия е разделена на три провинции по езиков признак.•\t1981 г. - Роналд Рейгън уволнява от работа 11 359 стачкуващи контрольори на полети в САЩ, които пренебрегват неговата заповед да се върнат на работа.•\t2010 г. - Случва се Миньорската авария в Копиано, при която 33 чилийски миньори са затрупани на 700 m под земята.  ", "date": "2018.08.05", "title": "5 август в историята"}
