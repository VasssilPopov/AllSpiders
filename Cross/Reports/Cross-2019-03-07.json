{"url": "http://www.cross.bg/syhoputnite-voiiski-armiya-1598475.html", "text": "/КРОСС/ При изключително голям интерес преминава поредното събитие от информационната кампания „Бъди войник\" на Министерството на отбраната в Благоевград. Днес, 7 март, в града са представени образци военна техника, въоръжение и оборудване на Сухопътните войски. На специално организирана информационна борса младите хора имат възможност да се запознаят с мисиите и задачите на видовете въоръжени сили, с начина на кандидатстване за военна служба и с особеностите на военната професия.Още през първия час през информационната борса и показа на военна техника преминаха над 100 човека, предимно млади хора. „Ние се опитваме не само да представим Сухопътните войски, но и да създадем един празник за хората\", каза пред журналисти заместник-командирът  на Сухопътните войски бригаден генерал  Валери Цолов. „Насочваме се именно към тези млади хора, които са потенциално готови да дойдат в Българската армия, както и към тези, които след 7-8 години ще трябва да вземат решение за бъдещето си. Опитваме се да покажем какво прави Българската армия, защото днес сме тук на площада, но утре ще сме в Искърското дефиле и в градовете в страната, за да помагаме на хората\", допълни той.Бригаден генерал Валери Цолов припомни, че в момента тече конкурс за 185 войнишки длъжности във военните формирования на Сухопътните войски като срокът за кандидатстване е до 22 март 2019 г. Кандидатите могат да подадат документи във всички военни окръжия в областните градове на страната.„Да служиш в Българската армия и в Сухопътните войски е въпрос на чест и гордост, въпрос на вяра в колегата до себе си, защото за нас е важна  подкрепата на всеки един от екипа. Българското общество трябва да знае, че винаги може да разчита на Българската армия\", заяви заместник-командирът на Сухопътните войски.Информационната кампания „Бъди войник\" в Благоевград ще продължи с концерт на Представителния ансамбъл на Въоръжените сили със специалното участие на ансамбъл „Пирин\". Той ще започне в 18.30 ч. в зала „Яворов\" и ще бъде открит от заместник-министъра на отбраната Анатолий Величков. Със свои изпълнения ще участват Росица Кирилова, Представителният духов оркестър на Сухопътните войски, Съни, танцов клуб „Блясък\", изпълнители от клуба по спортни танци „Импулс\" към военния клуб в Благоевград, Райко Кирилов, формация „Армейска песен\" и др.  ", "date": "2019.03.07", "title": "Бригаден генерал Валери Цолов: Опитваме да създадем празник на хората"}
{"url": "http://www.cross.bg/chervenova-radina-sveta-1598453.html", "text": "/КРОСС/ Водещата на \"По света и у нас\" Радина Червенова е сред лауреатите на първото издание на конкурса \"Жена на десетилетието\". Тя спечели признанието на зрителите и многобройните участници в анкетата на woman.bg в категорията \"Малък екран\".Почетната награда се връчва за първи път, като знак за признателност към жени, превърнали се в пример и вдъхновение и оставили ярка следа в публичното съзнание.Наградите бяха връчени на официална церемония вчера в зала „Ефе\" на хотел „Маринела\",а десетте финалистки бяха определени след онлайн гласуване.„Това е признание, което ме прави много щастлива. Горда съм, че през всичките тези години съм била в БНТ\" - сподели Радина и посвети своята награда на колегите си от „По света и у нас\".Радина Червенова е едно от най-харизматичните лица на БНТ. Завършила е Университета за национално и световно стопанство със специалност \"Икономика\". Професионалният й път в телевизията започва през 1984 г., а вече две десетилетия е водеща на новините в обществената медия.", "date": "2019.03.07", "title": " Радина Червенова с почетен приз „Жена на десетилетието“"}
{"url": "http://www.cross.bg/kristo-nego-film-1598469.html", "text": "/КРОСС/ Филм за Христо Явашев - Кристо открива 23-тия \"София Филм Фест\".Режисьор на документалния филм е Андрей Паунов.\"Да ходиш по вода\" проследява реализирането на един от най-мащабните арт проекти създавани някога. Лентата разказва за българина и как заедно със своя екип той създава арт инсталацията \"Плаващите кейове\".Инсталацията на Кристо е замислена за първи път през 1970 г. от него и покойната му съпруга Жан-Клод. \"Да ходиш по вода\" вече излиза по кината в Италия, Франция, Холандия, Швейцария, Австралия, Канада, а през май излиза на голям екран и в САЩ.Режисьорът Андрей Паунов разказва, че Кристо сам се е обърнал към него с предложението да създаде филма. \"Понякога хубавите неща се случват от много места! За Кристо е важно да се документира такъв проект, защото той се случва само за 16 дни. След това, което остава е филма\", споделя Паунов пред NOVA.Историята на \"плаващите кейове\" в час и половина.\"Филмът имаше 850 часа суров материал. Има 12 екипа, които са снимали по него които са щъкали навсякъде през цялото това нещо\", добавя режисьорът. \"Кристо не е човек, който може да бъде описан и вкаран в едно изречение. Той е много неща! Една буря сам по себе си! Този филм е негов портрет, който показва всички неща в него\", допълва Паунов за българския артист.Режисьорът споделя, че това е филм, \"правен за публика\". Целта му била да комуникира с нея - да е достъпен. Според него, филмът дава уникална възможност да се вникне в кухнята на такъв артист като Кристо и той допълва, че \"няма много останали като него\".Той определя посланието на филма като \"една покана за разходка с Кристо по вода\".Плаващи кейове на Кристо бяха с дължина 3 километра в езерото Изео в Италия. Плаващата пътека беше широка 16 метра и свързваше брега с островите Монте Изола и Сан Паоло. За направата на пътеката бяха използвани 220 000 полиетиленови кубове, покрити с над 100 000 квадратни метра жълто-оранжев плат.  За 16 дни \"Плаващите кейове\" са посетени от над 1 200 000 души, а след приключването на мащабния проект всички компоненти са рециклирани.Прожекция \"Да ходиш по вода\" ще бъде представена на 7 март в Зала 1 на НДК. ", "date": "2019.03.07", "title": "Филм за Кристо открива \"София Филм Фест\""}
{"url": "http://www.cross.bg/moris-kompaniyata-filip-1598470.html", "text": "/КРОСС/ Едно от трудните неща на работата ни е срещата с бизнес хора. Ние собствено /сори за русизма/ се имаме за артисти, хора на думите, визията, модата и стила. И бизнесът ни изглежда леко далечен, имагинерен, сложен, да си го признаем. Говорим за големия бизнес, за този с многото обороти, с многото години зад гърба, с иновациите, с погледа в бъдещето, с мелачката си.Когато решаваме да направим едно много сериозно, но женско, задвижващо разни колелца в мотивационните ни системи интервю този март, и решаваме то да е с ръководителят на отдел \"Връзки с обществеността\" във Филип Морис България, очакваме среща от дисциплиниращ характер, леко стряскаща дори, обаче срещаме нежност, женственост, сила и много приятен индивидуализъм, за който и до днес се кълнем, че е една от най-важните съставки в сместа на успеха.Съпруга на Илиян Джевелеков, режисьор на няколко много успешни български филма, майка на сладур, подивял по математика и информатика, Вержиния е в компанията над 23 години, изобщо не се слави с Желязна ръка, нищо, че има Желязна усмивка /просто те обезоръжава в миг, като ти я прати/, изградила е приятен бизнес стил, забързана, но не трескава, суетна, но не дразнещо.Да си жена с подобен ореол в България е нещо прекрасно, ценим тази харизма, увлича ни този пример, покланяме се пред този начин на справяне, като го проговаряме. В първо лице, единствено, но и множествено число, защото Вержиния вярва в споделените усилия и екипността, в близостта в идеализма, в понятието \"заедно\" /неслучайно Филип Морис е за трета поредна година носител на титлата \"Най-добър работодател\"/, следва един НЕтежък, а УВЛИЧАЩ разговор за работата на едно успяло момиче:В.Д.: Наистина вече 23 години работя в компанията, почти от зората на нейното създаване в България и съм горда от това. Започнах работа от най-ниското стъпало - на рецепция, като през годините преминах през различни роли и отдели. Пътят, който извървях в компанията, ме научи на много - да разбирам процесите в нашия бранш, да се запозная с много хора и да опозная себе си. Имала съм много удовлетворителни моменти, но и много трудни моменти, разбира се, но винаги съм усещала, че всичко, което правя е смислено и че допринасям за това компанията да бъде предпочитан партньор в корпоративния и публичния сектор.Ако обаче ми бяха казали, че един ден водещата тютюнева компания ще преобърне изцяло успешния си бизнес и ще анонсираме замяната на цигарите с бездимните алтернативи като основна цел и мисия, може би нямаше да повярвам. Но това е факт и усещането да си част от тази мащабна трансформация в индустрията и в обществото, да работя за промяна на нагласите към бранша и за изграждане на разбирането за по-добър живот без тютюнев дим, е повече от мотивиращо.Не само новата визия на компанията, но и личният ми опит със спиране на пушенето и преминаване към бездимната алтернатива на нашата компания, ме превърна в посланик на идеята, в която силно вярвам и съм щастлива, че чрез работата си мога да помогна на всички онези пушачи като мен, които не могат да спрат вредния навик, да направят по-добър избор за себе си и за хората около тях.В.Д.: Интересно е да наблюдаваш отвътре как се променя изцяло една толкова успешна и мащабна международна компания със 170-годишна история. Преобръщаме изцяло бизнес модела и трансформираме организационната структура, променяме методите на работа, отношенията и начина на вземане на решения по подобие на технологичните компании и „стартъпите\", имаме проекти за промяна на начина си на работа и мислене и на управление на хората в новата среда.В.Д.: Най-лесно се комуникират добрите каузи и големите идеи. Нека ясно да кажа, че най-добрият вариант е никой никога да не започва да употребява тютюн. А за тези, които са пушачи - да спрат пушенето и на употребата на тютюн, като цяло. Но, днес имаме технологии, иновативни подходи и научни доказателства, като новите революционни продукти без дим, които са по-добра алтернатива от доказано вредното удоволствие от употребата на традиционните цигари. Това ние комуникираме с онези пушачи, които не могат да се откажат и искат да продължат да ползват тютюн. Радваме се, също, че можем да комуникираме добрите резултати по света, че бездимните решения са вече в 44 страни по света и че над 6,6 милиона са пушачите са спрели цигарите и са избрали иновативното ни устройство за нагряване на тютюн.V.S.: Ние, жените, как и колко можем да допринесем за Мисията Бъдеще без дим?В.Д.: Вярвам, че ролята на жените при всяка голяма промяна в обществото е особено важна, защото именно на женската ни природа е присъщо да сме адаптивни, интуитивни, да умеем да увличаме и да сме носители на идеята за нов и по-добър живот.Филип Морис обръща сериозно внимание на женския потенциал в компанията. А аз самата работя в екип от няколко вдъхновяващи и енергични жени, които се присъединиха с нов начин на мислене към изпълнението на визията ни за свят без тютюнев дим. Екипът ме вдъхновява, кара ме да се променям и да вярвам, че мисията ни ще е успешна.Към момента на глобално ниво 35% от ръководните длъжности във Филип Морис Интернешънъл са заети от жени като целта ни е до 2022 година този процент да се увеличи до 40. Признание за добрите ни практики за преодоляване на неравнопоставеността между половете е получения международен сертификат за равностойно заплащане от фондацията „EQUAL-SALARY\".За да окаже допълнителна подкрепа на жените, компанията предоставя редица предимства на майките, като гъвкаво работно време, програми за подкрепа на родители и други придобивки. Част от глобалните ни инициативи за постигане на баланс са подкрепата от Филип Морис Интернешънъл за Международната мрежа за двойна кариера , която подпомага семействата на служители, временно алокирани в чужбина, да реализират кариерата си, възможности за натрупване на опит на други пазари, обучения и личностни планове за кариерно развитие на жените на високи позиции.В този ред на мисли, ТУК  Мариан Залцман, старши вицепрезидент „Глобални комуникации\" във Филип Морис, каза защо мисли, че промяната за жените на работното място е отдавна закъсняла.В.Д.: Може би едно нещо все още не успявам да изпълня лично аз - да разграничавам напълно личния от професионалния живот. Семейството ми е най-скъпо и важно, но често ме подсещат да „забравя\" да ги менажирам, както правя в работата. А аз им „напомням\", че прекарвам повече време на работа, отколкото вкъщи. Но с времето се научих да изслушвам повече и вкъщи, и колегите си, да съм търпелива и подкрепяща, да отдавам нужната обич и грижа. Вярвам, че удовлетвореността от работата и разбирателството в семейството са взаимно свързани и само когато и двете неща вървят добре, има щастие. А двигател за добро състояние и в двете посоки се нарича промяна - промяна, която да създаваме отвътре.В.Д.: Наскоро участвах в дискусия по темата за щастието на служителите. Замислих се кога съм била най-щастлива и какво ми носи удовлетвореност на работа. И открих, че сега съм толкова щастлива, колкото бях и когато започнах в компанията на рецепция. Щастието е субективно и не зависи от позицията или възнаграждението. Това, което вярвам, че прави екипа ни щастлив е възможността за израстване и преминаване през различни роли, участие в динамични проекти, поемане на нови отговорности и рискове, възможност за инициатива и вземане на решения. Това, което е важно при нас е, че можеш да изразяваш свободно идеите си и да ги реализираш, като получиш подкрепа. Смятам, че водещите компании днес се стремят да прилагат същите модели за постигане на щастие като в семейството - всеки има нужда да се гордее с това, което прави, да бъде оценяван, уважаван, признаван, да има свободата да се изявява, да получава грижа и подкрепа. Опитвам се да се водя от същите тези ценности, за да съм щастлива, както в семейството си, така и в офиса и да мотивирам екипа си да дава най-доброто. И никога не пропускаме да се забавляваме и да се смеем - ключ към щастието.В.Д.: Трудните задачи, сложните казуси, нестандартните решения, смелите идеи, бързата и динамична работа, усмихнатите колеги, работата в екип - почти всичко, което изредих, се случва непрекъснато в нашата компания.В.Д.: Трудно ми е да дефинирам „почивка\". Тя има различен облик в различни периоди от живота ми. Но, да, всички тези начини са верни.В.Д.: Приемам тази комбинация като съдба, а съдбата е нещо, което се случва на човек, без негова намеса. А това, за което питате, е плод на работа, постоянство и взаимна подкрепа. Винаги, обаче, работата на артистите е по-вдъхновяваща, любопитна и емоционална. И в този смисъл се чувствам привилегирована да бъда индиректно въвлечена и в процеса на създаване на кино от съпруга ми, Илиян, и да го подкрепям, а и мнение да давам. Много сложен и дълъг процес е филмопроизводството. И когато резултатът е успешен, както са филмите \"Вездесъщият\" и „Love.net\", тайничко се радвам, че съм била косвено част от тях. ", "date": "2019.03.07", "title": "SUCCESS & THE CITY: Вержиния Джевелекова"}
{"url": "http://www.cross.bg/anna-tomova-sintova-stzenata-1598467.html", "text": "/КРОСС/ Тази вечер (7 април) от 19.00 часа Софийската опера и балет очаква своята публика на едно вълнуващо събитие. Откриване на юбилейна изложба и представяне на видеопрожекция, посветени на камерзенгерин Анна Томова-Синтова - фотоизложба \"55 години живот на сцената\" и видеопрожекция \"Звездни мигове с Анна Томова-Синтова\".Фотоизложбата, \"55 години живот на сцената\" разтваря завесата за изминатия път на оперната легенда Анна Томова-Синтова в постановки от най-големите оперни сцени, запознава отблизо публиката с човека и голямата личност Анна Томова-Синтова. В над сто фотоса оживяват уловени мигове от сцената, зад кулисите, атмосфера от премиери и след спектакли с колеги певци като Пласидо Доминго, Лучано Павароти и др., с големи диригенти и режисьори. Една история отблизо, в окото на камерата, в близък план. Специален акцент в изложбата е сюжета с Херберт фон Караян, който завещава на българското сопрано да предаде на бъдещето техния опит. Нещо, което маестра Синтова прави в своите майсторски класове.Видеопрожекцията \"Звездни мигове с Анна Томова-Синтова\" отваря завесата за исторически постановки от най-големите оперни театри, със звездни състави, диригенти, режисьори.Анна Томова-Синтова ще сподели със своята публика в разговор с Магдалена Манолова не само мисли за изминатия път на сцената, но и за големите уроци на живота, своята артистична и житейска изповед.Софийската опера и балет благодари на семейството на Анна Томова-Синтова, на Силвана Синтов и съпруга й Филип Беренс за любезното съдействие в подготовката на видеопрожекцията и предоставените снимки за изложбата. Част от фотосите в изложбата са от личната колекция, архив на г-н Ерих Вирл-Виена, сътрудник на обществото \"Приятели на Виенската Щатсопер\". ", "date": "2019.03.07", "title": "Изложба и филм за Анна Томова-Синтова представят в Софийската опера"}
{"url": "http://www.cross.bg/bulgariya-izborite-gerb-1598474.html", "text": "/КРОСС/ Европейските избори и програмата, която БСП предлага за да привлече хората да подкрепят кандидатите на левицата за нов ЕП бяха сред темите, обсъдени на преминалото заседание на общинската конференция на БСП в Сопот. „Истинската проевропейска идея, това е идеята за социалното равенство и БСП е била водеща в налагането на тази идея. Правителствата на ГЕРБ, които близо  10 години ни управляват направиха така, че  икономиката на България  е на последното място в Европейския съюз. ГЕРБ  създаде в България бедност, каквато трудно може да бъде видяна в Европейския съюз.\", каза пред социалистите Станислав Стоенчев, председател на БСП в общината.Народните представители Веска Ненчева и Христо Проданов, гости на конференцията разказаха какво е наложило излизането на БСП от парламента и заявиха, че изборите за ЕП са от изключителна важност за страната ни. „Партията е мобилизирана и работи за победа на изборите.\", категоричен бе в своето обръщение областният лидер на социалистите Георги Гергов. Според него действия, като излизането на партията от НС трябва да бъдат добре обмислени. „В началото това даде своя ефект, сега обаче хората  питат къде е БСП  и защо не  се противопоставя на случващото се в парламента. Питат и защо ни нямаше при посрещането на руския премиер в България. Членовете на БСП  са русофили и ние трябваше да имаме своето място при визитата му. Ние трябва да сме изразител на политика на прагматични отношения с Русия, които  да спомогнат за развитието на българската икономика и туризъм.\" , категоричен бе Гергов, който е и почетен консул на Русия в Пловдив.  Конференцията  излъчи 19  номинациите за членове на ЕП, като сред тях са имената на Сергей Станишев, Елена Йончева,  Калоян Паргов, Георги Пирински, Петър Корумбашев, Галин Дурев, Валери Жаблянов, Момчил Неков, Николай Бериевски, Атанас Тумбалев.", "date": "2019.03.07", "title": "Социалистите в Сопот: Работим за победа на изборите"}
{"url": "http://www.cross.bg/chlenove-sudii-komisiyata-1598472.html", "text": "/КРОСС/ Пленумът на  съдиите от Върховния административен съд определи днес членове на комисията за участие в конкурсната процедура за повишаване и заемане на 9 длъжности „съдия\" във ВАС.  Чрез жребий измежду всичките 89 върховни съдии бяха изтеглени имената на Георги Георгиев, Любомира Мотова и Ваня Анчева за редовни членове, както и на Светлана Борисова - за резервен член. Те ще участват в състава на комисията заедно с един член на Комисията по атестирането и конкурсите (КАК) и един хабилитиран преподавател, определен от ВСС. Конкурсът за избор на 9 нови съдии във ВАС стартира на 18 ноември м.г. с обнародването му в „Държавен вестник\".Председателят на ВАС Георги Чолаков предложи на Пленума кандидатурата на съдия Ваня Анчева за председател на Седмо отделение за втори мандат. Предстои процедура по назначаването й.На днешния Пленум бяха гласувани и разпределения на членове на отделенията по колегии.", "date": "2019.03.07", "title": "Пленумът на ВАС определи членове на комисията по конкурса за избор на 9 съдии във ВАС"}
{"url": "http://www.cross.bg/arabadzhievi-semerdzhiev-zadurzhani-1598465.html", "text": "/КРОСС/ Семейство Арабаджиеви са задържани в къщата на Георги Семерджиев край Барселона. Два испански спецекипа са атакували имота, за да задържат всички лица. Това обяви говорителят на главния прокурор Румяна Арнаудова на специална пресконференция.\"Имахме информация, че семейство Арабаджиеви са извън страната и се намират в чужбина. За радост на прокуратурата същите са установени в Кабрера де мар, близо до Барселона. Днес 8,45 са установени. Семейство Арабаджиеви са били в къщата на Георги Семерджиев. И за Арабаджиеви, и за Семерджиев е имало издадена европейска заповед за разследване. Испанските власти са предприели действия по установяване на фактите. Испанските органи на реда са влезли в имота с два екипа и с две искания. Единият екип се е интересувал от Семерджиев, за когото е имало европейска заповед за издирване от Швейцария, а другият екип е бил за Арабаджиеви\", обясни Арнаудова.Тя поясни, че по случая с Арабаджиеви се действа по европейска заповед за арест. \"Процедурата сега е еднаква. Испански съд ще разреши предаването на лицата. След това като влязат на българска земя, те ще бъдат задържани и ще им бъдат повдигнати обвинения\", допълни Арнаудова.Арабаджиеви бяха издирвани от края на август 2018 г., когато Специализираната прокуратура започна разследване срещу тях за участие в престъпна група, пране на пари и данъчни престъпления.Георги Семерджиев, в чиято къща са задържани Арабаджиеви, е известен с прозвището Жоро Шопа. Той е сред най-приближените на Евелин Банев-Брендо. Докато кокаиновият бос беше зад решетките, именно Шопа управляваше хотелиерския му бизнес на Черноморието. През 2014 година срещу Семерджиев беше извършено покушение - неизвестен стреля по него в гръб, но нито един от куршумите не беше смъртоносен. ", "date": "2019.03.07", "title": "Арабаджиеви са задържани в къщата на Георги Семерджиев-Шопа "}
{"url": "http://www.cross.bg/frantzisk-papa-bulgariya-1598463.html", "text": "/КРОСС/ Апостолическото пътуване на Негово Светейшество папа Франциск в България ще се проведе от 5 до 7 май 2019 г. в София и Раковски, а на 7 май той ще отпътува за столицата на Северна Македония - Скопие.Пресслужбата на Светия престол днес публикува работен вариант на програмата на апостолическото пътуване на Светия отец в България и Северна Македония. Папа Франциск ще пристигне в София в 10 ч на 5 май и ще бъде посрещнат от министър-председателя Бойко Борисов.Българският премиер и Светият отец ще проведат среща, на която министър-председателят ще го поздрави с добре дошъл у нас. Програмата продължава с церемония по официалното посрещане на площада пред Президентството, след което ще се състои срещата на папа Франциск с президента на България Румен Радев.В първия ден от апостолическото си пътуване у нас Светият отец ще се срещне още с Негово Светейшество българския патриарх Неофит и членове на Светия Синод в Синодалната палата. По-късно папа Франциск ще произнесе традиционната си неделна молитва „Царица Небесна\" (Regina coeli). Всяка неделя тази молитва се проследява на живо от милиони души по цял свят като на 5 май папата ще се обърне към тях от българската столица.Фокус в програмата на папа Франциск на 6 май е посещението на град Раковски, където живее най-голямата католическа общност у нас. В църквата „Пресвето сърце Исусово\" Светият отец ще отслужи света литургия с първо причастие на деца от цяла България, а среща с католическата общност ще се състои в църквата „Свети Архангел Михаил\". Апостолическото пътуване на папа Франциск у нас ще завърши със събитие за мир на Светия отец в присъствието на представители на различни религиозни вероизповедания в България на площад „Независимост\".   ", "date": "2019.03.07", "title": "Апостолическото пътуване на папа Франциск в България ще бъде от 5 до 7 май"}
{"url": "http://www.cross.bg/otglezhdane-marihyana-oranzheriya-1598464.html", "text": "/КРОСС/ Специализираната полицейска операция на сектор „Наркотици\" в ГДНП и Специализирани полицейски сили на Дирекция „Жандармерия\" е проведена на 6 март в София. В хода на действията е разкрита високотехнологична, подземна оранжерия за отглеждане на марихуана. Установени са двама мъже, на 35 и на 38 години, и 63-годишна жена - собственици на имота, под който е било изградено съоръжението. До подземната оранжерия се достига през 40-метров тунел, с размери 45 на 45 см, прокаран под имота на тримата. Там е била направена и връзка с обществените водопроводна и електропреносна система, ползвани за отглеждане на растенията.В оранжерията са открити: над 324 растения в саксии; сушилня с няколко рафта на които са били оставени за сушене глави канабис; множество чували с тор; везни. Помещението било оборудвано с осветление и други високотехнологични приспособления за отглеждане на марихуана.По случая е образувано досъдебно производство в Трето РУ - СДВР, работата продължава под надзора на Софийската районна прокуратура.На двамата мъже са наложени мерки „парична гаранция\", като на 35-годишния е повдигнато обвинение по чл. 354 а. ", "date": "2019.03.07", "title": "Високотехнологична, подземна наркооранжерия разкриха при спецоперация в София  "}
{"url": "http://www.cross.bg/shell-bulgariya-kameliya-1598462.html", "text": "/КРОСС/ Камелия Славейкова, изпълнителен директор на Shell България, мениджър Комуникации за ЦИЕ и изпълнителен директор на Shell Гърция, беше отличена с приза за Жена на десетилетието в категория „Бизнес и общество\". Наградата й беше връчена на официална церемония вчера, на която присъстваха над 400 души - водещи личности в областта на бизнеса, медиите, културата, изкуството, спорта и обществото.Конкурсът Жена на десетилетието се организира за първа година от Woman.bg, по случай 10 годишнината на медията. Наградите отличават жени, които са ярък пример за подражание и са оставили следа в областта, в която са активни, както и са допринесли за създаването на по-добро общество. Номинираните в тазгодишното издание на конкурса бяха излъчени от авторитетно жури, а победителите - чрез онлайн гласуване, в което се включиха над 40 хил. души.„Благодаря за признанието на журито и на хората, които подкрепиха моята номинация. Това е огромна чест както за мен, така и за екипа на Shell в България, тъй като всичко, което съм постигнала е било с тяхна подкрепа. Безкрайно горда съм и приемам наградата като сериозна отговорност за следващите 10 години, за които съм си поставила много високи и амбициозни цели\" - каза Камелия Славейкова.Кариерата на Камелия Славейкова в Shell България стартира в отдел Маркетинг и реклама през 1993 г. Тя бързо се изкачва по корпоративната стълбица, заемайки различни ръководни позиции на регионално и централно ниво. През 2008 г. поема настоящия си пост на изпълнителен директор и развива бизнеса на компанията с ясно изразена стратегия за социална отговорност.Благодарение на лидерските умения на Камелия, под нейно ръководство Shell разширява дейността си в България през последните години в три нови сфери - проучване за нефт и газ, търговия с електроенергия и търговия с авиационни горива. Амбицията на Камелия е да постави страната ни сред стратегическите приоритети на глобалната компания.Като изпълнителен директор на водеща компания като Shell България, Камелия Славейкова  също е една от дамите в България, които се отличават с висок принос към социално отговорни каузи. Тя е дългогодишен член на Борда на Българския форум на бизнес лидерите, който е платформа за обмяна на добри практики и идеи за развитие на бизнес и социалната среда в България. Две от най-мащабните инициативи на Shell в страната в тази насока са Shell Eco-marathon и усилията на компанията насочени към пътната безопасност.Shell Eco-marathon цели да образова студенти и ученици за нуждата от енергийно ефективни превозни средства по един креативен начин - като ги предизвика да конструират такива и да се включат с тях в Европейското състезание в Лондон. Също така вече 10 години Shell България популяризира чрез различни форуми добри практики, свързани с пътната безопасност. Една от тях е ежегодната конференция по пътна безопасност, която събира на едно място експерти, неправителствени организации, представители на бизнеса и медии с цел споделяне на добри практики и намирането на работещи решения, които да подобрят средата в България.  ", "date": "2019.03.07", "title": "Камелия Славейкова, изп.директор на Shell България отличена за Жена на десетилетието "}
{"url": "http://www.cross.bg/kaloyan-pargov-gerb-1598460.html", "text": "/КРОСС/ Управляващите в София доказаха за пореден път, че работят за хората само и единствено под натиск. Това каза председателят на БСП - София Калоян Паргов. Той направи коментара по повод ремонта на тоалетната и помещението на диспечерите на последната спирка на тролей №1 на Пета градска болница. Както е известно, преди три седмици лидерът на столичните социалисти показа мизерните условия, при които шофьорите в Столичния градски транспорт са принудени да работят. Калоян Паргов изнесе пред медиите снимки на тоалетните на няколко последни спирки, които бяха в окаяно състояние, а сред тях беше и тази на Пета градска болница.\"Можело, значи, за три седмици да бъдат подобрени санитарно-битовите условия за шофьорите на Пета градска болница. Очевидно въпросът не е нито до недостиг на средства, нито до кой знае каква трудност при изпълнението, а е до желание, коментира Калоян Паргов. - Вече е ясно, че управляващите от ГЕРБ в столицата работят за гражданите само тогава, когато са подложени на сериозен натиск. Не мога да приема този стил на управление за нормален. Санитарно-битовите условия не са лукс за работещите, в което и да било държавно дружество или фирма, те са основно задължение на работодателя. Искрено се надявам кметът Фандъкова и заместникът й по транспорта в момента Дончо Барбалов да се отнесат сериозно и към останалите проблеми в столичния транспорт, заради които работещите там протестират, а над 1200 души от тях направиха подписка с конкретни искания. Очаквам на заседанието на Комисията по транспорт и туризъм идната сряда да говорим по същество за проблемите и да коментираме предложенията на двата синдиката и на протестиращите, както се разбрахме преди седмица\".Калоян Паргов добави, че не се учудва от бързите действия за решаване на изнесените от него проблеми със санитарно-битовите условия на последните спирки на градския транспорт в София. \"Очаквах да се случат така нещата. В последните години мога да посоча много подобни примери, каза той. - Хора от различни квартали ни търсят за помощ, ние се отзоваваме, става скандал и упраляващите от ГЕРБ бързат да го потушат чрез решаването на проблема. Ето това е техният модел на управление. За нас този модел е крайно вреден. И точно срещу този модел на управление ние се борим. Колкото и от ГЕРБ да се опитват да омаловажават работата ни, фактите са си факти. Истината е, че най-добрият ни пиар го прави именно ГЕРБ с действията, които предприема на пожар, за да решава проблемите на гражданите под нашия натиск\". ", "date": "2019.03.07", "title": "Калоян Паргов: Управляващите в София доказаха, че работят за хората само под натиск"}
{"url": "http://www.cross.bg/chlenki-durzhavi-komisiyata-1598458.html", "text": "/КРОСС/Комисията настоятелно призовава България да транспонира правилно в националното си право правилата на ЕС относно управлението на отпадъците от миннодобивните индустрии. Директивата за отпадъците от миннодобивните индустрии (Директива 2006/21/ЕО) има за цел да се предотвратят или намалят неблагоприятните последици от отпадъците от миннодобивните индустрии върху околната среда и по-специално върху водата, въздуха, почвата, фауната и флората и ландшафта, както и да се намалят рисковете за здравето на човека, произтичащи от управлението на тези отпадъци. Българското законодателство понастоящем не отговаря на тези разпоредби. Тъй като от април 2017 г. насам не е постигнат достатъчен напредък, днес Комисията реши да изпрати допълнително мотивирано становище. Ако България не предприеме действия в срок от два месеца, Комисията може да сезира Съда на ЕС.Освен това Европейската комисия настоятелно призовава България и още 8 държави членки да спазят задълженията си за докладване за състоянието на околната среда в морските води, предвидени в Рамковата директива за морска стратегия (Директива 2008/56/ЕО), която предвижда цялостна рамка за защита на моретата и океаните на ЕС и гарантира, че техните ресурси се управляват по устойчив начин. През юни 2008 г. държавите членки постигнаха съгласие да преразгледат и актуализират до 15 октомври 2018 г. своята оценка на състоянието на околната среда в съответните води, въздействието на човешката дейност върху околната среда, своето определяне на добро състояние на околната среда и своите екологични цели. Засегнатите държави не представиха доклади на Комисията в определения срок. В резултат на това днес Комисията реши да започне производство за установяване на нарушение като изпрати на тези държави членки официално уведомително писмо.Комисията също приканва България и други четири държави членки да приведат законодателството си относно оценката на въздействието върху околната среда (ОВОС) в съответствие с новите европейски стандарти (Директивата за ОВОС, Директива 2011/92/ЕС). През 2014 г. държавите членки актуализираха законодателството на ЕС като намалиха административната тежест и повишиха степента на защита на околната среда, а същевременно направиха бизнес решенията за публични и частни инвестиции по-добре обосновани, по-предсказуеми и по-устойчиви. Комисията откри редица недостатъци в актуализациите, представени от засегнатите държави членки. В България някои елементи, отнасящи се до решенията за скрининг, докладите за оценка на въздействието върху околната среда и информацията за обществеността, не отразяват достатъчно стандартите на ЕС, а наблюдението на проектите, които имат значителни неблагоприятни последици, не отговаря на изискванията. Поради това Комисията изпраща официални уведомителни писма до всички въпросни държави членки, като им дава два месеца за отговор.Комисията отправя и искане към България, Латвия, Литва и Полша да обменят информация за околната си среда съгласно европейските изисквания, предвидени в Директивата за създаване на инфраструктура за пространствена информация в Европейската общност (INSPIRE, Директива 2007/2/ЕО). С Директивата се цели да се създаде масив от пространствени данни на европейско равнище, чрез който да се улесняват провеждането на политиката на ЕС в областта на околната среда и дейностите, които оказват въздействие върху околната среда, така че те да могат да бъдат споделяни с гражданите и организациите от публичния сектор. Директивата обхваща също така 34 теми за пространствените данни - от географски характеристики и транспортни мрежи до уязвими природни зони, и географското разпространение на различни болести. Тези правила на ЕС влязоха в сила през 2007 г. и пълното им транспониране трябва да стане до 2021 г. Посочените 4 държави членки не са предоставили никакви масиви от пространствени данни и не са изпълнили задълженията си във връзка с метаданните и услугите за изтегляне на данни, лишавайки по този начин гражданите от информация, която следва да е свободно достъпна. Поради това Комисията изпраща официални уведомителни писма на четирите държави, като им дава два месеца за отговор.Вътрешен пазар, промишленост, предприемачество и МСП Комисията предприе последващи действия в рамките на производствата срещу 26 държави членки за установяване на нарушение, като с това цели да осигури пълно транспониране на правилата на ЕС за признаване на професионалните квалификации. Днес Комисията реши да изпрати мотивирани становища на 24 държави членки сред които и България във връзка с несъобразяването на тяхното национално законодателство и тяхната правна практика с правилата на ЕС за професионалните квалификации (Директива 2005/36/ЕО, изменена с Директива 2013/55/ЕС). Понастоящем всички засегнати държави членки разполагат с два месеца, за да отговорят на доводите на Комисията.Правосъдие, потребители и равнопоставеност между половетеКомисията реши да изпрати мотивирани становища на 13 държави членки, сред които и България, за да ги призове настоятелно да транспонират изцяло правилата на ЕС относно правата, подкрепата и защитата на жертвите на престъпления (Директива на ЕС за правата на жертвите, Директива 2012/29/ЕС). Правилата дават на жертвите ясни права на достъп до информация, на участие в наказателното производство и на подкрепа и защита, адаптирани спрямо техните нужди. През октомври 2012 г. държавите членки се споразумяха да транспонират тези правила в националното си законодателство до 16 ноември 2015 г. Оценката на Комисията показва, че 13 държави членки не са транспонирали изцяло правилата на ЕС. Понастоящем засегнатите държави членки разполагат с два месеца, за да предприемат подходящи действия. Ако не го направят, Комисията може да сезира Съда на ЕС.Комисията поиска от България и Кипър да транспонират изцяло правилата на ЕС относно крайпътната техническа проверка на изправността на търговски превозни средства (Директива 2014/47/ЕС, която е част от. „Пакета за техническа изправност\", приет през 2014 г.). През 2014 г. държавите членки се споразумяха да транспонират тези правила в националното си законодателство до 20 май 2017 г. Към днешна дата обаче България и Кипър са извършили само частично транспониране. Комисията смята, че и двете държави членки не са съобщили на Комисията националните мерки, с които се осигурява пълното транспониране на актуализирания режим за крайпътна техническа проверка на изправността на търговски превозни средства. Понастоящем двете държави членки разполагат с два месеца, за да отговорят. Ако не направят това, Комисията може да реши да предяви иск пред Съда на ЕС срещу тях.", "date": "2019.03.07", "title": "ЕК ще съди България заради отпадъците от минната индустрия"}
{"url": "http://www.cross.bg/iliyana-iiotova-monika-1598457.html", "text": "/КРОСС/ Вицепрезидентът Илияна Йотова връчи сертификати на момичетата победителки в инициативата „Посланик за един ден\", организирана от посолството на Великобритания в България. Поводът за нея е Международният ден на жената 8 март. Победителките - на възраст между 15 и 19 години, бяха избрани след конкурс с есе на тема „Как бих използвала силата си на личност, за да променя света\".В словото си на заключителното събитие вицепрезидентът Илияна Йотова изказа благодарности към британското посолство и посланик Ема Хопкинс, както и към всички участници в инициативата. „Дипломати, държавници, неправителствен сектор и младите надежди на България - обединени от каузата за един по-добър свят\", посочи вицепрезидентът и подчерта, че най-голямото постижение на „Посланик за един ден\" е, че провокира младите хора да изразят себе си, вдъхновява ги да повярват във възможностите си.„България има своите амбициозни, смели и съпричастни момичета. Едно от тях е 17-годишната Моника от Благоевград, с която имах удоволствието да работя\", заяви Илияна Йотова. Моника е убедена, че в училище не трябва да се преподават само знания, но и да се възпитава в добродетели. Заедно с екипа на вицепрезидента Моника проведе среща с ученици от Обединено училище „Св. св. Кирил и Методий\" в село Априлово, община Горна Малина. По интересен начин тя показа на учениците какво е толерантност, уважение към другия, приятелство.Илияна Йотова и ученичката от Езикова гимназия „Акад. Людмил Стоянов\" бяха домакини на традиционната среща на вицепрезидента с дами посланици. Моника имаше възможността да разговаря с дипломатите, които проявиха голям интерес към нея. Във фокуса на разговорите им бе потъпкването на основни човешки права.В изказването си на заключителното събитие Илияна Йотова заяви, че често трябва да препрочитаме Всеобщата декларация на ООН за правата на човека, приета преди повече от 70 години. Като тревожна Илияна Йотова определи тенденцията за задълбочаване на неравенствата и суспендирането на човешките права. „Насилието, дискриминацията, неравенствата, социалното изключване се превърнаха в белег на нашето време\", отбеляза вицепрезидентът.По думите на Илияна Йотова за тези проблеми не се говори достатъчно в обществото, а добрите решения остават само на хартия. „Сериозно внимание трябва да обърнем на безразличието, с което се посреща потъпкването на правата и свободите, на човешкото достойнство\", изтъкна вицепрезидентът.„Държавническите решения в защита правата и свободите на човека трябва да бъдат не просто добра воля, а задължение. Когато политиците не стоят зад обещанията си, ролята е на гражданското общество, на хората с активна позиция да настояват това да се случи. Всеки един исторически момент е подходящ да бъдеш посланик на доброто, да защитаваш, да променяш\", убедена е Илияна Йотова.  ", "date": "2019.03.07", "title": "Илияна Йотова връчи сертификати за инициативата „Посланик за един ден“"}
{"url": "http://www.cross.bg/molbi-potrebitelite-edinadeset-1598459.html", "text": "/КРОСС/ В Национално ТОЛ управление са постъпили общо единадесет молби за възстановяване на суми при покупка на електронна винетка. Парите са изтеглени от сметките на потребителите, но в системата не е отразено, че винетката е купена. Тези случаи са констатирани в първите дни на месец януари, когато имаше технически затруднения със системата. Постъпилите молби са обработени - на част от потребителите са върнати средствата, на останалите предстои да бъдат възстановени.Случаят на семейството от град Пазарджик, за който съобщават медиите, е сред подадените единадесет молби. Той е разгледан и предстои да им бъде възстановена сумата. Настъпило е забавяне поради необходимостта от повторна проверка и потвърждаване на плащането.  ", "date": "2019.03.07", "title": "11 души искат обратно парите си за винетки"}
{"url": "http://www.cross.bg/pazardzhik-prokyratyra-mart-1598456.html", "text": "/КРОСС/ Районната прокуратура в Пазарджик привлече като обвиняем 29-годишен мъж, за това, че на 5 март в Пазарджик, в медицински кабинет, насочил нож към тялото на доктор Емил Величков и го заплашил с убийство, съобщават от Апелативната прокуратура в Пловдив. До момента е установено, че на 5 март в Пазарджик, обвиняемият е посетил кабинета на общопрактикуващ лекар, като поискал да му се издаде рецепта за лекарство под специален режим. Докторът отказал, понеже младежът не бил сред пациентите му. Тогава обвиняемият насочил нож към лекаря.Подаден бил сигнал в полицията, като 29-годишният нападател е задържан близо до лекарския кабинет. По делото са извършени процесуално-следствени действия - разпити на свидетели, иззети са веществени доказателства - нож, назначени са експертизи.Обвиняемият е задържан за 72 часа с постановление на наблюдаващия прокурор. Утре Районната прокуратура ще внесе искане в съда за определяне на мярка за неотклонение „задържане под стража\". ", "date": "2019.03.07", "title": "Прокуратурата обвини един от наркоманите, нападнали лекар "}
{"url": "http://www.cross.bg/poseshtenieto-petkov-dopulnitelni-1598461.html", "text": "/КРОСС/ Председателят на ПП АБВ изрази безпокойство пред медиите, че липсва информация за темите, които са дискутирани при посещението у нас на генералния секретар на НАТО Йенс Столтенберг. Той е категоричен, че всички разговори с българските институции и поети ангажименти около визитата трябва да бъдат анализирани публично в Народното събрание. „Внушенията, които започнаха масирано да се правят след заминаването на Столтенберг от България, че трябва да се разполагат допълнителни оръжия, ни карат с голяма тревога за кажем, че Народното събрание е мястото, където трябва да се анализират отправените  предложения и да се вземе принципна позиция от българска страна\".Румен Петков отново подчерта принципната позиция на ПП АБВ против разполагане на въоръжение на българска територия, още повече ядрено оръжие, против разполагането на допълнителни военни контингенти и категорична позиция за неразполагане на допълнителни военноморски сили в българската акватория. Румен Петков коментира и визитата на премиера Медведев у нас, като определи посещението като добър знак„Повече от десет години в България не е гостувала правителствена делегация на най-високо ниво от страна на Руската федерация. Това може да изиграе сериозна роля за динамизирането на нашите отношения в развитието на икономиката и традициите, които имаме в културния обмен\".Петков подчерта, че от българска страна липсваше подготовка за посещението на руския министър-председател.„Когато Путин беше тук през 2008 година, се подписаха девет стратегически документа с изключителна тежест в различни сфери. Сега са три, като единият се подписва по кореспондентски път - документът за разговорите между двете външни министерства\", коментира Петков. Според председателя на ПП АБВ събитията около посещението на Медведев водят до заключението, че Русия няма доверие в българските институции.", "date": "2019.03.07", "title": " Румен Петков настоя за публична дискусия по темите на визитата на генералния секретар на НАТО у нас"}
{"url": "http://www.cross.bg/gerb-startira-komisiya-1598445.html", "text": "/КРОСС/ Стартира процедурата за избор на нова Централна избирателна комисия. Днес изтича срокът за издигане на  партийните номинации.ГЕРБ обяви 7 от своите кандидатури, 4-ма са от сегашните членове на ЦИК от квотата на ГЕРБ.Говорителят Александър Андреев, който беше от квотата на БСП, преминава в тази на ГЕРБ. Предлагат и сина на известния юрист и бивш председател на правната комисия Александър Джеров и преподавателят по политология Димитър Димитров. За председател на ЦИК от ГЕРБ издигат бившия конституционен съдия Стефка Стоева.Те я описаха като опитен юрист, с високи професионални качества в съдебната система, от 1996 година работи във Върховния административен съд.Квоти имат както парламентарно представените партии, така и партиите с депутати в Европейския парламент.В 17 часа изтича срокът, в който те трябва да направят предложенията си. ", "date": "2019.03.07", "title": "Стартира процедурата за избор на ЦИК: ГЕРБ обяви 7 от своите кандидатури"}
{"url": "http://www.cross.bg/vetko-ispaniya-zadurzhani-1598447.html", "text": "/КРОСС/ Ветко и Маринела Арабаджиеви са задържани в Испания. Това съобщава NOVA, позовавайки се на свои източници.Полицията издирва хотелиерите от септември. За тях има издадени и европейска заповед за арест, и червена бюлетина на Интерпол. Съпрузите са обвинени в участие в престъпна група и укриване на данъци. В ареста е едно от децата им - Вълчо, който ще отговаря пред съда за пране на пари.Очаквайте подробности! ", "date": "2019.03.07", "title": "Ветко и Маринела Арабаджиеви били задържани в Испания"}
{"url": "http://www.cross.bg/oferti-potok-kompanii-1598448.html", "text": "/КРОСС/ Три компании са подали оферти за обществената поръчка на \"Булгартрансгаз\" за новата газова отсечка от турската граница до сръбския град Зайчар. Това стана ясно по време на публично отваряне на документацията, предаде БГНЕС. Пълните имена на кандидатите ще бъдат разпространени със съобщение на държавния газопресносен оператор.Сред подалите оферти са консорциум от Саудитска Арабия и Италия, заяви изпълнителният директор на „Булгартрансгаз\" Владимир Малинов.На този етап не става ясно дали има българска или руска компания, която да участва.Трите компании, които са резервирали капацитета, нямат право да се отказват за новата тръба.На въпрос дали тръбата може да се разглежда като български участък от газопровода „Турски поток\", Малинов уточни, че става дума за разширяване на националната мрежа и тя досега не се е разглеждала като част или втора тръба на „Турски поток\".До средата на годината трябва да бъде пусната процедура за финансираща институция. Най-късно до края месеца или началото на другия ще стане ясен победителят ", "date": "2019.03.07", "title": "Три компании с оферти за строителството на \"Турски поток\" в България"}
{"url": "http://www.cross.bg/probatziya-baharov-chasa-1598446.html", "text": "/КРОСС/ Актьорът Явор Бахаров е осъден на 9 месеца пробация, след като е бил арестуван от полицията. Това стана ясно от думите на директора на СДВР Георги Хаджиев пред журналисти тази сутрин.Около 1:30 ч. на 4 март е получен сигнал на 112 за възникнал скандал между двама души в центъра на София. Актьорът бил отведен в Първо районно управление, след като не изпълнил нареждане на униформените.Задържан е за 24 часа, след което арестът е удължен на 72 часа.Впоследствие е внесено споразумение в съда, като Бахаров се е признал за виновен и му е наложена пробация. ", "date": "2019.03.07", "title": "След скандал и арест: Явор Бахаров получи 9 месеца пробация"}
{"url": "http://www.cross.bg/kantzlera-ogranichavane-partiya-1598449.html", "text": "/КРОСС/ Опозиционната партия \"Алтернатива за Германия\" (АзГ) иска ограничаване на канцлерските мандати до два, съобщи БТА. Долната камара на германския парламент - Бундестагът, се очаква да разгледа предложението на най-голямата опозиционна партия АзГ за съответна поправка в конституцията на 14 март.Според предложената поправка канцлерът ще може да бъде преизбиран само веднъж. Изключения ще се допуснат само ако канцлерът заема поста в средата на мандата на парламента и в случай че предшественикът му е свален с вот на доверие.В разпространеното днес изявление на АзГ се посочва, че с увеличаването на мандатите на канцлера капацитетът на демократичните институции да отговорят на променящите се социални условия намалява. Освен това се засилват \"мрежите и финансовата зависимост\".Лидерът на по-малката опозиционна Свободна демократическа партия Кристиан Линднер разкритикува в свое интервю политиката към бежанците на канцлера Ангела Меркел през 2016 г., по време на третия й мандат. \"Малко по малко възприемам идеята за ограничаване на мандата на канцлера до осем години, за да може той да запази връзка с реалността\", каза той.Меркел, която сега е в четвъртия си 4-годишен мандат, е начело на германското правителство от 22 ноември 2005 г. ", "date": "2019.03.07", "title": " \"Алтернатива за Германия\" иска ограничаване на мандатите на канцлера"}
{"url": "http://www.cross.bg/obshtnosti-razlichni-chrez-1598450.html", "text": "/КРОСС/ На 15 и 16 март от 10 ч. до 17 ч. в галерия „Сердика\" (Женски пазар) ще се състои първият етап от проекта „Обединени чрез изкуство\". Двудневният форум ще постави началото на събиране на колекция от артистични практики за работа с различни общности, за интегрирането и по-интензивното участие на разнородни групи в културните процеси на града. Първата част от по-мащабната инициатива включва конференцията в средата на март, в която участие ще вземат български артисти и културни оператори, които чрез творческа дейност правят опит да компенсират различни видове социално неравенство, да премахнат фокусирането върху етнически, религиозни, социални и физически различия. Специалните гости Алексис Джонсън и Мег Бадорек-Мишчук от Великобритания  ще бъдат основни лектори. Те ще представят опита си в сферата на приобщаването и работата с различни общности. Мег Бадорек-Мишчук е сред ръководителите на Middle Child Theatre, чиято типична дейност е да разширява театралното преживяване до пълния комфорт на аудиторията. В техните представления публиката може да действа напълно свободно по време на това, което трупата определя като гиг-театър. Алексис Джонсън е част от екипа на артистичната група Walk the Plank, която близо 30 години създава градския парад в Манчестър и събира на едно място художници, театрални артисти, пиротехници и инженери, включвайки представители на различни местни общности.Срещата през март в София ще се превърне в своеобразно отворено пространство за споделяне на идеи и опит, в което всеки от участниците ще разкаже повече за специфичния си подход, за практическите техники, за предизвикателствата, за конкретните ефекти и ползи. Проекти, свързани с деца в риск, възрастни хора, мигранти, малцинствени групи, хора в неравностойно положение и местни общности ще представят Снежина Петрова („Медея\"), Християн Бакалов (PURE), Стефан А. Щерев (Квартално радио), Възкресия Вихърова (Премълчаното разказано), Fine Acts, Наталия Цекова, Ашод Дерандонян (Заслушай се), Васил Спасов (Театър „Цвете\"), Малка Театрална Компания - Габрово, Мануела Саркисян (Джобни чародейства), Павилион 19, Деница Езекиева  (Изкуство в контейнер), Елена Панайотова (Театрална академия за деца в риск, Широка лъка), Неда Соколовска (Vox Populi), Зравко Петров (Historical Routes Sofia). ", "date": "2019.03.07", "title": "Обединени чрез изкуство: среща на различните общности"}
{"url": "http://www.cross.bg/chasa-kolelo-1598451.html", "text": "/КРОСС/ „Във връзка с извършването на основен ремонт на релсов път и съоръженията му от „Трансремонтстрой\" ЕАД се въвеждат промени в организацията на движение.За времето на ремонтите „Център за градска мобилност\" ЕАД  променя маршрута на трамвайна линия № 6, съответно:- на 09.03.2019 год. (събота) от 04.30 до 16.00 часа: от ж.к. „Иван Вазов\" до трамвайно обръщателно колело „Връбница\", След 16.00 часа маршрутът ще се възстанови до ж.к. „Обеля 2\".- на 10.03.2019 г. (неделя ) от 04.30 до 16.00 часа: от ж.к. „Иван Вазов\" до трамвайно обръщателно колело \"Хюндай България\". След 16.00 часа маршрутът да се възстанови до ж.к. „Обеля 2\". ", "date": "2019.03.07", "title": "Започва ремонт на релсите по трамвайна линия 6  "}
{"url": "http://www.cross.bg/dokymenti-elektronnite-godina-1598452.html", "text": "/КРОСС/ Държавата се готви да отложи отново въвеждането на електронните документи за самоличност. Пред форума за електронното управление вицепремиерът Томислав Дончев каза, че държавата ще запази съществуващите системи за електронна идентификация, предаде БНР.Въвеждането на електронните документи беше отложено за пореден път с промени в закона миналата година и сега срокът е 1 януари 2020 г.Вицепремиерът Томислав Дончев изрази увереност, че МВР ще се справи с поставения по-дълъг срок, но направи уговорката, че дори МВР да успее, подмяната на документите няма да стане изведнъж. Поради тази причина е нужно до въвеждането на новите електронни документи да бъдат \"мобилизирани всички досега съществуващи системи за електронна идентификация\".Още миналата година МВР обещаха, че ще направи всичко възможно, за да спази дадената му допълнителна година срок за новите документи.Няма данни какво е направено досега. Законодателните инициативи за електронните услуги изпреварват значително технологичната готовност на администрациите за прилагането им, отчетоха пък от Сдружението на общините.Софтуерните лицензи и липсата на желание за електронизация остава проблем. От Агенцията за електронно управление пък смятат, че тази година може да бъде изградена облачната инфраструктура, върху която да бъдат разположени съществуващите в момента и новите информационни системи на централните и общински администрации. ", "date": "2019.03.07", "title": "Готвят ново отлагане на електронните документи за самоличност "}
{"url": "http://www.cross.bg/momiche-godini-deloto-1598455.html", "text": "/КРОСС/ Окръжна прокуратура-Стара Загора наблюдава досъдебно производство за отвличане на 13-годишно момиче.По делото е установено, че на 5 март в павелбанско село малолетното момиче било отвлечено с цел брак. След сигнал на роднини, пострадалата е била намерена в друго село. По делото е извършен оглед на местопроизшествие, разпитани са свидетели.Установени са четири лица, от които три непълнолетни момчета и мъж, на 34 години, отвлекли малолетното момиче, както и автомобила, с който се предвижвали. Предстои те да бъдат привлечени в качеството на обвиняеми. Иззети са видеозаписи, по които се извършва техническа експертиза, назначена е и съдебномедицинска експертиза.Наказанието, което се предвижда за престъпление по чл. 142, ал.2 от НК, е лишаване от свобода от 7 до 15 години. ", "date": "2019.03.07", "title": "Отвлекли 13-годишно момиче с цел брак "}
{"url": "http://www.cross.bg/stoiicho-stoev-trenyor-1598454.html", "text": "/КРОСС/ Ръководството на Лудогорец представи своя нов старши треньор. Стойчо Стоев подписа договор за година и половина, а първото му голямо предизвикателство е Левски. Шампионите гостуват на „сините\" в неделя, 10 март, от 17.30 ч.Стойчо Стоев замени на поста Антони Здравков, който обаче ще остане в екипа на новия треньор. Наставникът обяви, че ще изповядва атакуващ и открит футбол.Изпълнителният директор на Лудогорец Ангел Петричев представи специалиста пред медиите, като сподели, че за него е удоволствие да го приветства отново на този стадион. От ръководството се надяват Стойчо Стоев да работи в клуба дългосрочно, съобщава Gong.bg.„Удоволствие за мен е, че се връщам отново в отбора, с който постигнах най-големите си успехи\", допълни още Стойчо Стоев. Наставникът сподели още, че е наясно за трудностите пред тима, визирайки битката за първото място в първенството.", "date": "2019.03.07", "title": "Лудогорец с нов старши треньор преди сблъсъка с Левски"}
{"url": "http://www.cross.bg/litra-alkohol-nenetzki-1598435.html", "text": "/КРОСС/ През 2018 година най-много алкохол е бил изпит в Ненецки автономен окръг, Сахалински, Магадански, Московска област и Карелия, съобщава РИА Новости, като цитира данни на Центъра за изследване на федералните и регионални пазари на алкохол. Данните се базират на количеството продаден алкохол на глава от населението. В тези райони обаче то е голямо - повече от 25 литра на човек за година. Така в Ненецки окръг данните показват 28.6 литра, в Сахалински - 28.3 литра, в Магадански - 26.5 литра, в Московски - 25.8 литра, а в Карелия - 25.6 литра.Средният показател за страната е 14.3 литра, отбелязва РИА Новости. ", "date": "2019.03.07", "title": "Обявиха районите в Русия, където употребяват най-много алкохол "}
{"url": "http://www.cross.bg/sustav-deiinost-konkyrentziyata-1598436.html", "text": "/КРОСС/ Тричленен състав на ВАС отхвърли жалбите на „Юбер Б.В\" и „Разиер Опърейшънс Б.В.\" срещу решение № 540 от 30.06.2015 г. на Комисията за защита на конкуренцията, с което на двете компании е забранено да извършват дейност на територията на България. Върховните магистрати потвърждават и наложените им санкции. Решението по адм. дело № 11136 от 2015 г. може да се обжалва пред петчленен състав на ВАС.Тричленният състав смята, че е неоснователно твърдението на жалбоподателите за нищожност на атакувания акт поради липса на компетентност на националния орган по конкуренция. ЗЗК е приложим към всички предприятия, извършващи дейност в България, ако изрично или мълчаливо предотвратяват, ограничават, нарушават или могат да предотвратят, ограничат или нарушат конкуренцията в страната.„Обоснован е изводът на Комисията, че с описаното поведение на „Юбер Б.В.\" дружеството получава нелоялно конкурентно предимство и извлича икономически ползи в ущърб на субектите, които предоставят лицензиран таксиметров превоз. Правилно е прието, че степента на обществена опасност от това поведение на дружеството се увеличава в резултат на факта, че превозът срещу възнаграждение (лицензирания таксиметров превоз) е дейност от важен обществен интерес, което именно обуславя наличието на стриктна държавна регулация и специфични законови изисквания при осъществяването й\", се казва в решението на тричленния състав.„Предвид това КЗК обосновано е счела, че начинът на предлагане на услугата Uber X оказва съществен негативен ефект върху конкуренцията, тъй като се касае за комплексно поведение на Юбер Б.В., изразено чрез различни по характер фактически и правни действия, чрез което, като краен резултат, услугата Uber X се предлага по нелоялен начин\", пише още в решението на ВАС. ", "date": "2019.03.07", "title": "ВАС потвърди забраната за дейност на „Юбер“ в България "}
{"url": "http://www.cross.bg/leva-talanti-drygi-1598438.html", "text": "/КРОСС/ Кандидатите за Спортни таланти на „Еврофутбол\" и ФРГИ искат общо 342 882,41 лв. Най-голям дял от тези средства - 176 935,11 лева, са необходими на състезателите във възрастовата група 16-20 г. Спортистите до 16 г. са поискали общо 88 045,61 лева, а тези между 21 и 28 г. - 77 901,69 лева. Най-често кандидатите се нуждаят от финансова подкрепа в диапазона от 2 500 до 5 000 лева. Най-ниската търсена сума е 415 лв., а най-високата 5814 лв. Максималната сума, която „Еврофутбол\" отпуска на един спортист, е 5000 лева. Той трябва да осигури и 20% съфинансиране. Отново е осигурена специална квота за българските параолимпийци.Общият брой на кандидатите за „Спортни таланти\" тази година е 84. Всички те се състезават в 30 вида спорт - бадминтон, биатлон, вдигне на тежести, ветроходство, джудо, кайтсърф, конен спорт, лека атлетика, маунтийнбайк, плуване, ски, сноуборд, спортна стрелба, стрелба с лък, таекуондо, тенис на маса, тенис на корт, шахмат, шортрек, акробатика, триатлон, фехтовка, художествена гимнастика, академично гребане и други. Поради административни критерии отпаднаха шест от кандидатите.Групата на съветниците към Програма „Спортни таланти\", която включва университетски преподаватели, изявени български спортисти, спортни журналисти и други представители на медиите, оценява постъпилите предложения. Победителите ще бъдат обявени на официална церемония в края на март 2019 г. Те ще получат безвъзмездно финансиране за закупуване на екипировка, участие в турнири, подготовка, възстановяване и други. ", "date": "2019.03.07", "title": "Близо 350 000 лв. е търсената сума в 8-то издание на „Спортни таланти“"}
{"url": "http://www.cross.bg/rani-chovek-bilbord-1598441.html", "text": "/КРОСС/ Билборд падна на оживения столичен булевард \"Симеоновско шосе\" и рани един човек. Откаран е в болница с опасност за живота.Докато закачал билборда, служител е паднал, понеже едно от въжетата се скъсало. Той е с тежка фрактура на ребрата.Движението в района не е спряно, а полицаи извършват оглед.Снимката е илюстративна", "date": "2019.03.07", "title": "Билборд падна на оживен столичен булевард и рани човек"}
{"url": "http://www.cross.bg/plovdiv-stanishev-panair-1598439.html", "text": "/КРОСС/ На 9 март (събота) от 14.00 часа в Пловдив, в 7 палата на „Международен панаир\" Пловдив, в рамките на традиционното областно съвещание представителите на БСП в Европейския парламент Сергей Станишев, Георги Пирински, Момчил Неков и Петър Курумбашев ще направят своя отчет за мандат 2014-2019 година  пред актива на левицата в областта. В 13. 30 часа, в кафенето на 7 Палата в Международен панаир  е предвиден брифинг. В област Пловдив вече са преминали 8  Конференции, като и четиримата са номинирани отново да бъдат представители на България в ЕП. С най- много номиниции е Сергей Станишев. До 16 март всички общински и районни съвети ще приключат процеса по номиниране на кандидатите на БСП  за ЕП.  ", "date": "2019.03.07", "title": "Евродепутатите на БСП се отчитат пред областната организация в Пловдив"}
{"url": "http://www.cross.bg/ford-kudeto-prestryktyrirane-1598437.html", "text": "/КРОСС/ Ръководството на Ford разглежда възможността да затвори двете си основни фабрики в Русия, твърди Reuters, като се позовава на три различни източника. Мярката е част от глобалния план се преструктуриране на американския концерн.Информация, че \"Синия овал\" подготвя радикално орязване на разходите и реорганизация на бизнеса си, циркулира от няколко месеца. В началото на януари президентът на Ford of Europe Стивън Армстронг обяви, че предстоят кардинални промени в дейността на компанията на Стария континент.Ако в Диърборн одобрят програмата за преструктуриране, врати ще затворят заводите във Всеволожск, Ленинградска област, където се сглобяват Focus и Mondeo, и в Набережние Челни, Татарстан, където се произвеждат EcoSport и Fiesta, а скоро на конвейера трябва да се качи и лимузината Aurus. ", "date": "2019.03.07", "title": "Ford закрива заводите си в Русия"}
{"url": "http://www.cross.bg/dvizhenieto-lenta-pernik-1598440.html", "text": "/КРОСС/ Движението по път I-1 Перник - София, от км 286 до км 287, в посока Перник се осъществява временно само в активната лента поради ПТП. Трафикът се регулира от Пътна полиция.Шофьорите да се движат с повишено внимание и съобразена скорост.  ", "date": "2019.03.07", "title": "Движението по пътя Перник-София само в активната лента"}
{"url": "http://www.cross.bg/banov-kyltyrata-nasledstvo-1598442.html", "text": "/КРОСС/ Същинският проблем е, че повечето сгради паметници на културата са частна собственост. Това каза министърът на културата Боил Банов в отговор на критичния доклад на Сметната палата за опазването на културното наследство у нас.„Има една част собственици, които са злонамерени - търсят разрухата. Но искам да кажа, че и да се срути една къща, тя трябва да бъде възстановена, както е била. Много сме консервативни в това отношение\", допълни Банов.Банов изтъкна, че в неговия мандат бюджетът за паметници на културата се е увеличил двойно - на близо 7 млн. лв. Имало и повишаване на заплатите на служителите на министерството, които се занимават с опазването на културното наследство.Той обяви още, че предстои преместването на Национален институт за недвижимо културно наследство  на първия етаж в сградата на Министерството.Относно скандала „Ало, Банов съм\" министърът каза, че все още е в ход проверката на прокуратурата и не може да коментира. Срокът на проверката бил удължен, защото са постъпили нови документи. ", "date": "2019.03.07", "title": "Боил Банов: Повечето сгради паметници на културата са частна собственост"}
{"url": "http://www.cross.bg/zhaneiiro-shkola-karnaval-1598443.html", "text": "/КРОСС/ Школа по самба завоюва 20-ата си титла на прочутия карнавал в Рио де Жанейро.По време на шествието си танцьорите отдадоха почит на общинска съветничка на града - защитник на човешките права, която била убита преди година.Пищният карнавал продължи шест дни и приключи с церемонията по награждаване на победителя. Представленията бяха оценени от специално жури за хореография, атмосфера, организация и певчески умения. ", "date": "2019.03.07", "title": "Школа по самба завоюва 20-ата си титла на карнавала в Рио де Жанейро"}
{"url": "http://www.cross.bg/zhelyazkov-skopie-severna-1598444.html", "text": "/КРОСС/ Към 2025 г. се предвижда от София до Скопие да се пътува с влак за не повече от час. Това обяви пред журналисти транспортният министър Росен Желязков.Той посочи, че за новия програмен период в България са планирани 400 млн. евро за изграждането и модернизацията на ж.п. линията от София до границата със Северна Македония. Аналогична сума е предвидена и за изграждането на железопътна свързаност от Скопие до границата с България.„Пътната карта сочи, че към 2025 г., плюс-минус година, ние ще имаме изградена инфраструктура\", заяви Желязков, цитиран от БТА. Той допълни, че предстои и изграждането на трансграничния тунел между България и Северна Македония.Преди първото заседание на Междуправителствената комисия за икономическо сътрудничество Желязков посочи, че е имал среща и с министъра на информационното общество и администрацията на Северна Македония Дамян Манчевски, който го е уверил, че от страна на мобилните оператори и на регулатора в Скопие са предприети значителни стъпки за намаляване на тарифите.„Знаете, че и трите български оператори значително намалиха тарифите. В пакетите, които предлагат, между 2.99 лв 4.00 лв. на ден се предлагат услуги както глас, така и данни, така и СМС\", отбеляза Желязков.По думите му до 2022 г. телекомите трябва да подпишат двустранни споразумения. ", "date": "2019.03.07", "title": "2025 г.: Скопие на един час с влака от София"}
{"url": "http://www.cross.bg/dogovor-nyama-zakona-1598430.html", "text": "/КРОСС/ Парламентът прие промени в Закона за концесиите на първо четене. От гласувалите 114 народни представители 109 бяха \"за\", двама - \"против\", а трима се въздържаха. Вносител на промените е Министерският съвет.В доклада на Комисията по правни въпроси се посочва, че при прилагането на закона са установени няколко групи въпроси, които изискват промени. Те са свързани с концесии, при които ще бъдат заложени изисквания за големи по размер инвестиции в публична инфраструктура, както и значителни плащания от концесионера към държавния бюджет. В тази връзка законопроектът предвижда изменения в текстовете за солидарната отговорност, начина на разрешаване на спорове между страните по концесионния договор, основанията за недействителност на концесионния договор, както и редакционни промени.Посочени са изчерпателно случаите, в които може да се издаде решение за провеждане на повторна процедура. Предвижда се и публикацията в Националния концесионен регистър да се извърши след публикуване на обявлението в \"Официален вестник\" на Европейския съюз, съответно - в \"Държавен вестник\", когато обявлението е за поправка.Предвижда се страните по договор за концесия с трансграничен интерес да могат да предвидят решаването на спорове по договора да се извършва от арбитражен съд.Политиката относно държавните такси при касационно обжалване пред Върховния административен съд се уеднаквява с тази по Закона за обществените поръчки.Отменя се текст, според който концесионен договор е недействителен, ако съдържанието не отговаря на минимално съдържание, определено в закона, или ако противоречи на друго изискване на закона. Според вносителя целта на отмяната е предотвратяване на превратното завеждане на дела от широк кръг лица, доколкото все още няма създадена съдебна практика относно активната легитимация за предявяване на иск за обявяване недействителността на концесионен договор.Христиан Митев от Обединените патриоти заяви, че подкрепя промените, но изрази притеснения относно отпадането на горния текст. \"Не би следвало да се стига до подобно заличаване и изцяло лишаване от възможността, когато договорът противоречи с основните изисквания на Закона за концесиите, да няма съответно санкция, която да се изразява в обявяването на неговата недействителност\", заяви депутатът. По думите му към момента няма такава практика - няма такива заведени искове за обявяване на недействителност на концесионния договор ", "date": "2019.03.07", "title": "Парламентът прие промени в Закона за концесиите на първо четене "}
{"url": "http://www.cross.bg/avstraliya-klimatichni-lyato-1598431.html", "text": "/КРОСС/ В най-горещото австралийско лято, откакто се води статистика, са отчетени над 200 климатични рекорда, предаде ДПА, позовавайки се на доклад на базираната в Сидни организация \"Клаймит каунсъл\".Летният сезон в Австралия между декември и февруари беше белязан от рекордни горещини и други екстремни климатични проявления.От организацията отбелязват, че само за 90 дни в страната са отчетени 206 климатични рекорда.\"Характерни за лятото бяха продължителните горещини, условията на суша в източната част на Австралия и горските пожари в цялата страна\", казва Аманда Маккензи от \"Клаймит каунсъл\", допълвайки, че сезонът е поредният пример за последствията от климатичните промени.Горските пожари в Австралия започнаха по-рано, бяха по-продължителни и засегнаха райони, които обикновено не застрашават - дъждовните гори в Тасмания и Куинсланд. Жегата в рекордно горещото лято беше толкова голяма, че на места плодовете се сготвяха, докато още висят по дърветата.\"Лятото в Австралия обикновено се свързва с разпускане - барбекюта на открито и лениви дни на плажа. \"Адските\" температури на места обаче го превърнаха в сезон на тревожност\", казва Аманда Маккензи. ", "date": "2019.03.07", "title": "Австралия счупи над 200 климатични рекорда с най-горещото си лято "}
{"url": "http://www.cross.bg/vinetka-parite-izvlechenie-1598432.html", "text": "/КРОСС/ Втори месец десетки жители от Пазарджик не могат да си върнат парите от ТОЛ управлението, което неправомерно е взело парите им, без да получат електронна винетка.Въпреки че терминалите на бензиностанциите са отчели неизвършена трансакция, се оказва, че при всеки опит да получат винетка, системата е теглила пари от разплащателните им сметки, споделят от Българското национално радио.Един от случаите е на семейство Ненови, които на 1 януари са направили 3 опита да закупят електронна винетка от терминал. Без да закупят винетка, от разплащателната им сметка са изтеглени 291 лева.От Агенцията \"Пътна инфраструктура\" ги препратили към Националното тол управление, но връзката там е само чрез имейл: \"Те ни изпращаха някакви готови отговори\".\"Напишете си трите имена, номер на картата и последните четири цифри за сигурност, което мен ме озадачи, защото аз съм приложил към молбата ми извлечение от банката. Там има посочена банкова сметка, Булстат и IBAN. Написахме им, че ние сме дали извлечение от банката и те пак пускат същото съобщение, което ме наведе на мисълта, че това е електронно съобщение и го изпращат на всеки един\", коментираха те.От областното \"Пътно управление\" в Пазарджик отказват коментар.Потърпевшите ще организират протестна подписка. ", "date": "2019.03.07", "title": "Десетки платили за неполучени винетки, не могат да си вземат и парите"}
{"url": "http://www.cross.bg/dimitrov-grigor-indiun-1598433.html", "text": "/КРОСС/ Григор Димитров няма да играе на турнира в Индиън Уелс, въпреки че усилено се подготвяше за завръщането си на корта. Това твърди сайтът Tenniskafe.com, позовавайки се на информация от мениджъра на тенисиста Георги Стоименов.Димитров не е играл на турнири от януари 2019 г. Тогава той отпадна на осминафинал на Откритото първенство на Австралия от Франсис Тиафо. Причината е контузия в рамото, която роденият в Хасково тенисист получи. Така той пропусна и надпреварите в Ротердам и Акапулко. В последните дни Гришо се похвали в социалните мрежи, че влиза във форма и няма търпение отново да играе, но явно контузията му пак се е обадила.През 2018 г. Димитров отпадна във втория кръг на надпреварата след загуба от Фернандо Вердаско.Контузията и незащитените точки са причината българина да е на незавидното 28-мо място в световната ранглиста.Следващият турнир, за който Григор е дал заявка за участие, е надпреварата в Маями. Стартът е на 18 март. ", "date": "2019.03.07", "title": "Григор Димитров се отказа от участие в Индиън Уелс"}
{"url": "http://www.cross.bg/napitki-po-vredni-gaziranite-1598427.html", "text": "/КРОСС/ Проучване на специалисти от болницата \"Свети Йозеф\" в Бохум установи, че газираните напитки могат да бъдат по-вредни за здравето дори от алкохола, съобщава Daily Mail.Всекидневната употреба на повече от две газирани напитки предизвиква развитието на възпалителни процеси в организма. Тези напитки отключват появата на такива болести, като диабет тип 2 и множествена склероза. Те вредят и на кръвоносните съдове.Газираните напитки, в които са вложени големи количества синтетични подсладители, крият друга опасност. Те въздействат пряко върху гръбначния и главния мозък, а също така и върху централната нервна система. Последствията могат да бъдат най-различни - от болки в главата до нарушаване на когнитивните способности и изтръпване на крайниците.От изследването станало ясно, че дори и газираните напитки, които не съдъражт захар, при редовна консумация могат да увеличат риска от сърдечен пристъп или инсулт почти с една трета. ", "date": "2019.03.07", "title": "Газираните напитки - по-вредни от алкохола"}
{"url": "http://www.cross.bg/huawei-shtati-kypyvat-1598426.html", "text": "/КРОСС/ Китайският технологичен гигант \"Huawei\" обяви, че съди Съединените щати заради федералната забрана правителствени агенции да купуват оборудване и услуги на компанията.Делото е заведено в районния съд в Плано, щата Тексас. Китайската компания обвинява Съединените щати и в хакерска атака срещу сървърите на \"Huawei\".От своя страна Вашингтон призовава съюзниците си да не купуват оборудване от китайската компания, защото то може да бъде манипулирано и да се използва за шпионаж. ", "date": "2019.03.07", "title": "\"Huawei\" ще съдят САЩ  "}
{"url": "http://www.cross.bg/ryse-pomosht-konkyrs-1598428.html", "text": "/КРОСС/ Работещите в Центъра за Спешна медицинска помощ в Русе излизат на протест. Недоволството им е продиктувано от назначаването на д-р Иванка Маринова за директор след спечелен конкурс.Според тях той е манипулиран и настояват на поста да остане досегашният ръководител д-р Недка Дикова. Медиците заплашват, че ако това не се случи, ще напуснат работа.По време на протеста пациентите ще бъдат обслужвани от дежурни екипи. Синдикатите са изпратили писмо до здравния министър с настояване да се проведе нов конкурс за директор на Центъра за спешна медицинска помощ в Русе. ", "date": "2019.03.07", "title": "Работещите в Спешна помощ в Русе излизат на протест"}
{"url": "http://www.cross.bg/portygaliya-karnaval-prezident-1598429.html", "text": "/КРОСС/ Карнавално настроение е обзело света през последните дни - карнавал в Рио, карнавални шествия имаше и в Германия, въпреки ураганните ветрове там. Сега обаче ще се отправим към Португалия, където уличният карнавал е не по-малко атрактивен. Хиляди хора изпълниха португалските улици, облечени с ръчно изработени костюми, на фона на силна музика и танци.По това време на годината, в Торес Ведрас, на 50 километра от столицата Лисабон, политиците са чест обект на присмех. И този път не е изключение. Тази година \"звездите\" са американският президент Доналд Тръмп и севернокорейският лидер Ким Чен-ун, но присъстват и руският президент Владимир Путин и германският канцлер Ангела Меркел. Карнавалът е под надслов \"Произведено в Португалия\". Най-интересни са мъжете, преоблечени като жени - традиция, датираща от 1921 г., когато нежният пол нямал право да участва в събитието. ", "date": "2019.03.07", "title": "Започна карнавалът в Португалия "}
{"url": "http://www.cross.bg/agentziya-imoti-margaritov-1598425.html", "text": "/КРОСС/ Върховният административен съд потвърди решение на Комисията за защита на потребителите (КЗП) за забрана на нелоялна практика на агенция за недвижими имоти. След спечелен колективен иск в съда друга агенция за имоти премахна неравноправни клаузи от общите си условия. Това съобщи председателят Димитър Маргаритов по  „Дарик\" радио.„Неравноправните клаузи въвеждат необосновано високи или изобщо без основание неустойки за насрещната страна по един такъв договор\", обясни Маргаритов. Например, предвижда се неустойка за клиента при просрочие на задължение по договора, а няма аналогична такава за търговеца, когато той не изпълни свой ангажимент в срок. „Или т.нар. арбитражни клаузи. Т.е. изключва се възможността даден спор да бъде решен от съда, а се препраща към определени арбитражни съдилища - нещо, което и на законово ниво получи своето решение. Така че, тук и съдът потвърждава неща, които трябва да бъдат прилагани стриктно\", добави председателят на КЗП.Маргаритов даде пример и за нелоялна практика на агенция за недвижими имоти, забранена със заповед, потвърдена от ВАС. „Агенцията изискваше заплащане на сума по протокол, съставен между потребител и агенция за недвижими имоти, дори не ставаше въпрос и за договор. Според този протокол, ако впоследствие си купите даден имот, без съдействието на тази агенция, ѝ дължите комисионна - нещо, което според мен е чисто плащане без основание\", коментира председателят на КЗП.„Това са няколко случая, в които съдът разумно е преценил, че не бива потребителите да бъдат натоварвани със задължения, които не им се следват, особено като се има предвид, че тези задължения имат понякога и съществени финансови измерения\", обобщи Маргаритов.  ", "date": "2019.03.07", "title": "Агенции за недвижими имоти премахват нелоялни практики "}
{"url": "http://www.cross.bg/komynikatziya-suobshteniya-feiisbyk-1598434.html", "text": "/КРОСС/ Социалната мрежа и технологичен гигант \"Фейсбук\" готви голяма промяна във философията на компанията с акцент върху сигурната лична комуникация, заяви създателят й Марк Зукърбърг в блог пост.Вместо компанията да поощрява публичната комуникация както е в момента с пускането на статуси и коментари, те ще обърна по-сериозно внимание върху личните съобщения. Зукърбърг коментира, че това ще стане след промени, които ще позволят потребителите на \"Инстаграм\", \"Фейсбук\", \"УатсАп\" и \"Месинджър\" да си изпращат съобщения. За разлика от публичните съобщения, които всеки ден пускаме в личните си профили в социалната мрежа, тази комуникация ще може да бъде изтривана след определен период от времеЗукърбърг описва предстоящата промяна като преминаването от \"дигитален градски площад\", каквото в момента представлява \"Фейсбук\", към \"дигитален хол\" - много по-малки групи от хора ще могат да комуникират в защитена среда.\"Ние строим основата на социалната комуникация онлайн в посоката, която хората искат - да разговарят сигурно и лично. Смятам, че платформа, фокусирана върху защитената комуникация ще стане много по-важна отколкото съвременните платформи\", коментира Зукърбърг.Новата посока, в която ще тръгне компанията притесни Силиконовата долина, като се появиха коментари дали \"Фейсбук\" ще може да таргетира реклама онлайн в платформа, която е насочена предимно към личната комуникация. Зукърбърг не коментира в подробности как точно ще се случи промяната, но отбеляза, че е наясно със скептицизма на масите към социалната мрежа, особено след скандалите с лични данни.\"Честно казано нямаме много добра репутация в построяването на услуги, които защитават личните данни и в исторически план винаги сме се фокусирали към инструменти за публично споделяне. Но многократно сме показвали, че можем да се променяме и да даваме на хората услуги, които наистина искат, включително личните съобщения\", пише той в изявлението си.Все още не е ясно колко време ще отнеме планираната мащабна промяна. ", "date": "2019.03.07", "title": "Голяма промяна с фокус върху сигурната лична комуникация готвят от “Фейсбук”"}
{"url": "http://www.cross.bg/programata-ebvr-varna-1598417.html", "text": "/КРОСС/ „Без бюрокрация, излишни документи и мудна администрация - така работи програмата \"Подкрепа за малкия бизнес\" на ЕБВР\", обяви Мирослав Стоянов, мениджър на програмата в България. Той представи предимствата на програмата на регионален форум във Варна „Искаш бизнесът ти да расте? Ние имаме ноу-хау\", събрал над 120 бизнесмени от региона. За събитието в морската столица пристигнаха директорът на ЕБВР за България Лариса Манастърли, старши банкер на банката Светлин Писленски, зам.- изпълнителният директор на Изпълнителната агенция за насърчаване на малките и средните предприятия Яна Топалова, представители на Министерството на икономиката. Форумът бе организиран от ЕБВР в партньорство с икономическото министерство, ИАНМСП и община Варна.При откриването на форума зам.кметът на Варна Пейчо Пейчев изрази задоволството си от отличното партньорство с ЕБВР и подчерта, че с подкрепа на банката се реализират стратегически проекти в морския град. \"Вярваме, че банката и в бъдеще ще вижда в община Варна надежден партньор и, че ще подкрепи местни фирми, за да се развиват и да подобряват бизнес средата\", заяви Пейчев.\"Ръст на оборота, подобрена производителност и разкриване на нови работни места са най-честият резултат от програмата \"Подкрепа за малкия бизнес\", съобщи още Мирослав Стоянов. Проучване сред компаниите, реализирали проект по програмата, сочи, че година по-късно 68% повишават стокооборота си средно с 30%, 56% подобряват производителността си средно с 26%, а 51% увеличават персонала си с 23% за същия период. За година у нас са одобрени 30 проекта, 20 други са в процес на разглеждане\", обяви г-н Стоянов.Представители на много малки и средни компании от Варна и региона се запознаха с възможностите, които дава програмата \"Подкрепа за малкия бизнес\". Чрез нея фирмите получават експертна помощ за развитие и растеж в различни области като стратегия, маркетинг, финансов мениджмънт, енергийна ефективност и др. „Имате ли идея или проблем, елате да ги обсъдим заедно и със сигурност ще намерим решение\", подчерта Стоянов. Обикновено одобрението на проекта се получава не по-късно от месец след първата среща с представители на програмата. А месец след приключване на проекта банката изплаща грантовата сума, която е 70% от стойността на проекта.За да бъдат одобрени, компаниите, които кандидатстват, трябва да са частни, български, да имат годишен оборот до 50 млн. евро и балансово число до 43 млн. евро и под 250 служители. Изисква се и поне двугодишна бизнес история. Програмата работи с компании в почти всички сектори с изключение на военната дейност и производство, тютюн, хазарт и финансови услуги.Представители на Министерството на икономиката запознаха присъстващите с възможностите за подкрепа на малките и средните предприятия чрез програмите на Европейския съюз, мерките на ИАНМСП.Следващите информационни форуми по програмата „Подкрепа за малкия бизнес\" на ЕБВР ще се проведат на 7 март в Бургас и през юни в Стара Загора. ", "date": "2019.03.07", "title": "Над 120 фирми от Варна участваха  в регионален форум на ЕБВР"}
{"url": "http://www.cross.bg/vulchev-krasimir-spryan-1598416.html", "text": "/КРОСС/ Инструментът Selfie, който има за цел ученици, учители и директори да оценят дигиталната среда в училищата и на придобитите в клас дигитални умения е спрян в България. Това обяви министърът на образованието и науката Красимир Вълчев, който присъства на открит урок в столичното 109 ОУ \"Христо Смирненски\".Дотук се стигна, след като деца трябваше сами да определят пола си. В системата те трябваше да избират от четири опции - мъж, жена, друго и предпочитам да не казвам. Заради това министър Вълчев обеща, че ще поиска от ЕК да направи промяна във въпроса или той да отпадне от въпросника.", "date": "2019.03.07", "title": " Красимир Вълчев: Инструментът Selfie е спрян у нас "}
{"url": "http://www.cross.bg/krazhbata-restoranta-leva-1598418.html", "text": "/КРОСС/ Охранителни камери заснеха нагъл обир в ресторант във Велинград. За случая сигнализираха собствениците на обекта в рубриката „Дръжте крадеца\". Оказва се, че зад кражбата стоят бивши служители на ресторанта. Малко след обира има и арестувани. На кадрите от камерите се вижда как двама души с маски на лицата проникват в склада на ресторанта.Наши бивши служители влизат необезпокоявано в нашия ресторант. Взимат оборотните пари, няколко бутилки алкохол и напускат ресторанта необезпокоявано. Малко по-късно установихме, че сме обрани. Дойде полиция, свършиха си работата и разпитаха заподозрените. Трима са извършителите - момиче на 16, момче на 17 и още един пълнолетен на 18. Установената сума от нас е 5200 лева и бутилките алкохол, които са на стойност 100-200 лева, не повече. Трябва да има справедливост, защото на някои от извършителите родителите са на високи постове. Ние няма да сме първият обект, от който ще бъдат взети оборотни пари, но нека повече хора знаят за случая и да не се потули, коментира Нели Гончева, собственик на заведението.Тийнейджърите са извършили кражбата в нощта на 3 срещу 4 март. На следващия ден са били задържани.  От управата на ресторанта твърдят, че преди кражбата един от бившите служител е започнал кампания в социалните мрежи срещу тях. От полицията в Пазарджик съобщиха, че извършителите на кражбата са заловени за броени часове от служители на „Криминална полиция\", като с тях вече работят криминалисти  и  инспектор от „Детска педагогическа стая\". ", "date": "2019.03.07", "title": "Младежи задигнаха 5 200 лева и алкохол от заведение във Велинград"}
{"url": "http://www.cross.bg/izvun-tzvetozar-tomov-1598415.html", "text": "/КРОСС/ Млади българи, живеещи във Великобритания, искат промени в Изборния кодекс, с които да отпаднат ограниченията на българи, живеещи в страни извън ЕС. Повод за искането е предстоящият Брекзит. Как гласуват българите извън пределите на родината и какво може да се промени в изборните правила, за да е по-лесно приложимо правото им на глас, коментира говорителят на ЦИК Цветозар Томов в сутрешния блок на БНТ. Цветозар Томов заяви, че в момента единствено жители на ЕС имат право да упражнят правото си на глас на евроизборите. Той допълни, че ситуацията във Великобритания е толкова специфична, че никой законодател не е предвиждал нещо подобно.Цветозар Томов, говорител на ЦИК: Все още не се знае дали Великобритания ще излезе от ЕС преди датата на евроизборите.Според него от избори на избори активността в страната нараства, за разлика от спада на относителния дял на гласуващите в Република Турция.Цветозар Томов, говорител на ЦИК: Аз се надявам тази тенденция да се разшири и все повече хора, които живеят извън страната, да се възползват от правото си на глас. Преди да се пристъпи към гласуване, секции извън съюза се откриват, първо, в дипломатическите и консулски представителства, второ, на база на заявленията на хора, живеещи извън страната, които искат да гласуват. Където се натрупат повече от 100 заявления, се открива секция за гласуване. Но обикновено всичко зависи и от политиката на дадената държава.Говорителят на ЦИК заяви, че подготовката за изборите е по правилата в Изборния кодекс, главно свързани с въвеждането на машинно гласуване. Той потвърди, че предвиденото финансирането за евроизборите в страната ще е достатъчно. ", "date": "2019.03.07", "title": "Цветозар Томов: Единствено граждани на ЕС имат право да гласуват за европарламент"}
{"url": "http://www.cross.bg/irena-myuftiiistvoto-gerb-1598419.html", "text": "/КРОСС/ \"Сделките между ДПС и ГЕРБ са много и са явни\", това заяви секретарят на ПГ на „БСП за България\" Ирена Анастасова в сутрешния блок на БСТВ. По думите й по време на обсъжданията на промените в Изборния кодекс, Цветанов е ходил в стаята на ДПС. „Виждаме го и го заявяваме, но хората не винаги ни вярват. Ето, че след излизането ни от зала, тази сдека лъсна и тя вече е абсолютно видима и за тези, които не са в парламента\", заяви депутатът по повод предстоящото опрощаване на дълговете на мюфтийството.„На Конслутативния съвет при президента има договорка да се подпомогнат всички легално регистрирани религии със средства за заплати за свещенослужителите. Тези средства за мюфтийството не се отпускат за заплати, а са за неплатени данци. Следователно - другите вероизпедания са си плащали данъците, докато мюфтийството - не е\", отбеляза Ирена Анастасова.„Допускам, че ГЕРБ ще остане в парламента, докато ДПС реши. Допускам също,че ДПС ще използва тази позиция, за да прокара едни или други свои предложения, които във времето досега не са могли да бъдат изпълнени\", прогнозира народният представител. ", "date": "2019.03.07", "title": "Ирена Анастасова: Сделките между ДПС и ГЕРБ са много и са явни"}
{"url": "http://www.cross.bg/kompaniyata-zaplashtane-moris-1598422.html", "text": "/КРОСС/ Филип Морис Интернешънъл Инк. (ФМИ) стана първата международна компания, получила сертификат за равностойно заплащане за равен труд „EQUAL-SALARY\" за всички свои офиси в целия свят, издаден от швейцарската независима фондация „EQUAL-SALARY\". Сертификатът потвърждава ангажимента на компанията за постигане на равнопоставеност в глобален мащаб като важен фактор от изграждането на приобщаващо работно място с равни възможности за мъжете и жените.„Трябва да отбележим подобаващо този момент и да продължим да създаваме приобщаваща организация с балансирано представителство на мъжете и жените на ръководни позиции в процеса на нашата трансформация към изграждане на бъдеще без дим.\" , заяви Андре Каланцопулос, главен изпълнителен директор на Филип Морис Интернешънъл по повод на полученото отличие.Методологията за сертифициране за равностойно заплащане от фондацията „EQUAL-SALARY\" включва провеждане на статистически анализ на всички възнаграждения на персонала на ФМИ по света и одити на място във филиалите на компанията, проведени от ПрайсуотърхаусКупърс (PWC), избраният от фондацията независим одитор. Одиторите провеждат разговори с ръководството на компанията, организират фокус групи със служители, за да чуят тяхната гледна точка, извършват преглед на политиките и практиките, свързани с човешките ресурси и формулират препоръки за коригиращи мерки в случай на необходимост. Процедурата се проведе в рамките на 18 месеца в офисите на компанията по света и потвърди политиките на компанията за равнопоставеност между половете в глобален мащаб.  „По своя глобален характер полученият от Филип Морис Интернешънъл сертификат е важна стъпка за постигане на равностойно заплащане на мъжете и жените по света, заяви Вероник Гой Винхойс, учредител и главен изпълнителен директор на фондация „EQUAL-SALARY\". \"Ние сме горди от това, че глобалният сертификат на ФМИ, издига нашата кауза на международно равнище.\"Повече информация можете да намерите на   ", "date": "2019.03.07", "title": "Филип Морис Интернешънъл стана първата компания с глобален сертификат за равностойно заплащане "}
{"url": "http://www.cross.bg/evropeiiskiya-diplomati-suyuz-1598466.html", "text": "/КРОСС/ Преговарящите за Брекзит от Европейския съюз са отхвърлили най-новите предложения на британския главен юридически съветник Джефри Кокс на разговорите в Брюксел във вторник и са му казали да ги преработи и да се върне отново в петък, съобщиха дипломати от ЕС, цитирани от Ройтерс.Кокс е натоварен от премиерката Тереза Мей да изтръгне отстъпки от ЕС по въпроса за предпазния механизъм, целящ да не се допусне твърда граница със Северна Ирландия, предава БТА.Според неназованите дипломати той предложил създаване на група за арбитраж, която да разрешава възникващи спорове.Групата нямало да бъде задължена да отнася спорните случаи до Съда на Европейския съюз, от чиято юрисдикция Великобритания иска да излезе. ", "date": "2019.03.07", "title": "ЕС отхвърли британското предложение за Брекзит, иска ново в петък "}
{"url": "http://www.cross.bg/mozuka-serf-inteligentnost-1598468.html", "text": "/КРОСС/ Само след 5 години свръх интелигентни хора може да се разхождат по улиците, защото са имали достатъчно пари, за да си позволят нов мозъчен чип. Имплантът за интелигентност е в процес на разработка от професор д-р Моран Серф от Северозападния университет в Чикаго.\"Чипът трябва да има постоянна връзка с интернет. При конкретна мисъл той ще отваря уеб страница, като Уикипедия, и ще зарежда всичко от нея в мозъка\", споделя ученият.За да работи подобен чип, е необходимо създаването на интерфейс за връзка между него и мозъка. В момента най-големите технологични корпорации, като Facebook, и милиардери-иноватори, като Илон Мъск, инвестират в разработката на подобен интерфейс.Професор Серф заявява, че си партнира с някои от най-големите имена в Силициевата долина, но отказва да ги назове, разкрива американската телевизия CBS Chicago.\"Всички усилия в момента са насочени към намирането на начин в мозъка да се вкарат неща, без да е необходимо в черепа да се пробива дупка или да се преживява сложна медицинска процедура. Може ли да изядеш нещо, което да стигне до мозъка ти? Може ли да консумираш вещества, които да транспортират желаният чип в мозъка?\", пита риторично професор Серф.\"Това вече не е научен въпрос, а социален такъв\", отговаря ученият.Докато технологията за това е почти налична, а нано-имплантите са вече факт, то Серф се тревожи, за неравенството, което може да възникне.Чипът за интелигентност ще затвърди съществуващите вече неравенства - той ще е достъпен само за най-богатите и влиятелни личности, а възможностите, които той ще им предостави, ще им позволи само да затвърдят позицията си на върха на социално-икономическата пирамида.\"Те ще могат да печелят пари само с няколко мисли, докато ние няма да можем това. Така че те ще станат по-богати, ще станат по-здрави, ще живеят по-дълго\", разкрива притесненията си ученият.Средният коефициент на интелигентност за интелигентна човекоподобна маймуна е около 70, средният човешки IQ е около 100, а гениите обикновено имат IQ около 140. Хората с чип за интелигентност в мозъка си ще имат коефициент на интелигентност от около 200.\"За тях комуникацията с други хора без чип ще е точно толкова смислена, колкото тази между човек и орангутан\", смята Серф.Въпреки това технологията би предизвикала същинска революция, тъй като би позволила на човешкия мозък да има мигновен достъп до цялата налична информация. Така всеки би могъл да е експерт по всяка една тема, а необходимостта от нормалното образование дори би отпаднала. Не е напълно ясно обаче, дали информацията би оставала в мозъка, при прекъсване на връзката с интернет.Около 40 000 души в САЩ вече имат чипове в мозъка, които повишават техните умствени възможности, но всички тези случаи са медицински, а имплантите не са толкова съвършени, като технологията, описана от Серф.Илон Мъск смята, че за да оцелее, човечеството трябва да съчетае себе си с изкуствения интелект, като това ще стане под формата на имплантиране на мозъчни нано-чипове. Те трябва да обгърнат кортекса като пелена, а имплантирането им да става с инжекция или дори с изпиване.  ", "date": "2019.03.07", "title": "Правят мозъчни чипове за \"свръхинтелигентност\""}
{"url": "http://www.cross.bg/operatziya-geshev-razprostranenie-1598423.html", "text": "/КРОСС/ Над 15 души, повечето от клана Гольовците, са задържани в столичния квартал \"Орландовци\" за участие в организирана престъпна група.Арестуваните са се занимавали с кражби - от рязане на релси през чупене на паметници в гробищните паркове до разпространение на акцизни стоки без бандерол и наркотици. Това сподели на брифинг зам.-главният прокурор Иван Гешев от мястото на акцията, цитиран от БГНЕС. Всичко, от което може да се изкарат пари\", добави Гешев. Те са задържани за 24 часа.На нито един все още не са повдигнати обвинения, това се очаква да стане утре сутрин. Претърсени са над 20 адреса, като броят им непрекъснато се увеличава, заради постъпваща информация, че на тях може да се намерят още доказателства.Припомняме, че тази сутрин започна Специализирана операция срещу престъпната група за разпространение на наркотици в столичния квартал „Орландовци\". Разследва се евентуалното участие и на двама служители на Второ РПУ в бандата, която се е занимавала също така с грабежи и кражби. По тази причина са задействани служители на Дирекция „Вътрешна сигурност\" на МВР, а самата операция се провежда под надзора на Специализираната прокуратура. ", "date": "2019.03.07", "title": "Задържаха 15 души от клана Гольовците в \"Орландовци\""}
{"url": "http://www.cross.bg/bulgariya-novini-agentzii-1598420.html", "text": "/КРОСС/ През 2019 година ще се проведе едно от най-големите медийни събития в историята на България - Шестия световен конгрес на информационните агенции.Генералният директор на БТА Максим Минчев посочи, че конгресът се провежда на всеки три години и на него се очаква да присъстват представители на информационни агенции от близо 150 държави. Тук ще дойдат представители на големите телевизии и вестници - Си Ен Ен, \"Ал Джазира\", Би Би Си, \"Ню Йорк таймс\", \"Индипендънт\".Много е голяма палитрата. Това ще бъде едно голямо медийно събитие, а самият факт, че неговата тема е бъдещето на новините, привлича все повече участници. За България е голям шанс, че може да бъде домакин на такова медийно събитие, отбеляза Минчев. За последните 10 години няма друга професия, която толкова много да бъде подложена на реформи. Инфраструктурата на медиите се променя всеки ден. Срещата в София ще бъде и полезна, интересна и важна за бъдещето на нашата професия.В момента има повече потребност от новини, отколкото в миналото. Търговският модел, върху който се градят новините, рекламите, продажбите на вестници, абонаментите, са поставени пред предизвикателства. Младите хора не очакват, че трябва да се плаща за новини, каза Клайв Маршал, главен изпълнителен директор на Прес асосиейшън. В България, както и в други части на света, медиите се опитват да намерят нови търговски модели, които да им дадат възможност да се развиват и да се инвестира в техните новини. ", "date": "2019.03.07", "title": "Шести световен конгрес на информационните агенции "}
{"url": "http://www.cross.bg/samolet-amerikanski-more-1598424.html", "text": "/КРОСС/ Руски изтребител Су-27 е прихванал американски военен самолет RC-135 над Балтийско море, съобщи ТАСС.Американският самолет е извършвал разузнавателен полет. Тогава руският изтребител го е принудил да напусне страната.Информацията е от руското министерство на отбраната. Американският самолет успешно се е върнал в своята база.Русия вече заяви, че има повишение на полетите на самолети на САЩ и НАТО край нейните граници. През ноември по подобен начин беше прихванат американски самолет над Черно море. Представители на САЩ все още не са коментирали случая. ", "date": "2019.03.07", "title": "Руски Су-27 подгони американски самолет"}
{"url": "http://www.cross.bg/turnovo-petya-poseti-1598421.html", "text": "/КРОСС/ Министърът на регионалното развитие и благоустройството Петя Аврамова ще посети Велико Търново днес - 7 март. Тя ще се включи в дискусия от платформата за граждански диалог „Европа в нашия дом\".Дискусията ще се проведе в Ритуалната зала в Общинска администрация -Велико Търново от 16.00 часа.   ", "date": "2019.03.07", "title": "Петя Аврамова ще посети Велико Търново   "}
{"url": "http://www.cross.bg/hristo-evlogi-prevozni-1598471.html", "text": "/КРОСС/ От 14.00 до 20.00 часа на 08.03.2019 г.  се забраняват престоят и паркирането на пътни превозни средства, с изключение на автомобилите на участниците в мероприятието на моста пред Национален стадион „Васил Левски\". . От 17.00 часа на 08.03.2019 г. до приключване на футболната среща, само при необходимост и по преценка на ръководството на СДВР ще се забранява  влизането на пътни превозни средства в двете посоки, с изключение на автобусите на масовия градски транспорт по:. ул. „Ген. Гурко\" между бул. „Васил Левски\" и бул. „Евлоги и Христо Георгиеви\";. бул. „Евлоги и Христо Георгиеви\" между пл. „Орлов мост\" и бул. „Черни връх\";. бул. „Драган Цанков\" между бул. „Евлоги и Христо Георгиеви\" и бул. „Пейо К. Яворов\".", "date": "2019.03.07", "title": "Организация на движението във връзка с футболна среща на Национален стадион „Васил Левски“ "}
{"url": "http://www.cross.bg/kabineta-dvamata-meditzinskata-1598409.html", "text": "/КРОСС/ В кабинета ми влезе мъж, който поиска рецепта за сънотворни. Аз отказах, но той покани своя приятел, който също настоя за рецепта. Отново отказах и ги помолих да напуснат кабинета. Това каза във включване в сутрешния блок на БТВ „Тази сутрин\" д-р Емил Величков, който беше нападнат с нож в кабинета му в Пазарджик от двама наркозависими мъже. Той обясни, че двамата мъже са станали агресивни и са започнали да го заплашват, като единият е извадил нож и се е опитал да го нападне. Според лекарят е имало реална опасност в ситуацията както за него, така и за медицинската сестра и друга пациентка, които също са били в кабинета. Д-р Величков допълни, че това, което може би го е спасило е това, че е успял да хване единия от нападателите и да го постави между себе си и другия, който е бил извадил нож. Лекарят допълни, че когато двамата мъжа са видели, че медицинската сестра е успяла да се обади и говори с телефон 112, са избягали. Полицията реагира незабавно и за няколко минути двамата бяха задържани, каза още лекарят. Доведоха ги в кабинета да ги разпознаем и после ги отведоха. Нашата работа е да помагаме на хората и не съм очаквал, че ще бъдем нападнати. Вече имаме паник бутон в кабинета, разкри д-р Величков.И двамата бяха видимо неадекватни. Заплашваха и не спираха да обиждат. Единият дори каза, че има пистолет и ще извади и него. Когато дойде полицията, продължиха да се държат агресивно и да заплашват. Много грозни неща наговориха, разкри от своя страна медицинската сестра Спаска Кулинска. ", "date": "2019.03.07", "title": "Брутална агресия срещу лекар в кабинета му"}
{"url": "http://www.cross.bg/sblizhavane-zaplata-minimalna-1598406.html", "text": "/КРОСС/ Необходимо е да докажем на нашите европейски съграждани, че Европа може да закриля, че тя може да осигури и да предложи социално сближаване. Сегашната ситуация в 28 страни европейски е, че 10 от тях нямат минимална работна заплата, от всички държави членки, 10 имат минимална заплата, която е под средното ниво на средната минимална заплата в Европа. Именно от това произтича интереса ни да осигурим постепенно сближаване в тази област и имено в тази връзка са предложенията на президента Еманюел Макрон. Това каза в сутрешния блок на БТВ „Тази сутрин\" Ерик Льобедел, посланик на Франция в България. Идеята е да имаме минимална заплата, която да е адаптирана за ситуацията във всяка една държава и всяка година да може да се договаря и да се обсъжда от 27-те държави, за да вървим по посока на социалното сближаване, добави той. Това сближаване няма да стане от днес за утре, но стремежа е страните, които са под средното ниво, малко по малко трябва да се доближат до това средно ниво, каза още посланикът. Богатите страни ще изтеглят по-бедните нагоре, а не обратното- бедните да ги теглят надолу и социалното сближаване ще бъде частично платено от богатите държави въз основа на принципа на солидарността, който е в основата на ЕС, добави той. За това настоява и президентът Макрон. Това ще стане чрез създаването на европейска агенция за защита на демокрациите, която да брани страните в ЕС от кибератаки и манипулации при избори, каза още френският посланик.Ерик Льобедел коментира още, че са следили с интерес посещението на руския премиер Дмитрий Медведев  в България. Ние сме активен член на ЕС и спазваме всички директиви на съюза. Говорим основно за диверсификацията не енергийните източници. Има френска фирма, която е готова да инвестира в строежа на АЕЦ \"Белене\", стига всичко да е по правилата и нормите на ЕС, каза още френският посланик. ", "date": "2019.03.07", "title": "Ерик Льобедел, посланик на Франция: Европа може да осигури социално сближаване"}
{"url": "http://www.cross.bg/roditelite-seksyalnoto-detza-1598411.html", "text": "/КРОСС/ Информационна кампания  започна Институтът по социални дейности и практики (ИСДП) с помощта на фондацията „Empowering Children\". Кампанията има за цел да засили вниманието на родителите върху опасностите, на които са изложени децата им в интернет.Част от проекта за превенция на сексуалното насилие са и данни от изследване на „Галъп интернешънъл\", реализирано в две вълни, през 2015 и 2018 г. То имаше за цел да изследва отношението на родителите към разговори с техните деца по теми за сексуалното образование и превенция срещу сексуални посегателства.По данни от изследването на „Галъп интернешънъл\" се отчита, че темата за сексуалното образование и възможността за сексуално насилие над деца става все по-актуална сред родителите. Склонността им към разговори се повишава, макар числата да са далеч от успокояващи, тъй като все още половината от тях не разговарят с децата по тези теми. ", "date": "2019.03.07", "title": "Кампания срещу посегателствата над деца в Интернет"}
{"url": "http://www.cross.bg/stoyan-tvortzi-fondatziyata-1598408.html", "text": "/КРОСС/ Вече 10 години Фондация „Стоян Камбарев\" дава криле на младите и талантливи български творци, които развиват ярко своя индивидуален почерк и талант! За десета поредна година ще бъдат раздадени и наградите на Фондацията, сред които най- престижния и чакан приз за млади артисти в България - Наградата за полет в изкуството \"Стоян Камбарев\"! Предстои  бляскаво и вълнуващо шоу, което ще се състои на 17-ти април от 19:00 ч. в Балната зала на Военния клуб.Уникалното на Наградата, носеща името на незабравимия режисьор е, че тя не е строго профилирана, а обхваща широка селекция даровити творци от различни арт области. Носителят на Голямата награда за полет в изкуството, се определя от жури, в което влизат членовете на Фондацията начело с Председателя на УС Деси Тенекеджиева. Победителят ще спечели знаковата бронзова статуетка на художника Кольо Карамфилов и парична премия в размер на 3000 лв. , но най-важното е, че всички номинирани ще получат подкрепа за осъществяването на конкретни техни проекти и ще станат част от семейството на Фондация \"Стоян Камбарев\", която сбъдва мечтите на младите и надарени творци.Ето номинираните за юбилейната 10-та Награда за полет в изкуството \"Стоян Камбарев\" 2019:Номиниран е за все по-разпознаваемия си стил на снимачната площадка, за страстта да снима както дигитално, така и на лента, за безкомпромисния подбор на проектите, с които се захваща и високите очаквания към бъдещето. Смел, задълбочен, прогресивен във визията, концентриран и отдаден на камерата, уверено върви от алтернативните музикални видеоклипове към голямото кино.Забелязана е за изяществото и лекотата в изпълненията си, за смелия опит в изграждането на собствен почерк в музикалната фраза, за наградите от редица международни конкурси и впечатляващата за 15 годишната й възраст кариера, включващa концерт в \"Карнеги Хол\", участие в клипа към кавър на легендарната песен на Джон Ленън - Imagine, както и много благотворителни изяви.Избран заради запомнящите си роли в театъра и киното, изградени с дълбока отговорност, професионализъм и тотална отдaденост.  За комплексния му талант, деликатност и фината актьорска игра, която се запечатва в съзнанието на всеки зрител. За ролите му в постановката на Народен театър „Иван Вазов\" \"Наблюдателите\", \" Стъклената менажерия\" на сцената на \"Сфумато\", както и във филмите \"Безкрайната градина\" и \"Христо\" .Отличена е за интригуващите си идеи и смели творчески търсения, които  защитава с упоритост в академичната среда, за сериозната заявка да твори концептуално в областта на скулптурата и инсталациитe, за експериментa и умелото преплитане на материали, знаци, символи и асоциации,  за участията в изложби на НХА: 2014-2018 , СБХ и в галерия \"Средец\" през 2018 г.Номиниран е за постановките му „Телефонът на мъртвеца\" и „Едноокият цар\" в ДТ „Стоян Бъчваров\" Варна. Заради изострената му философска и екзистенциална чувствителност, за откривателския подход към драматургията, която ангажира с важни обществени теми, за синтетичния  подход и неочаквани перспективи в режисурата и за изграждането на нестандартни релефи на сценичния разказ и пространство.Тази година, за първи път има и специална изненада, с която Фондацията предизвиква всички млади кино режисьори - нова Награда за кино 355! Международно жури ще селектира трима финалисти, a победителят ще бъде избран интерактивно от публиката на живо по време на Церемонията на 17-ти април и ще грабне статуетка и 10 000 лв. под формата на парични средства и услуги за следващия му филм от Nova Film, UFO Film and Television Studios и Арс Дижитал СтудиоСъбитието се осъществява с официалната подкрепа на Министерството на културата и е част от Календара на културните събития на Столична община за 2019 г. \n\t\t\t\t\t ", "date": "2019.03.07", "title": "Фондация „Стоян Камбарев“ обяви номинираните млади творци (видео)"}
{"url": "http://www.cross.bg/gerb-mirchev-bulgariya-1598410.html", "text": "/КРОСС/ „България в момента се управлява от една нова коалиция - ДПС и ГЕРБ, на базата на договорки по коридорите на парламента, които не са в интерес на българското общество\". Това заяви народният представител от ПГ на „БСП за България\" Стоян Мирчев в сутрешния блок на Нова телевизия. „Пъпната връв, която свързва ГЕРБ и ДПС, до скоро скрита коалиция, вече е официална\", допълни той. Мирчев обясни, че става въпрос за Закона за вероизповеданията. „Поправките са много и по-голямата част от тях са свързани със заплатите на свещенослужителите - неща, които по принцип са говорени и пред президента. Но в преходни и заключителни разпоредби пише много ясно - всички задължения на вероизповеданията до 31.12.2018 г. да бъдат опростени. Единственото вероизповедание със задължения в България и те са над 10 млн. лв., а според експерти - 12 млн. лв, са на мюфтийството\", подчерта народният представител. Той коментира, че всички вероизповедания могат да си плащат данъците към НАП и държавата редовно, а това вероизповедание е решило да не го прави. „ДПС сключват сделка с ГЕРБ - от едната страна стои ветото на президента, а от другата - опрощаването на тези 12 млн. лв. Опрощаване в такива размери на данъци ще удари по джоба на всеки български гражданин\", каза още депутатът от левицата. По неговите думи този текст е написан само за тях и обслужва интересите на ДПС. „По време на разговорите при президента не е ставало въпрос за такова опрощаване. Там става въпрос да се пресекат опитите за плащане от трети държави. Държавата, чрез бюджета, поема финансирането на заплатите, а тук говорим за неплатени данъци\", обясни Мирчев. Народният представител припомни, че по време на скандала с Изборния кодекс също е имало сделка между ГЕРБ и ДПС. „Но тогава беше за формирането на кворума, машинното гласуване, смяна на данъчната система, самолети и още много други\", допълни той.Мирчев отправи въпрос към Цветан Цветанов - дали ще върне парите, които България е платила за осъдителни присъди по негова вина. „Той, като вътрешен министър, правеше внушения. България беше осъдена 6 пъти. В момента той продължава да прави внушения. Това са стотици хиляди евро на българските граждани. Би трябвало човек със 7 апартамента да има възможност да покрие тези разходи на българските данъкоплатци\", коментира Стоян Мирчев.", "date": "2019.03.07", "title": "Стоян Мирчев: Нова коалиция ГЕРБ - ДПС управлява България в момента "}
{"url": "http://www.cross.bg/kraya-slabo-protzenti-1598397.html", "text": "/КРОСС/Лихвените проценти по кредитите ще започнат плавно да се повишават от втората половина на 2019 г. Това прогнозира последният икономически преглед на БНБ.„Основните фактори, които ще определят динамиката на лихвените проценти по кредитите са цената на привлечения от банките ресурс и лихвеният цикъл в еврозоната. Пазарните очаквания за тримесечния ЮРИБОР са за запазването му на нива близо до текущите до средата на 2019 г. и за слабо повишение през втората половина на 2019 г. и през 2020 г.\", пише още в доклада.Въпреки това отпускането на заеми ще продължи да нараства, но с по-бавни темпове, в сравнение с миналата година.Причина за всичко това е затягането на условията, при които банките кредитират покупката на имоти. Това ще забави и ръста в цените на жилищата, прогнозират от БНБ.Очаква се депозитите в българската банкова система да нарастват с темпове близо до 7.0%. „В условията на повишена несигурност, произтичаща от външната среда, и продължаващо увеличение на доходите от труд очакваме фирмите и домакинствата да запазят висока норма на спестяване. Въпреки очакваното запазване на лихвените проценти по депозитите на ниски равнища липсата на достатъчно сигурни алтернативи на банковите депозити също ще оказва влияние за сравнително високия темп на растеж на привлечените средства в банковата система\", посочва докладът.Очаква се годишната инфлация да се повиши слабо до 2.6% в края 2019 г. и след това да забави темпа си до 2.1% в края на 2020 г. Влияние върху инфлацията при цените на услугите ще оказва прогнозираното нарастване на разходите за труд, потребителското търсене на домакинствата, а също и отражението на косвени ефекти от международните цени на основни суровини върху разходите за производство на фирмите.През 2019 г. БНБ прогнозира растежът на заетостта да се ускори слабо, а до края на прогнозния хоризонт тя да нарасне със затихващ темп вследствие на негативните демографски тенденции. ", "date": "2019.03.07", "title": "БНБ с прогноза за лихвите"}
{"url": "http://www.cross.bg/lenta-dvizhenieto-hemys-1598396.html", "text": "/КРОСС/ От 9.30 ч до 15 ч. днес движението в тунел \"Топли дол\" на АМ \"Хемус\" в посока София ще се осъществява в изпреварващата лента. Ще бъде ограничено движението по активната лента, поради ремонт на пожароизвестителната система на тунела.Шофьорите е необходимо да се движат с повишено внимание, като спазват стриктно поставената сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.03.07", "title": "Движението в тунел \"Топли дол\" на АМ \"Хемус\" само в изпреварващата лента"}
{"url": "http://www.cross.bg/glazgoy-london-ystroiistvo-1598413.html", "text": "/КРОСС/ Подозрителният пакет, който бе намерен в Университета в Глазгоу, е съдържал взривно устройство.По данни на британската полиция случаят е свързан с поредицата самоделни взривни устройства, изпратени по пощата на адреси в Лондон по-рано през седмицата.Има сходства в пакета, маркировката и типа на откритото в Глазгоу устройство и тези в Лондон. Полицията в Глазгоу извърши контролирана експлозия на пакета, който бе намерен в пощенския отдел на университета. Той не е бил отворен преди това и няма пострадали студенти или персонал. Като предохранителна мярка обаче са били евакуирани няколко сгради. Университетът в Глазгоу днес ще има редовни занимания. ", "date": "2019.03.07", "title": "Откритото в Глазгоу взривно устройство има връзка с тези в Лондон "}
{"url": "http://www.cross.bg/kranevo-proverka-myasto-1598412.html", "text": "/КРОСС/ Строеж на хотел на метри от морските вълни събуди недоволство у жителите на Кранево. Сградата се намира на мястото на бившия Международен пионерски лагер. Според документите се извършва ремонт на стара сграда и пристрояване на нова.Преди време е имало скандал с ограда на същото място, която се оказала незаконна след проверка на РДНСК. За строежа има разрешително за ремонт и пристрояване от община Балчик.  Всичко е започнало в началото  на ноември, разказа кореспондентът на NOVA Искра Урумова. Пред нея инвеститорите заявиха, че цялата документация за дейностите, които извършват, е в общината.Арх. Анна Демирева обясни, че всички сгради, които се строят в ивицата имат строителни книжа. Ивицата граничила непосредствено с населеното място и не попадала в охранителните зони А и Б. Строежите имали и положителни оценки от органите за контрол на околната среда.„При мен нито един местен или турист не е идвал да се оплаче от никакви незаконни строежи. Самият факт, че се строи зад оградата, в частен двор показва, че няма фрапиращи нарушения на закона. Като фасада това си е така от 2011 година. Не е ново строителство. Оградата си е тук от 60-70 години\", коментира Румен Николов, кмет на Кранево.От общината са започнали своя проверка по случая.  Днес ще има и проверка на строежа от РДНСК. А междувременно по ивицата в Кранево се строят още три хотела. Това буди недоволство у местните.Снимка Нова телевизия", "date": "2019.03.07", "title": "Строежи завземат плажа на Кранево"}
{"url": "http://www.cross.bg/rotarakt-klybovete-kampaniya-1598414.html", "text": "/КРОСС/ Ротаракт клубовете в България организират национална кръводарителска кампания под наслов „В кръвта ти е да спасяваш животи\". Тя ще се проведе в световната седмицата на Ротаракт от 11 до 17 март в София, Пловдив, Варна, Стара Загора, Велико Търново, Кърджали, Пазарджик, Благоевград, Дупница, Свищов и Панагюрище. Кръводарителската кампания в Стара Загора ще се проведе на 15 март, от 9:00 сдо 12:30 часа, и на 16 март, от 10:00 до 15:00 часа, в Международния младежки център.За 8 поредна година Ротаракт клубовете от различните градове организират кръводарителска кампания. Различното този път е, че тя е по-широко разпространена и се провежда едновременно в 11 градове. По този начин организацията цели да привлече общественото внимание към това добро дело и все повече хора да започнат да правят този чистосърдечен жест.Главната мотивация на организацията за провеждането на кампанията е проблемът, пред които е изправен всеки нуждаещ се от спешно кръвопреливане - оскъдните резерви на кръвните банки по градове и липсата на достатъчно кръводарители на годишна база. Целите, които си поставят Ротаракт клубовете са следните:- да информира обществото за начините и ползите от кръводаряването, като по този начин се увеличи възможността повече хора да дарят кръв за първи път;- да мотивира максимално много хора да се включат по време на кампанията;- да покаже на обществото колко малко е нужно, за да бъде спасен човешки живот.Кампанията се радва на подкрепата от 21 Ротаракт клуба в България, Районен център за трансфузионна хематология (РЦТХ), Регионална здравна инспекция (РЗИ), Български червен кръст (БЧК), Национално представителство на студентските съвети (НПСС), аптеки и компании от сегмента на корпоративния, малкия и средния бизнес в страната.Ротаракт клубовете високо оценяват жеста, който участниците в кампанията ще направят и приемат всеки включил се в нея за герой, затова и призивът ни към кръводарителите е: „Днес аз станах нечий герой! Направи го и ти!\"  ", "date": "2019.03.07", "title": " Национална кръводарителска кампания, организирана от Ротаракт клуб"}
{"url": "http://www.cross.bg/chasa-vestnik-litur-1598392.html", "text": "/КРОСС/ \"Реформата\" на НАП за касовите апарати срина сървърите ѝ\", пише в заглавие на първата си страница вестник. Изданието обяснява, че натоварване с над 240 хил. заявки от новите касови апарати за отчитане в реално време на извършени продажби е причина системата на НАП да блокират за няколко часа.Според Агенцията сривът е бил между 13.30 и 15.40 часа във вторник, но според търговци е продължил повече от 6 часа, както и в сряда.Говорителят на НАП Росен Бъчваров посочва като причина за срива това, че сървърите са били \"бомбардирани\" с изключително голям обем заявки. Експерти обаче припомнят, че ситуацията би трябвало да е напълно нормална, допълва \"Сега\".\"Цените на горивата отново тръгнаха нагоре\", съобщава вестник . Поскъпването на различните видове бензин и дизел само за месец е от 11 до 15 ст. на литър, а тенденцията е цената да върви нагоре. Средната цена, на която в момента се продава масовият бензин А-95,е 2,08 лв. за литър. Повишението за малко над месец e с 11 ст. на литър или с 5,58 %. Цената, на която се продава в момента обикновеният дизел, е средно 2,28 лв. За месец той е поскъпнал с 11 ст. на литър, което е повишение с 5,07 %, посочва \"Дума\".\"Инвалидните пенсии за общо заболяване са нараснали два пъти и половина за 18 години\". Това сочат данните на Националния осигурителен институт, цитирани от  През 2000 г. право на такава пенсия за имали над 177 хил. българи. Само за 14 години хората, които я получават, са станали 390 хиляди, а през 2018 г. броят им вече е скочил на над 457 хиляди. Основните причини за увеличението на инвалидните пенсии били вдигането на пенсионната възраст и безработицата, което карало хората да търсят по-лесен начин за пенсиониране чрез освидетелстване от ТЕЛК, се посочва в анализ на Осигурителния институт, представен от \"Монитор\".За \"драстичен ръст на децата бандити\" съобщава вестник . Всекидневникът се позовава на данни на МВР за престъпността през 2018 година, които показват, че расте броят на регистрираните за хулигански прояви, кражби и наркоразпространение деца под 14 години. През миналата година полицията е задържала за престъпления над 4 200 непълнолетни от 14 до 17 години, посочва \"24 часа\". Вестникът допълва, че според полицията причината за негативната статистика са подменените морални ценности и социалните проблеми в обществото.\"1000 лева глоба за палатка върху дюни\", информира вестник . С промените в Закона за черноморското крайбрежие, които бяха приети на първо четене от икономическата комисия в парламента, се предвиждат глоби от 500 до 1000 лева за туристи, които са поставили хавлия, чадър или палатка на пясъчни дюни край морето. От 1000 до 3000 лева пък е планираната санкция за нарушител, който бъде хванат да паркира кола, каравана или ремарке върху дюни, уточнява \"Труд\". ", "date": "2019.03.07", "title": "Преглед на вестниците "}
{"url": "http://www.cross.bg/sledi-desetki-fosilizirani-1598394.html", "text": "/КРОСС/ В националния исторически парк \"Вали фордж\" в района на Филаделфия отскоро има нова атракция, която е на 2000 години, съобщи Асошиейтед прес.Доброволец в парка открил десетки фосилизирани динозавърски следи върху плоски камъни, използвани за настилка на туристическа пътека.Фосилизираните следи са върху камъни, взети през 2011 г. от намираща се наблизо кариера. За нетренираното око следите изглеждат като грапавини върху пясъчници.В страната има десетки подобни обекти с фосилизирани следи от древни гръбначни.", "date": "2019.03.07", "title": "Динозавърски следи бяха открити в национален парк в САЩ"}
{"url": "http://www.cross.bg/gradysa-temperatyri-bulgariya-1598404.html", "text": "/КРОСС/ Денят ще е слънчев, а облачността - незначителна над цялата страна. Дневните температури ще са между 17 и 22 градуса. Заради вятъра най-хладно ще е по Черноморието. По-осезаем вятър очакваме в източните райони и в Югозападна България, където скоростта му ще е над 30 километра в час. В планините времето ще е слънчево и ветровито. Вятърът ще е силен по високите и открити била със скорост до 50-60 километра в час. Температурите навсякъде ще са високи - в ниското около 10-12 градуса, на 2000 метра надморска височина - около 5 градуса.Обширен атлантически циклон ще обуславя ветровито време в централната част на Европа. Предупреждения с оранжев код са в сила за почти цялата територия на Германия, както и за отделни райони в Италия.България тези дни е под защитата на зона с високо атмосферно налягане. Валежи до края на седмицата не се очакват. Дневните температури ще са високи - над 20 градуса. Захлаждане се очаква в началото на следващата седмица, когато максималните температури ще паднат до към 5-6 градуса. Времето следващата седмица ще е по-динамично с валежи и по-ниски температури. ", "date": "2019.03.07", "title": "Слънчев мартенски ден, до 22 градуса"}
{"url": "http://www.cross.bg/parlament-internet-ryskiyat-1598393.html", "text": "/КРОСС/ Руският парламент одобри закон, който предвижда глоби до 1,5 милиона рубли (22 750 долара) за \"фалшиви новини\", предаде ДПА.Контролният орган Роскомнадзор ще препоръчва на медиите да изтриват материалите, предизвикали безпокойство, се казва в съобщение на уебсайта на Държавната дума, долната камара на руския парламент. Ако посоченото съдържание не бъде премахнато, властите ще задължат интернет доставчиците да блокират съответния адрес.Миналата седмица \"Репортери без граници\" прикани интернет платформите \"да се противопоставят на натиска на руското правителство и да защитят свободата на изразяване\". Организацията за медийна свобода посочи голям брой уебсайтове, блокирани в Русия, но достъпни от Германия. ", "date": "2019.03.07", "title": "Руският парламент одобри закон, предвиждащ глоби за фалшиви новини "}
{"url": "http://www.cross.bg/vidin-politziyata-muzhete-1598403.html", "text": "/КРОСС/ Мъжете, задържани за опит за палеж на Граничното полицейско управление във Видин, се изправят пред съда.Миналата седмица до полицията във Видин е подаден сигнал, че или в града, или в Монтана ще бъде извършен палеж.Почеркът на предполагаемото престъпление съвпада с този на предишно такова и от полицията предприемат мерки.В колата на мъжете са открити бутилки с бензин и други вещества, които в комбинация се превръщат във взрив.Според МВР и специализираната прокуратура е имало риск от грандиозен пожар в крайдунавския град. ", "date": "2019.03.07", "title": "Гледат мерките на мъжете, планирали палеж във Видин"}
{"url": "http://www.cross.bg/nasledstvo-banov-boil-1598402.html", "text": "/КРОСС/ Очаква се днес министърът на културата Боил Банов да отговори на критичния одит на Сметната палата за лошото състояние на паметниците на културата. Банов ще коментира данните от вчера, които сочат, че у нас са декларирани близо 40 000 недвижими културни ценности. Сред тях са и близо 15 хил. сгради, които въобще не са изучени.Пак според одита Института за недвижимо културно наследство страда от недостиг на кадри - годишно на един експерт се пада да прави мониторинг на 3000 обекта.Липсва и държавна политика за запазване на архитектурното наследство.От министерството отговориха, че вече са подготвени заповеди за изпълнението на отправените 15 препоръки, а средствата за опазване на културното наследство всяка година растат. ", "date": "2019.03.07", "title": "Боил Банов отговаря на критиките на Сметната палата "}
{"url": "http://www.cross.bg/meditzinski-sreshta-manolova-1598376.html", "text": "/КРОСС/ Омбудсманът Мая Манолова организира среща по искане на протестиращите медицински специалисти, която ще се състои в институцията/ гр. София, ул. Георг Вашингтон\" № 22/.Поводът са протестите на 1 март т.г. в цялата страна на медицински сестри, акушерки, лаборанти и рехабилитатори, които настояха за промяна в заплащането, условията на труд и статута на лечебните заведения. Техните искания са стартово възнаграждение от две минимални работни заплати, регулиране на работното време, заплащане на извънредния труд и др.Специалистите по здравни грижи алармират, че здравеопазването е в „клинична смърт\" и изискват незабавни и спешни държавни мерки за неговото оздравяване.", "date": "2019.03.07", "title": " Мая Манолова се среща с протестиращите медици"}
{"url": "http://www.cross.bg/ermenkov-parlamenta-vreme-1598407.html", "text": "/КРОСС/ БСП не са в пленарна зала и не работим в момента в комисиите. От време на време посещаваме парламента от гледна точка на пощенските кутии и специално аз бях вчера в парламента, за да проверя своята пощенска кутия, където получавам писма и сигнали на българските граждани. В крайна сметка дейността на народния представител не е само в това да седи в пленарната зала и участието в комисии, а и в общуването с хората. Това каза в сутрешния блок на БТВ „Тази сутрин\" Таско Ерменков, депутат от „БСП за България\". Ние нямаме забрана да влизаме в парламента и да си вършим работата на народни представители и не сме имали такава забрана - ние имаме политическо решение да не участваме в пленарните заседания и работата на комисиите, за да не легитимираме това, което се случва и тези безобразия, скандали, договорки, сделки и задкулисия, добави той. Всеки един ден от работата на НС доказва правотата на това наше решение, каза още депутатът от левицата.И вчера с отхвърлянето на ветото на президента беше доказана нашата позиция, че този парламент е изчерпан, каза още Ерменков. Няма как да бъдем в една зала с хора, които от една страна профанират правото на човека да прави свободен избор и го правят по възможно най-непрозрачния начин и второ, няма начин да влезем в парламента с хора, които задкулисно се договарят какво ще даде единия на другия, за да може другия да го подкрепи, в това число и споменатото от Корнелия Нинова вчера - договорката за освобождаването на мюфтийството от данъци, каза още депутатът от БСП. В случая става въпрос не за финансирането на вероизповеданията, което ние подкрепяме, а става въпрос за опрощаване на дългове и не на 8 милиона, както каза в свое изказване Цветан Цветанов, а става въпрос за 12 милиона, коментира Ерменков.Според Таско Ерменков спорът, който са водили от БСП по време на първото четене на промените в Изборния кодекс, сега най-вероятно ще се повторят и по време на второто четене, като отделните партии от Обединени патриоти, както и ДПС, ще защитават свои собствени идеи и позиции. Тогава ще видите как това единство, с което отхвърлиха президентското вето, ще се разпадне отново, смята депутатът от левицата. ", "date": "2019.03.07", "title": "Таско Ерменков: Сегашната работа на парламента доказва правотата на нашето решение"}
{"url": "http://www.cross.bg/netfliks-garsiya-markes-1598395.html", "text": "/КРОСС/ Нетфликс придоби правата за екранизиране на книгата \"Сто години самота\" на Габриел Гарсия Маркес, съобщиха Асошиейтед прес и Франс прес. Стрийминг платформата оповести, че по публикуваната през 1967 г. книга ще бъде адаптиран сериал на испански език. \"За пръв път семейството на писателя разреши книгата да бъде адаптирана за малкия екран\", отбеляза Нетфликс.Голяма част от сериала ще бъде заснета в Колумбия. Синовете на Маркес - Родриго Гарсия и Гонсало Гарсия Барча, ще бъдат изпълнителни продуценти на сериала.Книгата \"Сто години самота\" е преведена на 46 езика. От нея са продадени 47 милиона екземпляра.Нетфликс не даде подробности за бъдещия сериал - не е ясно кой режисьор ще го заснеме и кои ще се участващите актьори. Не бе оповестено също кога ще започне излъчването на сериала.", "date": "2019.03.07", "title": "Нетфликс ще прави сериал по „Сто години самота“ на Маркес "}
{"url": "http://www.cross.bg/zona-sofiya-zelenata-1598405.html", "text": "/КРОСС/ Безнаказани нарушения в Зелената зона на София. Столичанин намери начин да паркира без да плаща. Всичко това е възможно заради нормативни неуредици в паркирането в София, коментира във включване в БТВ в „Тази сутрин\" репортер на телевизията.  Той показа паркиран автомобил, който е спрял върху маркировката, което е нарушение, което обаче по никакъв начин не може да бъде санкционирано от служителите на „Градска мобилност\". Репортерът обясни, че автомобилът е спрял върху маркировка, която е абсолютно забранена за паркиране, но тази част от маркировката не се води част от зелената зона на София и всъщност служителите не могат да дойдат и да му сложат скоба. Единствената възможност нарушителят да бъде наказан е да дойде паяк и да вдигне колата - това обаче в много от случаите на подобни нарушения, не се случва, защото обикновено собствениците на такива коли наблюдават автомобилите си и когато паякът дойде, те идват, качват се на колите си и изчезват, каза още репортерът на БТВ.Емил Коларов от Центъра за „Градска мобилност\" коментира, че проблемът в случая е не, че няма места в Зелената зона, а напротив, места има достатъчно, но граждани правят подобни паркирания, за да избегнат плащането за паркиране в Зелена зона. ", "date": "2019.03.07", "title": " Безнаказани нарушения в Зелената зона на София"}
{"url": "http://www.cross.bg/leva-muzhete-bizhyta-1598391.html", "text": "/КРОСС/ За 8 март мъжете планират да подарят бижута, козметика и ваучери, съобщи услугата за публикуване на обяви \"Авито\" според данни от проучване, съобщава РИА Новости.Според авторите на проучването, мъжете успешно отгатват желанията на нежния пол. В чест на 8 март те планират да подарят парфюми и козметика (35%), бижута (31%), ваучери (21%) и домакински уреди (15%). Само 3% от участниците в изследването са готови да подарят автомобил.43% от анкетираните жени твърдят, че предпочитат бижута, 34% си пожелават козметика или парфюм, а 22% - ваучери. Други 18% искат да получат домакински уреди или екскурзия.34% от мъжете са заявили, че са готови да похарчат за тази цел между 25 и 80 лева. 20% - до 25 лева 19% - от 80 до 130 лева, а 11% - от 130 до 250 лева. Само 6% ще дадат повече от 250 лева за подарък.По време на проучването са били анкетирани 1 500 мъже. През 2019 г. около 90% от мъжете смятат да поздравят жените си за празника. Особено активна ще бъде възрастовата група от 35 до 46 години. Това е с 5% повече в сравнение с 2018 година. ", "date": "2019.03.07", "title": "Най-много мъже ще купят парфюм за 8 март, а болшинството жени искат бижута"}
{"url": "http://www.cross.bg/dolara-forbs-mlrd-1598383.html", "text": "/КРОСС/ Kайли Дженър е най-младата милиардерка в света за всички времена, която сама е създала състоянието си основно чрез процъфтяващата козметична компания, която тя основа преди три години, обяви \"Форбс\".21-годишната Дженър, която е полусестра на риалити звездата Ким Кардашиян, влезе за първи път в годишната класация на \"Форбс\" за милиардери през 2015 г., когато компанията й Kylie Cosmetics дебютира онлайн с комплекти от червило и молив за устни на цена 29 долара.Според \"Форбс\" тя е едновременно най-младият милиардер, както и най-младият милиардер, натрупал богатството си самостоятелно.В своята класация \"Форбс\" отделя онези, които са наследили част от състоянието си, от онези, които са го натрупали сами. Независимо дали е направено самостоятелно или с помощта на наследство, богатството й я нарежда на 2057 място в списъка на изданието.Според \"Форбс\" миналата година компанията Kylie Cosmetics е имала продажби от 360 млн. долара, а Дженър, която е и майка на едногодишно момиченце, е стопроцентов собственик на компанията. Тя печели и от странични проекти и участия като риалити формата за семейство Кардашиян.Засега най-богатият човек в света остава изпълнителният директор на Amazon.com Джеф Безос, чието състояние се е увеличило на 131 млрд. долара от миналогодишните 112 млрд. долара, посочва \"Форбс\".Съоснователят на Microsoft Corp Бил Гейтс остава на второ място с 98.5 млрд. долара, след като миналата година е бил в класацията с 90 млрд. долара.Основателят и изпълнителен директор на \"Фейсбук\" Марк Зукърбърг е паднал с три позиции до осмо място, след като състоянието му е намаляло с 8.7 млрд. и е стигнало до 62.3 млрд. долара.Това е втора година за последното десетилетие, в която броят на милиардерите и тяхното общо състояние се е свило, което доказва, че дори най-богатите не са имунизирани срещу икономическите сили и сътресенията на стоковите пазари, пише изданието. При последното им преброяване милиардерите са били 2153, което е с 55 по-малко от предходната година. ", "date": "2019.03.07", "title": "Кайли Дженър е най-младата милиардерка в света според \"Форбс\""}
{"url": "http://www.cross.bg/-oto-prof-depytat-1598389.html", "text": "/КРОСС/  Васил Боянов, Азис, попфолк певец Георги Ковачев, депутат от БДЦ в 43-ото НС ДесиСлава, певица Невена Андонова, журналист, продуцент Проф. д.ф.н. Симеон Хаджикосев, литературен критик Проф. дсн Румяна Стоилова, директор на Института за изследване на обществата и знанието към БАН Руслан Вуцов, управител на „Пфое агенция\" ЕООД Стефани Михайлова, депутат от ГЕРБ в 43-ото НС Преслав Борисов, евродепутат Юри Буков, художник  ", "date": "2019.03.07", "title": "Рожденици на 7 март  "}
{"url": "http://www.cross.bg/tema-zhivo-mladezhi-1598388.html", "text": "/КРОСС/  Тема: Европа, Лондон и Брекзит - Ема Хопкинс, посланик на Обединеното кралство;Тема: Евроизбори и правила - говорителят на ЦИК Цветозар Томов;Тема: Лъжа и здраве - защо са важни фактите по темата с ваксините?Тема: В Русе: недоволство в Спешна помощ - защо лекарите излизат на протест?Тема: Банско не иска повече нощни заведения - как ще се пази спокойствието?Тема: Филтър за истина - как работят информационните агенции в света на фалшивите новини?Тема: Брутална агресия срещу лекар в кабинета му - на живо: разказ на нападнатия медик;Тема: Ще се случи ли европейският ренесанс на Макрон? В студиото посланикът на Франция у нас Ерик Льобедел;Тема: Ще има ли рестарт на енергийните проекти след посещението на Медведев? Коментар на депутатът от БСП Таско Ерменков;Тема: Пробив в „Зелената зона\" на София - как столичанин измисли начин да паркира без да плаща;Тема: Екшън в Разград - как трима младежи пострадаха след гонка с полицията?Тема: На живо: Как семейство сбъдна мечтата си да има бебе след 19 опита инвитро?Тема: За отхвърленото президентско вето и посещенията на руския премиер и шефа на НАТО у нас - коментира Цветан Цветанов от ГЕРБ.Тема: Готови ли са БСП да се върнат в парламента? Разговор с червения депутат Стоян Мирчев.Тема: Строителни дейности на плажа край Кранево - какво се извършва и законно ли е? Гледайте на живо.Тема: Кои институции са отговорни за разрухата на културните ни паметници? Гостува председателят на Сметната палата Цветан Цветков.Тема: Група криминално проявени тийнейджъри от Плевен рекетира и изнудва ученици да им плащат такса спокойствие.Тема: В „Дръжте крадеца\" - младежи задигнаха 5 200 лева и алкохол от заведение във Велинград.Тема: Как младежи от Разградско участваха в гонка с полицията и след катастрофа завършиха в болницата?Тема: На живо: Как баща от Варна опита да продаде 9-годишната си дъщеря.Тема: Лъжливи оферти в интернет. Може ли почивката да ни поскъпне двойно - от резервацията до хотела? Проверка в „На твоя страна\" с Георги Георгиев.Тема: Защо едно младо семейство реши да плати хляба на цяло село с 500 души население?„Плаващите кейове\" на Христо Явашев - Кристо във филма, който открива София Филм Фест.  ", "date": "2019.03.07", "title": "Теми и гости в сутрешните блокове на телевизиите"}
{"url": "http://www.cross.bg/chasa-sofiyaot-zala-1598390.html", "text": "/КРОСС/ София.От 11.00 часа в София Ивент център вицепрезидентът Илияна Йотова ще участва в заключителното събитие на високо ниво на инициативата „Посланик за един ден\".***София.От 09.00 часа ще започне редовното заседание на Народното събрание.***София.От 15.00 часа в конферентната зала Библиотечно-информационния център на ТУ - София председателят на Народното събрание Цвета Караянчева ще бъде официален гост на празнична среща на дами, завършили Техническия университет - София.***София.От 08.30 часа министърът на образованието и науката Красимир Вълчев ще присъства на открит урок на второкласници в 109 ОУ „Христо Смирненски\", ул. „Слатинска\" № 24.***София.От 09.00 часа в зала 310, корпус 1 на НБУ, ще се състои съвместно организирана международна научно-практическа конференция между Център за оценка на риска по хранителната верига към Министерство на земеделието, храните и горите, Нов български университет и МИТ Университет -Скопие на тема: „Храни и опаковките им. Риск мениджмънт в туризма.\"***София.От 11.00 часа в зала „Колегиум\" на 6 етаж в Министерството на културата министърът на културата Боил Банов ще даде брифинг по повод одитния доклад на Сметната палата за архитектурното културно наследство.***София.От 10.00 часа в огледалната зала на Софийския университет заместник-министърът на образованието и науката Карина Ангелиева ще открие дискусионен форум под надслов „Европейската научна инфраструктура за транслационна медицина EATRIS-ERIC в България\".***София.От 13.00 часа в Интер Експо Център ще се състои официалното откриване на Кръглата маса, засягаща темата за законодателството в строителния сектор и инженерингът в обществен интерес. Кръглата маса ще открие заместник-министърът на регионалното развитие и благоустройството инж. Валентин Йовев.***София.От 13.00 часа на ул. „Георг Вашингтон\" № 22 омбудсманът Мая Манолова организира среща по искане на протестиращите медицински специалисти.***София.От 09.00 часа в зала „Средец\" на София Хотел Балкан ще се проведе 20-ата юбилейна конференция по е-Управление, „Е-управление за устойчиво развитие\". Конференцията се провежда под патронажа на Томислав Дончев, заместник министър-председател на Република България.***София.От 11.00 часа на ул. „Русалка\" в отсечката между „Черковна\" и „Васил Друмев\" зам.-кметът на Столичната община Дончо Барбалов ще провери работата на фирмите, ангажирани с поддръжка на пътната мрежа.***София.От 13.00 часа в централата на АБВ на улица „Врабча\" 23 ръководството на партията ще даде пресконференция.***София.От 13.00 часа в сградата на „Булгартрансгаз\" ЕАД на адрес: гр. София, бул. „Панчо Владигеров\" № 66, ще се проведе публично заседание на комисията за провеждане на откритата процедура с наименование „Доставка на необходимите материали и оборудване, инвестиционно проектиране - фаза работен проект, изграждане и въвеждане в експлоатация на обект: „Разширение на газопреносната инфраструктура на „Булгартрансгаз\" ЕАД паралелно на  северния (магистрален) газопровод до българо-сръбската граница\", етап: „Линейна част\".***София.От 19.30 часа в Зала 1 на НДК ще бъде открит „Международен София Филм Фест\". За старт на фестивала е избран филма „Да ходиш по вода\" на режисьора Андрей Паунов, разказващ за световноизвестния артист Кристо и неговата мащабна инсталация, наречена „Плаващите кейове\".***Благоевград.От 11.00 часа в ОДМВР-Благоевград ще се състои пресконференция във връзка с годишния отчет-анализ на ОДМВР-Благоевград с участието на зам.-главния секретар на МВР главен комисар Георги Арабаджиев и старши комисар Стоян Темелакиев - зам.-директор на ГДБОП.***Благоевград.От 11.00 часа на Стария гробищен парк срещу входа на парк „Македония\" официално ще бъде открит реставрираният паметник костница на загиналите войници и офицери в Междусъюзническата война.***Благоевград.От 16.00 часа в зала „Яворов\" отваря врати информационното бюро за кампанията „Бъди войник\" на Министерство на отбраната.***Варна.От 14.00 часа общинският съветник от ПП ГЕРБ Людмила Колева ще се срещне с граждани в офиса на партията на ул. „Георги Бенковски\" 1.***Варна.От 15.00 часа в Щаба на Военноморските сили командването на ВМС ще поздрави жените военнослужещи и цивилни служители, по случай 8 март - Международния ден на жената.***Варна.От 16.30 в Дома на стопанския деятел ще се проведе пресконференция на ПП АБВ.***Велико Търново.От 12.00 часа в Изложбени зали „Рафаел Михайлов\" ще се проведе откриване на двудневното изложение „Кандидатстудентска борса 2019\".***Велико Търново.От 16.00 часа в ритуална зала на Община Велико Търново ще се проведе среща с представители на Министерството на регионалното развитие и благоустройството. Ще присъства министър Петя Аврамова.***Каварна.От 13.00 часа в заседателната зала (1 етаж) на Община Каварна ще бъдат представени резултатите от изпълнението на проект 16.4.2.017 \"Подобряване на условията за младежка заетост в туризма\", финансиран по програма ИНТЕРРЕГ V - A Румъния-България, Ви каним назаключителна пресконференция.***Кърджали.От 14.00 часа ще се проведе отчет-анализ за дейността на ОД на МВР-Кърджали през 2018 година, който ще бъде представен от старши комисар Венцислав Момчилов. На отчета ще присъстват директорът на ГДБОП главен комисар Ивайло Спиридонов и зам.-директорът на ГДГП старши комисар Светослав Манолов. В 15.45 часа в пресклуба на ОД на МВР-Кърджали ще се състои брифинг за медиите.***Кюстендил.От 13.30 часа в залата на Областна администрация - Кюстендил ще се проведе Общото събрание на Асоциация по ВиК.***Перник.От 14.00 часа в зала „Панорама\" ще се състои извънредно заседание на Общински съвет-Перник. ", "date": "2019.03.07", "title": "Предстоящи събития в страната на 7март  "}
{"url": "http://www.cross.bg/raketi-lavrov-shtati-1598398.html", "text": "/КРОСС/ Руският външен министър Сергей Лавров заяви, че страната му си запазва правото да разполага ракети, забранени от Договора за ликвидиране на ракетите със среден и малък обсег, от който Съединените щати се оттеглиха, предаде Асошиейтед прес.Според Лавров решението на Вашингтон дава на Москва свободата да започне да монтира свои ракетни установки в различни части на света.„Както каза и президентът Путин, ако Съединените щати се оттеглят от договора, те ще могат да разполагат ракетите, забранени от него, в една или друга част на света. Ако някъде се появят ракети американско производство, ние си запазваме правото да направим същото, така че в този район да има и наши ракети\", каза руският външен министър в Абу Даби.Там Лавров коментира и американските санкции срещу поддръжниците на правителството на венецуелския президент Николас Мадуро. Той ги определи като „неправомерни\" и изрази надежда, че примерът на Съединените щати „няма да се окаже заразителен за когото и да било\". ", "date": "2019.03.07", "title": "Лавров: Запазваме си правото да разполагаме ракети в различни части на света "}
{"url": "http://www.cross.bg/razgrad-oblast-sredstva-1598384.html", "text": "/КРОСС/ Макар и много закъснели, поставихме началото на устойчив в дългосрочно финансово отношение сектор. С очакваните приходи от въвеждането на тол системата за тежкотоварни автомобили, която ще заработи от 16 август 2019 г., ще могат да се рехабилитират и поддържат три пъти повече пътища във всяка област. Ресурсът, който ще се генерира, ще е в пъти по-голям. Очаква се още през 2020 г. той да е два пъти и половина по-голям от досегашните постъпления.Това заяви при участието си в дискусията „Европа в нашия дом\" в Разград заместник-министърът на регионалното развитие и благоустройството Николай Нанков.Поетапно ще бъде ремонтиран пътят Разград - Кубрат, коментира регионалният заместник-министър. През тази година ще приключи започналият през 2016 г. ремонт на участък от пътя. Предвижда се да започне ремонт и на още 9 км от него. В област Разград през 2017 и 2018 г. със средства от държавния бюджет в размер на близо 24 млн. лв. са ремонтирани 98 км пътища. Сред тях са участъци от пътя Търговище - Разград. Ремонтирани са също отсечки и от третокласния път, по който преминава интензивен трафик на тежкотоварни автомобили, превозващи инертни материали, земеделска продукция и материали за завода за фаянс и теракота в гр. Исперих.Със средства от Оперативна програма „Региони в растеж\" 2014-2020 в областта вече са рехабилитирани близо 21 км от второкласния път Търговище - Разград, който е основна транспортна връзка за областите Търговище, Разград и Силистра и осигурява свързаност и с голяма част от Южна България.Заместник-министър Нанков обърна внимание, че има системен проблем и с финансирането на ВиК отрасъла и европейските средства също не решават дългосрочно проблемите. Общините в област Разград нямат достъп до тях заради липсата на консолидация. Добрата новина е, че през следващия програмен период отново ще има средства за води - питейни и отпадъчни, допълни той. Местните власти трябва да направят осъзнат избор дали ще пристъпят към консолидацията според изискването в една административна област да има един ВиК оператор. Не е късно за взимане на решение за обединяване в асоциация и в област Разград, за да може през следващия период да има достъп до европейско финансиране.От бюджета на Министерството на регионалното развитие и благоустройството в област Разград през последните три години са инвестирани 5 млн. лв. Инвестициите включват и рехабилитация на ВиК мрежата в разградския ж.к. „Орел\". Със средства от управляваната от министерството Оперативна програма „Региони в растеж\" 2014-2020 г. се благоустроява градската среда. Заместник-министър Нанков посочи, че това е успешен пример за интегриран проект и подчерта, че проектите по ОПРР имат най-дълготраен и видим ефект за хората.", "date": "2019.03.07", "title": "С приходите от тол системата ще могат да се поддържат три пъти повече пътища"}
{"url": "http://www.cross.bg/potok-tyrski-tyrski-1598400.html", "text": "/КРОСС/ Днес се очаква да станат ясни компаниите, които искат да изграждат продължението на \"Турски поток\" през България. Крайният срок за набиране на офертите изтече вчера.Трасето, по което ще се транспортира газа от „Турски поток\", е с дължина 485 километра. За строежа държавата ще вложи 2,8 милиарда лева.Медведев: Чакаме гаранции за \"Турски поток\" от ЕК; Борисов: Участваме в хъб „Балкан\"По време на посещението си у нас преди дни руският премиер Дмитрий Медведев заяви, че Русия е склонна „Турски поток\" да завие към нашия газов хъб, но само при ясни гаранции от Европа, че ситуацията с „Южен поток\" няма да се повтори. ", "date": "2019.03.07", "title": "Отварят офертите за българския участък на „Турски поток”"}
{"url": "http://www.cross.bg/grypa-slyzhiteli-politzeiiska-1598401.html", "text": "/КРОСС/ Полицейска операция за неутрализиране на организирана престъпна група за разпространение на наркотици, грабежи и кражби се провежда под надзора на Специализираната прокуратура на територията на столичния квартал „Орландовци\", съобщиха от държавното обвинение.В операцията участват и служители на дирекция „Вътрешна сигурност\" на МВР, които разследват евентуалното участие в престъпната група на двама служители на Второ РПУ в София.Информация за хода и резултатите от операцията ще бъде предоставена по-късно. ", "date": "2019.03.07", "title": "Полицейска операция срещу наркоразпространение и грабежи в „Орландовци“ "}
{"url": "http://www.cross.bg/zakona-yslygi-sofiya-1598399.html", "text": "/КРОСС/ Депутатите ще разгледат на първо четене промените в Закона за концесиите, които целят да улеснят процедурата за отдаване на летище „София\".В дневния ред на парламента е и окончателното обсъждане на Закона за социалните услуги.Промените в Закона за концесиите, внесени от Министерския съвет, изчистват 3 обстоятелства, които спъват процедурата за отдаване на летище „София\" на частен оператор.Предложените изменения предвиждат премахване на безкрайната солидарна отговорност на концесионера, която надхвърля изискванията на европейското законодателство.Решава се и проблемът с обезщетението на концесионера за направени инвестиции в летището при форсмажорни обстоятелства. Предлага се още за концесия с трансграничен интерес спорове по договора да могат да се решават от арбитражен съд.С внесените поправки в закона се гарантира по-широка конкуренция при отдаването на летище „София\" на концесия.Заради законодателните пречки срокът за подаване на оферти се удължава вече 4 пъти и последният е до 3-ти април.В Закона за социалните услуги за първи път се създава законов ред за предоставяне на асистентска подкрепа за възрастни хора, които не могат да се самообслужват, както и за хора с увреждания, ако не ползват такава подкрепа по друг закон.Общините ще са тези, които ще предоставят асистентските услуги. Те ще са безплатни за хората без доходи.Останалите ще заплащат различна сума от таксата - 10, 20 или 50 % от нея по индивидуална оценка на всеки случай. Оценката ще се прави от общински служители. ", "date": "2019.03.07", "title": "Депутатите гледат на първо четене Закона за концесиите "}
{"url": "http://www.cross.bg/vyara-hristiyanskata-chrez-1598386.html", "text": "/КРОСС/ Много време преди покръстването на руския народ при светия равноапостолен княз Владимир християнската вяра вече била проникнала в южния край на Русия - Крим и Таврическия полуостров, който в старо време се наричал Херсонес Таврически и влизал в Римската империя.Римските императори, жестоки гонители на християните, сами неволно способствали за разпространение на християнската вяра в Таврическия полуостров. Те изпращали там на заточение държавни престъпници. Изповядването на християнската вяра тогава се считало за голямо престъпление и много християни били пратени в изгнание заради вярата си в Иисуса Христа, например Св. Климент Римски в царуването на император Траян. Тия изгнаници чрез поученията си и чрез примера на добродетелния си живот обръщали много езичници към Господа и често пъти с мъченическата си смърт утвърждавали вярата в сърцата на новопокръстените. Така Господ насочвал всичко за доброто и ползата на Църквата и нерядко самите врагове ставали несъзнателни оръдия на всеблагия Божи промисъл.Макар заточениците-християни чрез своите поучения да са обърнали мнозина към истинния Бог, мнозинството от жителите на Таврическия полуостров дълго оставали в мрака на езичеството. В тая страна имало много юдеи, които с всички сили се стремели да пречат на разпространението на християнската вяра и заедно с езичниците преследвали и мъчели вярващите в Христа. Християните, често пъти лишени от епископи и свещеници, могли само тайно да се събират на молитва. Но в първите векове на Църквата християнската любов възпламенявала всички вярващи. Изпълнени с ревност към закона Господен и с любов към ближните, християните с готовност посрещали страданията за вярата и дори смъртта.Така, в царуването на Диоклетиан в ІІІ век, когато християните били преследвани, йерусалимският патриарх пратил няколко епископи в различни страни да проповядват светото Евангелие.Двама от тях - Ефрем и Василий - пристигнали в Херсон. Те дълго живели заедно в Херсон или Корсун, главния град на полуострова. Утешавали гонените християни чрез своето състрадание и увещавали езичниците да оставят идолопоклонството и да се обърнат към истинския Бог. След известно време Ефрем напуснал Херсон и отишъл по-нататък. Той стигнал до реката Дунав, проповядвайки словото Божие. Мнозина се обърнали и приели от него св. кръщение, но повечето враждебно посрещали проповедника. Той с търпение понасял гоненията и оскърбленията и най-после, по заповед на началниците на страната, бил посечен с меч.Между това Василий продължавал да проповядва словото Божие в Херсон. Някои повярвали, но много жители на града с гняв се опълчили против епископа. Те го били и мъчили и най-после го изгонили от града. Той отишъл в планината и се поселил в една пещера, наричана Партено. Скърбейки за неверието и ожесточението на народа, той непрестанно молел Бога да просвети езичниците със светлината на истинската вяра.", "date": "2019.03.07", "title": "Св. свщмчци Василий, Ефрем, Капитон и др. еп. Херсонски"}
{"url": "http://www.cross.bg/opasno-budesh-prav-1598385.html", "text": "/КРОСС/ Опасно е да бъдеш прав, когато управляващите грешат.Волтер ", "date": "2019.03.07", "title": "Опасно е да бъдеш прав"}
{"url": "http://www.cross.bg/voiina-povod-frenskata-1598387.html", "text": "/КРОСС/ 161 г. - Римският император Антонин Пий умира и е наследен едновременно от Марк Аврелий и Луций Вер, което е прецедент до този момент в Римската империя.321 г. - Император Константин I Велики издава декрет че денят на Sol Invictus (неделя) е ден за почивка в Империята.1530 г. - Папата отказва да узакони развода на английския крал Хенри VIII с Катерина Арагонска и да признае брака му с Ан Болейн, което става формален повод за създаването на англиканската църква.1798 г. - Френската армия влиза в Рим.1814 г. - В битката при Краон армията на Наполеон Бонапарт побеждава руските и пруските военни сили.1876 г. - Александър Бел получава патент за изобретение, което той нарича телефон.1912 г. - Руал Амундсен официално съобщава, че неговата експедиция е достигнала Южния полюс на 14 декември 1911 г.1918 г. - Първа световна война: Финландия влиза в съюз с Германия.1936 г. - Германия нарушава Локарнския пакт и Версайския договор, като окупира наново демитализираната Рейнска област.1945 г. - Втората световна война: Американски армейски части овладяват моста над река Рейн, с което се ускорява настъплението срещу Берлин.1947 г. - Възстановени са дипломатическите отношения между България и Австрия.1950 г. - Студената война: СССР прави изявление, в което отрича, че Клаус Фукс е работил като съветски шпионин.1965 г. - За първи път в Канада в римокатолически църкви са извършени богослужения на английски език.1966 г. - Президентът на Франция Шарл де Гол обявява намерението на страната да напусне НАТО.1980 г. - Маргьорит Юрсенар е първата жена избрана за член на Френската академия.1983 г. - Направен e опит за отвличане на самолет (полет № LZ-013) от БГА Балкан (София - Варна).1987 г. - Майк Тайсън прегазва Джейм \"Костотрошача\" Смит за световната титла в тежка категория.1989 г. - Иран скъсва дипломатически отношения с Великобритания по повод на издадените в кралството Сатанински строфи на Салман Рушди.1996 г. - Формиран е първият демократично избран палестински парламент.2002 г. - Открити са Деветите зимни параолимпийски игри в Солт Лейк Сити.2009 г. - Изстрелян е космическият телескоп Кеплер, проектиран да открива земеподобни планети в орбита на други звезди.  ", "date": "2019.03.07", "title": "7 март  в историята"}
