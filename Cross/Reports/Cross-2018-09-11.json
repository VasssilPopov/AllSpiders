{"url": "http://www.cross.bg/rhone-arrle-fata-1583597.html", "text": "/КРОСС/ Hoвият іРhоnе c диaгoнaл нa eĸpaнa 6,1 инчa c гoлямa cтeпeн нa вepoятнocт щe ce oĸaжe в нeдocтиг пo вpeмe нa cтapтa нa пpoдaжбитe. Toй вepoятнo щe пpoдължи няĸoлĸo мeceцa, aĸo ce cъди oт дoĸлaдa нa ĸoлyмниcтa нa Вlооmbеrg Mapĸ Гacтpoн, предава Dir.", "date": "2018.09.11", "title": "Новият iPhone заплашен от недостиг"}
{"url": "http://www.cross.bg/prodanov-bulgariya-bulgariya-1583601.html", "text": "/КРОСС/ „Търсим национално съгласие по \"Визия за България\". Това не става на жълтите павета пред парламента. Ние не излизаме от НС, защото оставаме с явно присъствие. Не омаловажаваме ползата от парламентарната трибуна.  На ротационен принцип двадесет депутати от различните парламентарни комисии ще са в НС, така че- какъвто и закон да се разглежда, ние да имаме представители в зала.” Това заяви пред БНТ зам.-председателят на ПГ на „БСП за България” Христо Проданов. Той обясни, че по важни въпроси- като гласуване на оставките на министрите, парламентарния контрол или за гласуване на вето на президента- всички депутати от левицата ще са в парламента. Проданов информира, че на следващия ден ще бъде в Якоруда на среща с гражданите, за да коментират „Визия за България”. „Там основният поминък е дървообработване, дърводобив и туризъм. Във „Визия за България” предлагаме дърводобивът да се извършва само от държавни предприятия, ръководени добросъвестно. И искам да чуя мнението на хората\"- каза Проданов. Той смята, че държавата може да е лош стопанин, само когато стопаните на държавата са лоши. Депутатът добави, че след срещи с хората в цялата страна, вероятно в края на годината, на конгрес на БСП, ще бъде обобщена платформата на „Визия за България”.Христо Проданов коментира изказването на премиера, че докато той градял светло бъдеще, депутатите от БСП са на СПА, като поредно разделение на нацията. Относно думите му, че всичко би било добре, ако нямало комунисти, Проданов беше категоричен, че по тази логика, заради миналото си, Бойко Борисов веднага трябва да подаде оставка. „За последните 10 години, откакто бодро ни води ГЕРБ към светло бъдеще, да се сравним със съседна Румъния. Преди 10 години те бяха зад нас по всички показатели. За 10 години минималната им заплата е същата, каквато е в България, но в евро, т.е. е два пъти по-голяма. Стигнахме дотам, че хора от Северна България да ходят през деня да работят там или направо да емигрират. Това е светлото бъдеще, което строят ГЕРБ”, аргументира се Христо Проданов. По повод заявлението на премиера, че се очаква от следващата година 10% увеличение на бюджетните заплати, депутатът от левицата обясни, че то ще бъде изядено от 15% ръст на газа и поскъпването на стоките от първа необходимост. ", "date": "2018.09.11", "title": "Христо Проданов: Търсим национално съгласие по „Визия за България”"}
{"url": "http://www.cross.bg/izmamena-chasa-telefon-1583590.html", "text": "/КРОСС/ 61-годишна жителка на Димитровград е измамена с 6000 лева, съобщават от МВР в Хасково.Сигналът е подаден от жертвата в 16 часа вчера. Според жалбата, същия ден преди обед на стационарния й телефон позвънила жена, която се вайкала по телефона.Потърпевшата затворила, но последвало ново обаждане от мъж. Той се представил за \"инспектор от телефон 112\".Извършителят я заблудил по схемата \"съдействие на полицията\", като я накарал да изтегли от банката спестяванията си, които да остави до блок в ж.к. \"Орфей\" в Хасково.Жената хванала такси и изпълнила инструкциите. Оставила сумата до кош за смет в 14:15 часа, но по-късно усетила, че е измамена и сигнализирала в полицейското управление.Работата по образуваното досъдебно производство продължава.", "date": "2018.09.11", "title": "Възрастна жена от Димитровград даде 6 хиляди за \"инспектор от 112\"  "}
{"url": "http://www.cross.bg/peshterata-momchetata-fytbolisti-1583592.html", "text": "/КРОСС/ Тайландска филмова компания се присъедини към надпреварата за пресъздаване на драматичната история на 12-те млади футболисти и техния треньор, освободени от наводнената пещера, съобщи един от продуцентите на компанията. След като децата бяха изведени успешно от пещерата в северен Тайланд преди два месеца, се появи медиен интерес към историята, която привличаше света седмици наред.Производители на документални филми и холивудски продуценти полудяха по идеята за заснемане на филм, а журналистите инспирираха авторите на книги да претворят изключителната по рода си спасителна мисия.Банкокската продуцентска компания De Warrenne Pictures, е последната, съгласила се да финансира версията, наречена \"Пещерата\", снимките на която трябва да започнат през ноември.\"Проектът вече е в ход\", каза продуцент Катрина Грос за филма, който ще бъде режисиран от Том Уолър - живеещият в Банкок режисьор със смесен тайландско-ирландски произход.", "date": "2018.09.11", "title": "Снимат мегапродукция за спасяването на момчетата от пещерата в Тайланд"}
{"url": "http://www.cross.bg/produlzhitelnost-zhivota-godini-1583591.html", "text": "/КРОСС/ Българките са на последното място по продължителност на живота в ЕС. Класацията е направена въз основа на данни от Евростат, предаде БНР.В нея британките са на 17-о място сред 28-те членки на Европейския съюз.Средната продължителност на живота на дамите в Обединеното кралство е 83 години, но това е под средната продължителност за ЕС като цяло.Най-дълголетни са испанките, при които този показател е малко над 86 години. Челната тройка се допълва от Франция и Италия.В дъното на таблицата са българките със 78 години средна продължителност на живота, непосредствено след румънките, латвийките и унгарките.Професор Джон Нютън от правителствения отдел за подобряване на общественото здраве заяви, че резултатите пораждат загриженост, макар че не е тайна, че при британките се наблюдава висок процент на ракови заболявания, особено рак на гърдата.Консумацията на алкохол и затлъстяването също са фактори, допринасящи за раковите заболявания.", "date": "2018.09.11", "title": "Българките - на последно място по продължителност на живота в ЕС"}
{"url": "http://www.cross.bg/spacex-raketi-raketni-1583599.html", "text": "/КРОСС/ Главният създател на новите руски ракети Ангара и заместник директор на главния технологичен институт на Роскосмос ЦНИИмаш Александър Медведев обвини шефа на SpaceX в кражба на технологии.\"\", заявява Медведев, цитиран от РИА Новости.Първата степен на ракетата на SpaceX - Falcon 9 се приземява на земната повърхност, използвайки малък запас от гориво и активирайки ракетните си двигатели. Руският учен има предвид този метод, когато използва терминът \"ракетно динамични\".Що се отнася за парашутното спускане, то SpaceX извършва експерименти с приземяването на върха на своите ракети, който играе ролята и на топлинен щит. Приземяването се извършва посредством парашут и мрежа, която трябва да улови носа на ракетата.Факт е, че СССР наистина извършва първото приземяване, използвайки ракетни двигатели, но това става на Луната - където няма атмосфера.Още от 60-те години на миналия век САЩ имат много по-задълбочени и успешни разработки, относно приземяването, посредством ракетни двигатели в атмосферна среда.Те извършват успешни експерименти на Земята и първи кацат по този начин на Марс.В края на 80-те СССР предвижда създаването на ракетни бустери за многократна употреба, които да участват в изстрелването на совалката \"Буран\". Те обаче е трябвало да кацат подобно на самолет, разпъвайки крила.Методът, който са предвиждали съветските учени в края на 80-те сериозно се различава от технологията на SpaceX, чийто ракети не кацат като самолет, а вертикално.Разпадът на СССР обаче слага край на тези разработки и руските ракети за многократно използване така и не стават реалност.Ракетите на SpaceX обаче не кацат по този начин, използвайки коренно различен метод, за който няма официални данни да е бил сериозно разработван в СССР.Съмнително е и чия е идеята за вертикално кацане посредством ракетни двигатели, защото още от началото на миналия век фантастите описват подобни неща в своите разкази и дори комикси.Фактът, че SpaceX извършва все по-евтини и успешни ракетни изстрелвания, превръщайки се на практика в много сериозен конкурент на Русия, няма как да се хареса на Роскосмос.Именно налагането на Falcon 9 доведе до намаляване на производствения обем на Протон-М и нейното оскъпяване.Любителите на теориите на конспирациите обаче посочват, че в началото на този век Илон Мъск е направил пътешествие в Русия, чиято официална цел е била сдобиване с ракетни технологии и закупуването на \"пенсионирани\" руски междуконтинентални ракети.Самият Мъск обаче посочва, че в крайна сметка той не е успял да се договори с руснаците и е започнал създаването на ракети от нулата.", "date": "2018.09.11", "title": "Роскосмос: SpaceX открадна съветски разработки"}
{"url": "http://www.cross.bg/klimatichni-sveta-dyshi-1583600.html", "text": "/КРОСС/ Броят на хората, страдащи от глад, се е увеличил през последните три години, след като преди това гладът в продължение на години отбелязваше спад. Това показва нов доклад на ООН.Според документа 821 млн. души в световен мащаб са били недохранени през 2017 г. - около един на всеки девет души на планетата.А почти 151 млн. души под 5-годишна възраст - 22% от общото количество по света - са с поразен растеж от лошото хранене.Авторите на доклада изтъкват, че екстремните климатични събития са отчасти виновни за увеличаването на глада и призовават за спешни действия в световен мащаб.Докладът под наслов \"Състоянието на продоволствената сигурност и храненето в света\" също така подчертава, че затрудненията при достъпа до питателна храна допринасят за нарастващия проблем със затлъстяването по света, като един на всеки осем възрастни - повече от 672 млн. души - са класифицирани като затлъстели.Авторите отбелязват, че честотата на екстремните климатични събития - наводнения, жеги, бури и засушавания - се е удвоила от началото на 1990-те години.\"Докладът изпраща ясно послание, че променливостта на климата и излагането на по-сложни, чести и интензивни климатични екстремуми застрашават да разрушат и дори да обърнат постиженията, направени за прекратяване на глада и недохранването\", предупреждават експертите.Екстремните климатични събития имат пряко въздействие върху добивите от реколтата и наличието на храна, но също така могат да намалят броя на здравите и намиращите се във форма хора, които могат да растат и да събират реколтата, както и времето и парите, които хората трябва да намерят за питателна и безопасна храна.А проблемът с глада е значително по-тежък в страните, където селскостопанските системи са чувствителни към вариациите на валежите и температурите и където много хора зависят от селското стопанство за препитанието си.", "date": "2018.09.11", "title": "ООН: Гладът по света се увеличава"}
{"url": "http://www.cross.bg/surbiya-zemya-kosovo-1583595.html", "text": "/КРОСС/ Посланикът на Русия в Белград Александър Чепурин заяви, че Косово е сръбска земя и трябва да бъде върната на Сърбия, предава македонският електронен портал „АКО“, цитиран от Агенция \"Фокус\". „Косово е люлката на Сърбия, сръбска земя и светиня и трябва да се върне в държавните и правни рамки на Сърбия, в съответствие с международното право“, е заявил Чепурин пред официалния печатен орган на Московския държавен институт за международни отношения (МГИМО) при Министерството на външните работи на Русия. Той е направил сравнение с Крим, който е „руска земя, която си върнахме“. На 8 и 9 септември президентът на Сърбия Александър Вучич беше на посещение в сръбските общности в Косово, което предизвика множество коментари, отбелязва порталът. Министрите в правителството на Сърбия заявиха, че държавният глава е бил на посещение в района, който е част от Сърбия и това трябва да е ясно на всички. Посещението на сръбския президент бе съпроводено от протести и затваряне на някои пътища от страна на ветераните от АОК (Армията за освобождение на Косово). Иначе, констатира „АКО“, визитата на Вучич премина без значителни инциденти.", "date": "2018.09.11", "title": "Посланикът на Русия в Белград: Косово трябва да бъде върнато на Сърбия"}
{"url": "http://www.cross.bg/rymen-radev-armiya-1583598.html", "text": "/КРОСС/ На тържествена церемония в Гербовата зала на „Дондуков“ 2 държавният глава и върховен главнокомандващ Въоръжените сили Румен Радев удостои днес български военнослужещи, заемали ръководни позиции в армията,  с орден „За военна заслуга“ първа степен.Бригаден генерал Светослав Даскалов получи висшето държавно отличие за големите си заслуги за развитието и укрепването на Въоръжените сили, за дългогодишна и безупречна служба и за приноса си за националната и колективната сигурност, за проявения висок професионализъм и за личния си принос в процеса на реформиране и изграждане на българското военно разузнаване в съответствие с новите глобални предизвикателства.О.з. вицеадмирал Румен Николов, о.з. генерал-лейтенант Галимир Пехливанов и о.з. генерал-лейтенант Пламен Атанасов получиха ордени за големите им заслуги за развитието и укрепването на Българската армия, за дългогодишната им и безупречна служба и за приноса им за националната сигурност на Република България.Президентът Радев посочи в речта си, че удостояването с висшите държавни отличия е безспорно признание за офицерите, за тяхната компетентност и всеотдайност, за достойната им служба в редовете на Българската армия. „Отличените днес висши офицери се доказаха през годините като способни, волеви и доблестни командири“, заяви президентът като подчерта, че е имал възможността да се увери в техния висок професионализъм.Държавният глава се обърна към удостоените офицери с думите, че „за вас понятията дълг, чест, достойнство и отдаденост на Родината не бяха празни думи, а изпълнено с дълбок смисъл ежедневие“.В словото си президентът Румен Радев каза още, че службата на наградените висши офицери е преминала в трудни и предизвикателни времена. „Вие трябваше да компенсирате нелепи политически решения в сферата на отбраната, едновременно трябваше да съкращавате и да мотивирате вашите подчинени да служат вярно, трябваше в условия на непрекъснато намаляващи материални ресурси не само да пазите съществуващите отбранителни способности, а да изграждате нови, без при това да излагате на риск живота и здравето на вашите подчинени, трябваше да градите доверие и съвместимост с нашите партньори“, подчерта Румен Радев и заяви, че въпреки всичко офицерите са останали верни на интересите на България и на нейната защита и териториален суверенитет.„Колкото и трудно да ви беше, вие не изневерихте на честта на пагона и на хората, които стояха зад вас, защото за вас България беше кауза“, категоричен беше президентът и върховен главнокомандващ на Въоръжените сили Румен Радев.От името на удостоените с ордени военнослужещи о.з. вицеадмирал Румен Николов изказа благодарност на държавния глава за оказаната чест и дадената висока оценка. „Вярвам, че усилията, знанията и опитът, които сме положили в продължение на почти четиридесет години служба, ако бяха подкрепени с политическа воля и финансиране на Българската армия, то резултатите биха били още по-добри“, заяви о.з. вицеадмирал Румен Николов.Той изрази увереност, че усилията на неговите колеги от личния състав, оставащи занапред в бойния строй ще бъдат по-добре оценявани чрез подкрепа към Българската армия, за да може тя да изпълнява достойно всички поставени й задачи.На тържествената церемония присъстваха заместник министър-председателя и министър на отбраната Красимир Каракачанов, началникът на отбраната генерал Андрей Боцев, генерали и офицери от Въоръжените сили, семейства и близки на наградените военнослужещи.", "date": "2018.09.11", "title": "Български военнослужещи бяха удостоени от президента Радев с държавни отличия "}
{"url": "http://www.cross.bg/arabadzhiev-arabadzhievi-aresta-1583596.html", "text": "/КРОСС/ Специализираният наказателен съд остави за постоянно в ареста сина на хотелиерската фамилия Арабаджиеви – Вълчо Арабаджиев, предаде bTV.В ареста остават и другите двама задържани заедно с него по време на специализираната акция, проведена в София и Пловдив миналата седмица.Съдът се мотивира с факта, че има достатъчно доказателства срещу тях. Според магистратите става дума за организирана група, действала по различни от обичайните начини.Очаква се до дни Маринела и Ветко Арабаджиеви, които са издирвани с европейска заповед за арест, да се върнат в страната доброволно, заяви по-рано адвокат Илиян Василeв.Те са обвинени в участие в организирана престъпна група за укриване на данъци и пране на пари.", "date": "2018.09.11", "title": "Спецсъдът не пусна Вълчо Арабаджиев"}
{"url": "http://www.cross.bg/spetzializiran-dobrovolno-marinela-1583587.html", "text": "/КРОСС/ До дни Маринела и Ветко Арабаджиеви ще се върнат в България доброволно. Това съобщи адвокат Илиян Василев на заседание на Апелативния специализиран съд, предаде БНР. Двамата са издирвани с европейска заповед за арест от края на август. Те са обвинени за участие в организирана престъпна група за данъчни престъпления - укриване на данъци и пране на пари. Днес Апелативният специализиран наказателен съд гледа жалба на специализираната прокуратура срещу пускането под парична гаранция на други трима от групата - синът им Вълчо Арабаджиев, Ромелия Кирилова и Елена Караянева. Обвиняемите настояват за по-лека мярка. Съдът се оттегли на съвещание и се очаква решението по казуса. ", "date": "2018.09.11", "title": "До дни Маринела и Ветко Арабаджиеви ще се върнат в България доброволно"}
{"url": "http://www.cross.bg/bulgariya-iioncheva-otgovornost-1583588.html", "text": "/КРОСС/ „Номинацията на новите министри не променя политиката в България от последните 10 години. Това е опит да се избяга от отговорност и да се измести голямата тема за най-големия грабеж в България – грабежът именно от големите инфраструктурни проекти“. Това заяви в предаването „12+3“ по програма \"Хоризонт\" на БНР говорителят на парламентарната група на БСП Елена Йончева. „Отговорността за това, което се случва в България във всяка една сфера, е на премиера. Тя не е отговорност на министрите. Министрите не трябва да поемат отговорност, трябва да се разбере кое е довело до цялото състояние, в която се намира България. Със смяната на вътрешния министър ще се увеличи ли разкриваемостта на престъпленията, ще се намали ли битовата престъпност? Смяна на министри означава промяна на политика. В случая ние имаме замитане на следите. Вместо да имаме разговор за големия грабеж в България, имаме разговор за едни нови лица. Тези лица няма да доведат до нищо по-различно“. Според Йончева ГЕРБ си отиват.„ГЕРБ доведоха до пълен срив на държавата във всяка сфера. Тук говорим за начина, по който функционира самата партия или групировка ГЕРБ“, подчерта тя. „Политическият разговор трябва да бъде не просто кой ще седне на мястото на ГЕРБ, а какво ще се случи от тук нататък“, коментира още Елена Йончева.", "date": "2018.09.11", "title": "Елена Йончева: ГЕРБ си отиват!"}
{"url": "http://www.cross.bg/makedoniya-repyblika-zaev-1583589.html", "text": "/КРОСС/ С договора от Преспа Република Македония смени името си, но с него Гърция прие и призна македонската идентичност и македонския език, заяви снощи македонският премиер Зоран Заев в Свети Николе в рамките на кампанията за референдума на 30 септември, предаде агенция МИА.Заев каза, че на 30 септември /когато ще се проведе референдумът/ трябва да се осигури стъпването на Македония на пътя, по който вървят европейските страни.Той добави, че никой вече не оспорва Македония като страна, в която живее предимно македонски народ, признат от целия свят, който говори предимно на македонски език, признат от целия свят.Заев говори в Свети Николе на проява под наслов \"Излез ЗА европейска Македония\" в рамките на кампанията за референдума, на който гражданите трябва да отговорят на въпроса \"Дали сте за членство в ЕС и НАТО с приемане на договора между Република Македония и Република Гърция\".", "date": "2018.09.11", "title": "Заев: С договора от Преспа Гърция призна македонската идентичност! "}
{"url": "http://www.cross.bg/huawei-snimki-myasto-1583582.html", "text": "/КРОСС/ На 10 септември 2018 г. бяха обявени снимките - победители в регионалния конкурс на Huawei – Next Image Аwards. Фотографи от 20 страни изпратиха 67 610 кадъра, над 6000 от които от България – една от най-активните държави, участващи в конкурса. Те събраха общо 956 326 гласа. Конкурсът беше разделен в 6 категории, като най-много снимки - 26 649, участваха в категорията Nature. За България обаче най-печеливша се оказа категорията Check-In, в която български участник с профилно име emiliobgr спечели първото място със снимката си “Sir Archibald”, с описание #sirarchibald and morning fog in Varna, Bulgaria. Конкурсът предложи стойностни награди за всички победители. Наградата е голямо признание, както за участващите професионалисти, така и за аматьорите, като разбира се най-голямата награда за всички е признанието на хората.   Голямата награда в конкурса - Grand Prix Award, печели Rekapavo от Унгария със снимката си „Art & Leukemia”. Rekapavo е избран от журито сред много други участници, за да получи не само парична награда на стойност 10 000 евро, но и лаптоп MateBook X, както и фото екскурзия до Италия, озаглавена „Фотографска експедиция в Италия“, спонсорирана и организирана от National Geographic. Освен това, той получава специална публикация в престижното списание National Geographic. Това е снимкaта, която е избрана от журито сред всички качени на сайта и е получила най-голям брой гласове от феновете.                     Носителите на първа награда във всяка от категориите, сред които и emiliobgr, печелят Huawei Matebook X, публикация в National Geographic, и 2000 евро.Ето и имената на авторите с най-добрите снимки в отделните категории, които участваха:Check-In – откриването на нови места и преживявания;                                 Faces – експериментират с идентичност и силата на портретната фотография;                       Good Night – заснемане на моменти при слаба светлина;                     Hello, Life! – споделяне на емоции или вдъхновения от ежедневни преживявания;                      Nature – флора, фауна и пейзажи в най-естествения им вид;                      Story Board – да разкажеш една история в 9 кадъра или серия от снимки, които показват интересна и вълнуваща история;                       Конкурсът за мобилна фотография на Huawei Next Image Awards за Централна и Източна Европа се фокусира върху една специфична сфера във фотографията – мобилната. Модерните смартфони вече са оборудвани с камери, които могат достойно да се състезават с традиционните фотоапарати. Човек вече трудно може да открие разликите между две снимки, направени със смартфон и фотоапарат. Напредъкът в технологиите е настина неизбежен, а лицата, които представят журито в конкурса доказват, че дори професионалните фотографи, обучени в традиционна фотография, виждат, че нещата се променят. Мобилната фотография дава възможност на всеки да улови най-добрия кадър – онези наистина впечатляващи мигове, които могат да станат произведение на изкуството. Факт е, че вече почти всеки има смартфон с камера под ръка или в джоба си – това предоставя лесна възможност да се улови магията на ежедневната реалност, която ни заобикаля. Всички това сериозно затрудни журито във финалния им избор. Имаше три основни фактора, които бяха взети под внимание от журито при избора на отличените снимки. Първият бе художествената стойност на всяка фотография. Вторият – качеството на снимката и третият – степента на уникалност на заснетия кадър.  Журито беше съставено от шестима професионалисти, които имат различен артистичен произход:- Доминик Брако - фотограф на National Geographic;- Алекс Ламбрехтс - оторизиран фотограф на Leica;- Томаш Лазар - лауреат на World Press Photo;- Боби Анвар – високо признат фотограф в Дания;- Гал Гадот - актриса и рекламно лице на серията Huawei P20;Тази експертна група бе допълнена от президента на Huawei Consumer Business Group за Централна и Източна Европа – г-н Янмин Уанг, който сподели за конкурса:“Ние искаме да предоставим възможност на всички любители на фотографията да направят най-добрите снимки с нашите смартфони. Хилядите качени снимки, които видяхме в конкурса ни Next Image, ни насърчават да продължаваме да изследваме още по-задълбочено възможностите за изграждането на едно ново поколение на визуална култура заедно с всички потребители на мобилни телефони по целия свят.”Основният Grand Prix победител, с други думи, фотографът, който направи най-добрата снимка според журито, спечели MateBook X, публикация в списание National Geographic и 10 000 евро. Той също така ще получи възможност да стане част от експедицията на National Geographic. Във всяка категория, победителите на 1во място получиха 2000 евро и MateBook Х като останалите участници също имаха възможност да получат ценни награди. Класираните автори на снимки на 2ро и 3то място във всяка категория получиха съответно Huawei P20 Pro и Huawei P20. Трябва специално да отбележим и специалната Награда на публиката (предоставена във всяка категория) – като там победителите бяха наградени с Huawei P20 за снимката им, събрала най-голям брой гласове от всички фенове. Тази година получихме рекорден брой невероятни снимки и много други участници заслужиха награди, но за съжаление имаше награди само за най-добрите.  Факт е, че мобилната фотография печели все повече и повече вниманието на хората. Това доказа: конкурсът на Huawei - Next Image Awards, броят на участниците в него, качените снимки на сайта и броят на гласувалите. В резултат на това, все повече и повече хора се интересуват как могат да станат професионални фотографи или любители, които искат да заснемат уникални и силно въздействащи кадри. Всичко това е възможно, благодарение на постиженията на съвременната технология, например с помощта на Huawei P20 Pro – лидер в класацията на DxO за най-добрите фотографски смартфони. Той е оборудван с тройна камера с разпознаване на изображения, страхотен нощен режим и  усъвършенстван изкуствен интелект, който значително повишава качеството на снимките и по този начин поставя нови граници на възможното в мобилната фотография. Освен това Huawei P20 Pro позволява на потребителите му да заснемат кадри като истински шампиони или професионалисти в конкурса Next Image.Страница на конкурса Next Image:   ", "date": "2018.09.11", "title": "Българин печели първа награда в категорията Check-In на регионалния конкурс Huawei Next Image Awards"}
{"url": "http://www.cross.bg/simeonov-rukovodstvoto-koalitziya-1583593.html", "text": "/КРОСС/ Коалицията на Обединените патриоти подкрепя  дейността на председателя и ръководството на парламентарната група на ОП, както и на представителите на коалицията – членове на Министерски съвет. Това е записано в решение след заседание на политическия съвет на трите партии от патриотичната коалиция - НФСБ, АТАКА и ВМРО.Лидерите на трите партии подкрепят и управленската програма и считат, че от нейното изпълнение зависи пълният мандат на правителството.Припомняме, че след поисканите от премиера Бойко Борисов възникна напрежение между лидера на НФСБ Валери Симеонов, който се обяви против оставките и лидера на „Атака” Волен Сидеров, който поиска оставката му. Сидеров поиска оставката на Симеонов, а Симеонов намекна за смяна на ръководството на парламентарната група. От взетото решение днес става ясно, че партиите от малката коалиция подкрепят кандидатурите на новите министри, предложени на мястото на подалите оставка Николай Нанков, Ивайло Московски и Валентин Радев. ", "date": "2018.09.11", "title": "Патриотите единодушни: Подкрепяме ръководството на групата"}
{"url": "http://www.cross.bg/manevrite-pytin-ryskiyat-1583594.html", "text": "/КРОСС/ Отношенията между Москва и Пекин в сфери от политиката до сигурността и отбраната се основават на доверието помежду им, заяви руският президент Владимир Путин пред китайския си колега Си Цзинпин.Путин каза това преди преговори със Си Цзинпин в кулоарите на икономическия форум в град Владивосток, в руския Далечен изток, пише Ройтерс.Преговорите съвпадат с началото на най-големите руски военни маневри от разпадането на Съветския съюз, в които участва и Китай.В маневрите участват близо 300 000 души. Китайски войници са представени всички видове войски, отбелязва Франс прес.НАТО определи маневрите като репетиция за голям конфликт. \"Това е в съзвучие с тенденцията, която наблюдаваме от известно време, на по-самоуверена Русия, която увеличава бюджета за отбрана и военното си присъствие\", заяви Дилън Уайт, говорител на Алианса, цитиран от АФП.Огромните маневри с участието на китайската и на монголската армия са наречени \"Восток-2018\" (\"Изток-2018\") и ще продължат до 17 септември в Източен Сибир и в руския Далечен изток. Днешният ден ще бъде посветен на разполагането на войските. Утре ще извършат учения за противовъздушна отбрана, а основното събитие ще е в четвъртък, съобщава руското министерство на отбраната, без да съобщи повече подробности.Очаква се руският президент, който е във Владивосток заради икономическия форум, да посети маневрите, протичащи в контекста на постоянно напрежение със западните страни, украинската криза, конфликта в Сирия и постоянни обвинения за намеса в политиката на Запада.", "date": "2018.09.11", "title": "Путин: Отбранителните връзки с Китай градим на доверие"}
{"url": "http://www.cross.bg/ychilishtata-naredbi-promeni-1583583.html", "text": "/КРОСС/ Министерството на здравеопазването да направи спешно промени в няколко наредби, които затрудняват децата с хронични заболявания. За това настояват няколко неправителствени организации в писмо до министър Кирил Ананиев. В предаването „12+3“ Ваня Добрева – председател на Сдружение „Хипофиза“, обясни:„Настояваме за промени в две наредби. Едната касае здравните кабинети в детските заведения и училищата. Другата касае детските ясли. В края на 2016 г. Законът за здравето е променен. Съгласно промяната, медицинските лица в градините и училищата могат да извършват не само профилактика, както беше досега, а могат да подпомагат лечението на децата по предписание на лекуващия лекар. Наредбите, които оказват точно ангажиментите на сестрите и лекарите в училищата, не са променени и съгласно тях те са длъжни единствено да извършват профилактика. На повечето места не полагат никакви грижи“.Добрева даде пример с дете, което е на инсулин: „Тогава родителят трябва да стои пред градината и когато стане време, да отиде да измери кръвната захар и да постави инсулина. И така 3-4 пъти на ден“.", "date": "2018.09.11", "title": "Неправителствени организации настояват МЗ да промени наредби, затрудняващи болни деца"}
{"url": "http://www.cross.bg/nana-radio-c-block-1583584.html", "text": "/КРОСС/  Още две култови имена се присъединяват към феноменалното шоу на 10.11.2018 в София. Абсолютните звезди на евро-рапа NANA и C-BLOCK, които с всяка своя песен буквално окупираха челните места на класациите в редица държави за седмици наред, ще зарадват феновете на музиката от 90-те и ще застанат на една сцена с легендарния DJ BOBO в една незабравима вечер. Гостуването на безспорните любимци на българската публика ще отбележи 13-ия рожден ден на  и второто издание на платформата , която миналата година събра заедно неповторимите Samantha Fox, Sandra и C.C. Catch.Гано-германската звезда NANA стартира като DJ още като 16-годишен, но бързо открива истинската си страст. През 1995 се включва в евроденс проекта Darkness като рапър и работи с Toni Cottura, който по-късно продуцира имена като N Sync и Backstreet Boys. Песента „Dreams“ се превръща в хит, но NANA напуска формацията, за да търси своя оригинален стил. През 1996-97 работи с лейбъла Booya Music и още първият му самостоятелен сингъл „Darkman“ влиза в топ 10 в Германия. Следва хитът „Lonely“ – най-успешната евро-рап песен, която застава неотлъчно в класациите и придобива платинен статус. „Too Much Heaven”, „Remember the Time“, „Lonely“, „He’s Comin“ са следващите му топ-парчета, които го превръщат в един от най-успешните изпълнители на Германия, продал над 7 милиона копия и радващ се на огромна фен база не само в Европа, но и в Азия. В последните години NANA разви дълбок интерес към страната ни заради любовта на българските фенове и незабравимите си посещения у нас, и дори колаборира с редица родни изпълнители.Успехът на C-BLOCK също започва от Германия, когато двамата американци Anthony „Red Dogg“ Joseph и James „Mr. P“ White, редом до NANA отбелязват бума на рап музиката в Европа. 1995 е годината, в която започват да се занимават с музика, само година по-късно издават и първия си успешен сингъл. Четвъртият – „So Strung Out“ от 1996 става тотален хит, следват „Time Is Tickin Away“, „Summertime“, „Brocken Wings“, „We Believe“, като това са само част от парчетата, които изстрелват и задържат формацията на върха във втората половина на 90-те. C-BLOCK също са истински любимци на публиката у нас и обожават страната ни  заради особената връзка с феновете тук и избухващите концерти.Най-доброто от музиката на 90-те очаква всички фенове на доброто прекарване на 10.11.2018 в Арена Армеец. Най-големите хитове на NANA и C-BLOCK ще предшестват грандиозното шоу на DJ BOBO Mystorial, създадено по случай 25-годишнината му на сцена. Грандиозната вечер ще отпразнува 13-ия рожден ден на , радиостанция номер 1 за любимата музика от 90те до днес, и второто издание на платформата . На честотите на радиото очаквайте многобройни игри и изненади за рождения ден през всички месеци, които предшестват голямото събитие през ноември. Вижте и специалния видео поздрав към слушателите на  лично от DJ Bobo .  Организатори са  и , a билетите на цени от 45 до 70 лева са в продажба в мрежата на Ивентим – бензиностанции OMV, билетен център НДК, касите на Български пощи и онлайн на Eventim.bg", "date": "2018.09.11", "title": "NANA и C-BLOCK се присъединяват към DJ BOBO за HITS ONLY 2018 и 13 години Радио ENERGY"}
{"url": "http://www.cross.bg/hurvatiya-alaiibeg-bulgariya-1583585.html", "text": "/КРОСС/ Президентът Румен Радев награди посланика на Република Хърватия у нас Лйерка Алайбег с орден „Мадарски конник“ първа степен. Дипломатът беше удостоена с висшето държавно отличие за нейния принос за задълбочаване на политическото, икономическото и културното сътрудничество между България и Хърватия.„В основата на приятелските отношения между България и Хърватия са дълбоките исторически и културни връзки между нашите народи и със своята активна дейност посланик Алайбег даде нов импулс на сътрудничеството на всички нива в двустранните отношения“, заяви президентът Румен Радев по време на церемонията в Гербовата зала на „Дондуков“ 2.Държавният глава открои усилията на Лйерка Алайбег за разширяване на икономическия обмен, в сферата на образованието, науката и културата. За задълбочаване на партньорството между двете държави допринесе и активизирането на контактите между местните власти, добави Румен Радев, като даде пример с изграждането  на мемориални паметници в Загреб и в София на личности от историята на България и Хърватия.Нашите общи цели и споделени ценности намират своя израз и в ефективното сътрудничество в рамките на ЕС и НАТО, заяви президентът и припомни пълната подкрепа, която страната ни получи от Хърватия за приоритетите на българското председателство на Съвета на ЕС.Българският народ и държава са в сърцето ми, а България винаги ще бъде мой втори дом, заяви посланик Лйерка Алайбег и благодари за честта да бъде удостоена с висшето държавно отличие. Смятам, че беше много важно да работя с младите хора, защото те трябва да се превърнат в символ на нашето сътрудничество и в гаранция за задълбочаването му, каза още посланикът. Лйерка Алайбег изтъкна значимата роля и отговорността, която България и Хърватия имат в региона и помощта, която те оказват за европейската перспектива на съседните държави. ", "date": "2018.09.11", "title": "Румен Радев удостои посланика на Хърватия у нас Лйерка Алайбег с орден „Мадарски конник“ първа степен"}
{"url": "http://www.cross.bg/tzacheva-ministur-oblastta-1583577.html", "text": "/КРОСС/ Министърът на правосъдието Цецка Цачева посети Мюнхен по покана на баварския си колега проф. д-р Винфрид Баусбак. В рамките на двудневната визита тя запозна домакина си с работата по досиетата и основните ни приоритети в областта на правосъдието по време на Българското председателство на Съвета на ЕС.Министър Цачева открои като значителен приносът ни по изграждането на Службата на Европейския прокурор, както и включването на още две държави-членки - Нидерландия и Малта - към Европейската прокуратура. Тема на разговор беше и друг от приоритетите пред ЕС, а именно развитието на електронното правосъдие. И двамата министри се съгласиха, че по време на Българското председателство се е работило много интензивно по подготовката на новата Стратегия на ЕС за електронно правосъдие за периода 2019-2023 г. и е започнала работата по Плана за действие в областта на електронното правосъдие.  Министър Цачева и министър Баусбак обсъдиха още и достъпа до електронни доказателства, както и напредъка по проекта на Регламент „Брюксел IIa“, който цели  намирането на оптималните, рационални и справедливи решения при гарантиране на най-добрия интерес на детето и осигуряване на по-голяма правна сигурност. Тя отбеляза и работата по изграждането на европейска перспектива пред държавите от Западните Балкани. Министрите се обединиха също около идеята, че е нужно по-задълбочено сътрудничество в областта на киберсигурността, както и в борбата с компютърните престъпления.Те отбелязаха значимостта на междуправителствената комисия България-Бавария и стигнаха до консенсус, че е нужно комисията да работи по-интензивно и в засилено сътрудничество като изразиха надежда за скорошното провеждане на среща на комисията.Министър Цачева информира баварския си колега, че България продължава да полага усилия за подобряване на условията в местата за лишаване от свобода и изрази надежда, че Бавария ще сподели с нас добрите си практики в областта на затворното дело, като съдейства за обучение на служителите от Главна дирекция „Изпълнение на наказанията“.По-късно днес министър Цачева се срещна и с председателя на Върховния районен съд на Нюрнберг Томас Дикерт.", "date": "2018.09.11", "title": "Министър Цачева запозна баварския си колега с успехите на България при изграждането на Европейската прокуратура"}
{"url": "http://www.cross.bg/ninova-korneliya-bulgariya-1583575.html", "text": "/КРОСС/ „Искаме разговор за бъдещето, не партийни свади за миналото“. Това заяви лидерът на БСП Корнелия Нинова на пресконференция в с. Баня, където се проведе семинар на ПГ на „БСП за България“. Тя обясни, че ПГ на „БСП за България“ е приела своята законодателна програма за този сезон, няколко законопроекта от които ще внесе още тази седмица- те касаят живота на много българи. Сред тях председателят на БСП открои законопроекта срещу двойните стандарти на храните, за които много се е изговорило, имало е и българска, и европейски кампании, но резултат засега няма.                          „Затова, заедно с Националното сдружение на земеделските кооперации, в което членуват 400 кооперации, изработихме законопроект, с помощта на тяхната експертиза, зад който те стоят. С него целим да решим законодателно проблемите с двойните стандарти при храните, който засяга всички българи, които трябва да ядат здравословна и качествена храна“, коментира тя.  Корнелия Нинова каза, че ще бъде внесен и законопроект за българско производство и търговските вериги. „Него изработихме заедно със Съюз „Произведено в България“, в който членуват 1500 български производители, на храни, на стоки, малки и средни предприятия“, заяви тя и подчерта, че с този законопроект се цели да се подпомогне техният бизнес и  най-вече българското, родно производство. „Ще внесем и закон за управление на държавните предприетия – управлението да не е на бордовашки принцип, при който всички партии си слагат удобни хора в бордовете и тези предприятия се източват за партийни цели и централи, а управление на професионален, мениджърски принцип, с екипи, които се назначават с конкурс, чието заплащане зависи от резултата от предприятието“, каза още лидерът на БСП. Тя обясни, че ще бъде внесен и закон за обезщетение на тракийските българи, който е изработен съвместно със Съюза на тракийските дружества в България. Нинова изтъкна, че ПГ на левицата ще внесе и предложения за борба с домашното насилие. „Ние бяхме против Истанбулската конвенция, не тя може да реши проблемите с домашното насилие, а българското законодателство и за това внасяме поредните промени в него, с които да защитим жертвите от насилие“, категорична бе тя..                          Корнелия Нинова заяви, че по време на семинара са били взети и решения за организацията и поведението на ПГ на „БСП за България“ през настоящия парламентарен сезон.  „Тръгваме на срещи-разговори в цялата страна с амбициозната задача да се срещнем с максимално много български граждани, различни, всеки- който с каквото може, да ни помогне за окончателното изготвяне на наш вариант на „Визия за България“, обясни тя. Нинова подчерта, че няма нужда да се обяснява на хората че живеят зле, че държавните институциите не работят, че има корупция, че здравеопазването се разпада. „Оттук нататък нашият разговор е- какво след ГЕРБ и Патриотите, разговор за бъдещето“, подчерта тя.Корнелия Нинова обясни, че 20 народни представители от левицата ще бъдат в парламента, но те няма да стоят там, за да пазят кворума, защото управляващите имат достатъчно гласове. „Те ще отстояват нашите позиции и ще дават мнение по внесените законопроекти. Останалите тръгваме по срещи в страната, като ще пътуваме в сряда и четвъртък“, коментира тя. По думите й решението е цялата група да пътува, за да бъдат обхванати всички общини в съответната област. „Разговорите ни ще бъдат публични и всеки, който поиска, може да дойде да обсъждаме „Визия за България”, каза още Нинова. Тя заяви, че има ключови моменти в работата на парламента, когато всички ще бъдат в зала - очакваното вето на президента върху АПК, гласуването на новите министри, обсъждането на бюджета, законът за пътищата.  „Искаме до края на декември да можем да обсъдим „Визия за България” във всяка българска община. В края на декември ще конкретизираме темите, по които имаме национално съгласие“, заключи Корнелия Нинова. ", "date": "2018.09.11", "title": "Корнелия Нинова: Искаме разговор за бъдещето, не партийни свади за миналото"}
{"url": "http://www.cross.bg/bulgariya-polychi-novakov-1583576.html", "text": "/КРОСС/ С 96% от гласовете Европейският парламент (ЕП) подкрепи финансовата помощ за България по линия на Фонд „Солидарност“. Това се случи по време на пленарното заседание в Страсбург.Подкрепа получи и внесеното от българския евродепутат от ГЕРБ/ЕНП Андрей Новаков искане за съкращаване срока за отпускане на средствата, така че ресурсът да е наличен за българските власти колкото се може по-бързо.Средствата, които страната ще получи, покриват разходи по възстановяването на общинската инфраструктура в област Бургас, пострадала от наводненията в края на 2017 г. Това включва мостове, водоснабдяване и канализация, почистване на речни корита и възстановяване на здравна и социална инфраструктура.През 2015 г. Новаков бе автор и вносител на доклад за отпускането на 6.37 млн. евро от ЕС за възстановяването на щетите от февруарските наводнения в България.   ", "date": "2018.09.11", "title": "Европейският парламент окончателно одобри €2.26 млн. в подкрепа на България"}
{"url": "http://www.cross.bg/fisha-proverki-putishtata-1583574.html", "text": "/КРОСС/ Продължават проверките на полицията в рамките на ежедневния засилен контрол по пътищата на страната. В първия работен ден на тази седмица в хода на операцията полицейските екипи са проверили 4855 моторни превозни средства и 6398 души. Издадени са 19840 фиша, 942 акта за установени  административни нарушения и са констатирани 1142 случая на превишена скорост.Отнети са 57 свидетелства за управление на МПС по причина неплатени задължения по ЗДвП. По време на осъществените проверки на място на гражданите са връчени общо 389 електронни фиша.Засилените проверки ще продължат до края на месец септември. ", "date": "2018.09.11", "title": "4855 моторни превозни средства са проверени за ден в хода на спецакции по пътищата"}
{"url": "http://www.cross.bg/sofiya-posoka-dvizhenieto-1583578.html", "text": "/КРОСС/ Временно е ограничено движението при км 18 в посока София на АМ „Тракия“ поради ПТП. Шофьорите да се движат с повишено внимание и съобразена скорост по обходен маршрут по път I-8 през Нови хан и Вакарел, съобщават от пресцентъра на АПИ.Сигнал за пътен инцидент в района на 18-19-и км по автомагистрала „Тракия“ е получен в 14.00 часа. По първоначалните данни лек автомобил е самокатастрофирал, след като водачът не е успял да спре навреме и се е ударил в паркирано моторно превозно средство на пътностроителна фирма, паркирано след поставени ограничителни знаци. На етапа е изяснено, че е пострадал шофьорът на колата, който е откаран в болница, съобщиха от пресцентъра на МВР.На мястото на инцидента са екипи на полицията. Причините за инцидента се изясняват.От Пътна полиция напомнят, че  движението в този район се осъществява в едната лента заради предприет ремонт на пътя, затова и водачите трябва да шофират с изключително внимание. Преди минути бе пуснато движението в посока София съобщават от АПИ.*Снимката е илюстративна", "date": "2018.09.11", "title": "Временно затвориха магистрала Тракия в посока София заради катастрофа"}
{"url": "http://www.cross.bg/hemys-yablanitza-dvizhenieto-1583581.html", "text": "/КРОСС/ Временно е ограничено движението при км 74 на АМ \"Хемус\", в района на Ябланица поради обследване. Шофьорите да се движат с повишено внимание и съобразена скорост по обходен маршрут по околовръстния път Ябланица, съобщават от пресцентъра на АПИ.Преди минути бе пуснато движението при 74 км на АМ \"Хемус\", в района на Ябланица, съобщиха от пресцентъра на АПИ. ", "date": "2018.09.11", "title": "Временно е ограничено движението при км 74 на АМ \"Хемус\""}
{"url": "http://www.cross.bg/energo-pro-energo-pro-klienti-1583579.html", "text": "/КРОСС/ На 10 септември в присъствието на нотариус бяха изтеглени нови 12 късметлии в кампанията „Спечели с ЕНЕРГО-ПРО“. Това беше четвърто поред теглене, с което печелившите участници вече са 48. Всеки от тях получава награда на стойност 50 лева за покупка на енергийно ефективен електроуред от най-голямата верига за техника у нас “Техномаркет“.Кампанията „Спечели с ЕНЕРГО-ПРО“ стартира в средата на май и до момента хиляди клиенти на компанията се включиха, като посетиха клиентски център на ЕНЕРГО-ПРО и попълниха специалните талони за участие. Всеки клиент на електроснабдителното дружество ЕНЕРГО-ПРО Продажби може да вземе участие в играта, като задължително условие е да бъде титуляр по партида и да попълни коректно данните си в талона, в това число клиентски номер и актуални данни за контакт. Специалистите на ЕНЕРГО-ПРО в центровете за обслужване на клиенти (ЦОК) са на разположение да съдействат на всеки, който желае да вземе участие в играта.Единствено в центровете за обслужване на ЕНЕРГО-ПРО клиентите могат да ползват всички услуги, предлагани от компанията – от плащане на сметка за електроенергия до откриване на нова партида за ток. Така с едно посещение могат да спестят време като съчетаят ползването на различни услуги и в същото време да опитат късмета си с попълването на талон за участие в кампанията „Спечели с ЕНЕРГО-ПРО“.Играта ще продължи до края на годината, като всеки месец ще бъдат теглени нови печеливши участници. Късметлиите се обявяват в секция Кампании на интернет страниците на ЕНЕРГО-ПРО Варна -  и ЕНЕРГО-ПРО Продажби - ,  както и във всички Центрове за обслужване на клиенти. Имената на печелившите, както и пълните условия на кампанията „Спечели с ЕНЕРГО-ПРО“ клиентите могат да намерят на адрес: .", "date": "2018.09.11", "title": "48 клиенти спечелиха награди в кампанията „Спечели с ЕНЕРГО-ПРО“"}
{"url": "http://www.cross.bg/surbiya-bulgariya-radev-1583580.html", "text": "/КРОСС/ „Активният политически диалог между България и Сърбия носи общи успехи в търговския обмен и туризма и близост между нашите граждани. Нашите чести срещи и разговори са показателни за новия дух на отношенията между България и Сърбия и за това, че следваме неотлъчно своите общи цели – историческо помирение и съвместното ни бъдеще в Европейския съюз“. Това заяви президентът Румен Радев, който днес на „Дондуков“ 2 се срещна с председателя на парламента на Република Сърбия Мая Гойкович.Държавният глава даде висока оценка на интензивния диалог между България и Сърбия и изрази надежда той да бъде продължен и задълбочен на различни нива, за да напредва двустранното сътрудничество в областите от общ интерес. Президентът Радев приветства  задълбочаващото се сътрудничество между парламентите на двете държави и активната размяна на посещения на високо и най-високо равнище през последните години, които укрепват приятелските отношения.„Признателен съм за поетия ангажимент от президента Вучич към Българското национално малцинство в Сърбия по време на срещата ни в Белград през юни т.г. както по отношение на образованието, така и за икономическото развитие на района, за увеличената финансова помощ за медиите, които излъчват съдържание на български език“, подчерта Румен Радев. Държавният глава добави, че изпълнението на тези ангажименти ще укрепи доверието на гражданите в способността на двете държави заедно да постигнат напредък по този въпрос. Обща беше позицията, че Дунавската стратегия на ЕС носи ползи за всички страни от региона и може да бъде много по-ефективна чрез европейско финансиране на повече общи проекти за развитие по поречието на река Дунав. „Дунавската стратегия ще бъде приоритет в следващите председателства на Съвета на ЕС“, посочи държавният глава и добави, че ангажимент за това беше поет през май т.г. на тристранната среща на  президентите на България, Австрия и Румъния в град Русе, която се състоя по покана на президента Румен Радев. „Дунавската стратегия не бива да се пренебрегва заради големия ѝ потенциал да донесе не само икономическа и социална конвергенция в ЕС, но и духовно и културно сближаване. Вярвам, че страните от Дунавския регион имат волята да се обединят, за да стане тя основен приоритет и да донесе видими резултати за гражданите“, категоричен беше държавният глава.„България и Сърбия са обединени от редица фактори – от историята, от близостта на културите и езиците си, но преди всичко – от своето общо бъдеще и стремежа да преодолеем предразсъдъците към своя регион. Благодарни сме за увереността и последователността, с която България се застъпва за разширяването на Европейския съюз и свършената работа по време на председателството ѝ на Съвета на ЕС“, посочи по време на срещата председателят на парламента на Република Сърбия Мая Гойкович.", "date": "2018.09.11", "title": "Румен Радев: Активният политически диалог между България и Сърбия носи общи успехи в търговския обмен и туризма"}
{"url": "http://www.cross.bg/predstaviteli-razgovaryat-zhiteli-1583573.html", "text": "/КРОСС/ БСП ще разговаря по „Визия за България” с хората от област Благоевград. В сряда, 12 септември, социалистите ще се срещнат с жители на общините Гоце Делчев, Гърмен, Сатовча, Хаджидимово, Белица и Разлог. Народните представители Героги Михайлов, Иван Иванов, Георги Гьоков и Богдан Боцев ще се срещнат с жители на Гоце Делчев в НТС от 18.00 ч. В читалището в Гърмен, също от 18.00 ч. народните представители Стоян Мирчев, Весела Лечева, Йордан Младенов и Денчо Бояджиев ще разговарят с читалищни дейци от общината.Народните представители Дора Янкова, Румен Георгиев, Фирип Попов и Денчо Бояджиев ще разговарят с жители на общ. Сатовча. Срещата ще започне в 18.00 ч. в кафе „Елеганс”. Също в 18.00ч. в залата на Общиснката администрация в Хаджидимово народните представители Петър Витанов, Пенчо Милков и Цветан Топчиев ще разговарят за приоритетите на Визията с животновъди, тютюнопроизводители и зеленчукопроизводители от общината.В 18.00ч, в сряда,в туристическия информационен център към читалището в гр. Белица  народните представители Димитър Данчев, Николай Иванов, Николай Пенев, Валентина Найденова ще разговарят с жителите на населените места в общината. Народните представители  Таско Ерменков, Манол Генов, Кристиян Вигенин, Виолета Желева ще  разяснят приоритетите на „Визия за България” пред жителите на Разлог в малката зала на читалище „Септември” от 18.00 ч.", "date": "2018.09.11", "title": "БСП ще разговаря по „Визия за България” с хората от област Благоевград"}
{"url": "http://www.cross.bg/markirovka-putna-styden-1583559.html", "text": "/КРОСС/ Нова маркировка тип „студен пластик” положи община Смолян. С общински средства преди началото на учебната година е обновена хоризонталната пътна маркировка в града и кварталите. Боядисани и освежени са над 600 кв. м пешеходни пътеки, като са обхванати всички важни пътни артерии. По улица „Хан Пресиян” и бул. „България” е положена хоризонтална пътна маркировка тип „студен пластик”, която е по-устойчива на атмосферните условия. ", "date": "2018.09.11", "title": "Община Смолян положи пътна маркировка тип „студен пластик”"}
{"url": "http://www.cross.bg/bulgariya-bansko-predstaviteli-1583572.html", "text": "/КРОСС/ Днес (11.09.2018г.) народните представители от ПГ на \"БСП за България\"  Весела Лечева, Жельо Бойчев, Атнас Костадинов и Красимир Янков ще се срещнат с жители на гр. Банско. Разговорът по приоритетите на \"Визия за България\" ще се проведе в посетителския информационен център в Банско от 18.00 ч.", "date": "2018.09.11", "title": "Народни представители от левицата ще разговарят с хората от Банско за \"Визия за България\""}
{"url": "http://www.cross.bg/avtorut-grobishta-tyrskite-1583562.html", "text": "/КРОСС/ Мъж с психични отклонения е авторът на вандалския акт в турските гробища на Добрич, съобщиха от Апелативната прокуратура във Варна.В нощта срещу 7 септември, броени часове след честването на Деня на Съединението, извършителят съборил надгробните плочи на 40 паметника в мюсюлманския сектор на гробищния парк, където няма видеонаблюдение, а само един пазач.Заради грозното посегателство в декларация от Главното мюфтийство призоваха институциите да предприемат адекватни и незабавни действия по задържането и наказването на виновника.От прокуратурата им отговориха, че по случая веднага е било образувано досъдебно производство, като в хода на разследването е бил установен и авторът на деянието.Той е обвинен за посегателството над надгробните паметници, като за това престъпление законът предвижда пробация или до 3 г. лишаване от свобода и глоба от 3000 до 10 000 лв.Засега не е ясно дали вандалът ще носи наказателна отговорност, защото е с психично заболяване.Предстои да бъде внесено искане за настаняването му в психиатрично заведение за изследване, уточниха от прокуратурата.", "date": "2018.09.11", "title": "Психично болен е потрошил турските гробища в Добрич"}
{"url": "http://www.cross.bg/nyakogo-beshe-atina-1583561.html", "text": "/КРОСС/ Мъж беше застрелян в предградие на Атина през нощта срещу вторник. Властите виждат в случилото се война за територии между враждуващи престъпни групи, съобщи БГНЕС.Неназованият мъж, чиято възраст е между 40 и 50 г., беше намерен прострелян край гробището Агия Параскеви. Той се намирал в автомобил, регистриран на жена.От първоначалния оглед на тялото е установено, че жертвата е била простреляна три пъти от някого, който се е приближил с кола или мотоциклет. Малко вероятно е убитият да е имал среща с някого на мястото, където среща смъртта си.Има информация, че в миналото убиитят е бил разследван за различни престъпления, включително свързани с наркотици и рекет, но не е бил осъждан.", "date": "2018.09.11", "title": "Мафиотско убийство в Атина"}
{"url": "http://www.cross.bg/stydentite-dosta-obshtezhitiyata-1583563.html", "text": "/КРОСС/ Остават малко повече от две седмици до началото на академичната година. В пълен контраст с емоциите около приема и началото на висшето образование, немалко студенти се оплакват от условията за живот в общежитията, критериите, по които се одобряват студентите, както и дългото чакане на опашки, за да се плати месечният наем.По думите на Яна Вангелова, председател на Националното представителство на студентските съвети, студентите в страната имат най-различни проблеми, но в последно време има доста оплаквания от състоянието на сградния фонд на университетите.\"Различните университети разполагат с различен сграден фонд и условия за настаняване. Стремим се да предизвикаме ремонти на местата, където има лоши условия, но това понякога не става. Искаме министерството да отпусне средства за ремонт на общежитията. Ще са нужни милиони, особено за някои сгради, които са в доста лошо състояние\", обясни пред Bulgaria ON AIR Вангелова.Според председателя на Студентски съвет на СУ Георги Гълъбов на този етап се ремонтират 3 блока и остават само няколко входа, които трябва да бъдат обновени.\"В СУ вече се работи по система за електронно плащане на наемите за общежитие. Вече ще има и ПОС терминали на всяка една каса. В процес на разработка е система за настаняване по желание на студентите\", подчерта още Гълъбов.Пламен Пенев - член на Студентския съвет на УНСС, също разясни, че благодарение на добрата връзка между ръководството на университета и студентите вече са ремонтирани 10 от общо 13 блока.\"Смея да кажа, че общежитията са на доста прилично ниво. Хората, които имат успех над 5,50, се настаняват в по-добри общежития\", добави Пенев.", "date": "2018.09.11", "title": "Студентското общежитие: Мизерия, опашки и хлебарки"}
{"url": "http://www.cross.bg/model-ministur-ananiev-1583567.html", "text": "/КРОСС/ Нови две идеи за здравноосигурителен модел е представил вчера здравния министър Кирил Ананиев - допълнително задължитело здравно осигуряване и пропорционално доплащане от страна на пациента.Вчера здравният министър Кирил Ананиев се срещн а със съсловните организации на лекарите, зъболекарите, фармацевтите и асоциираните медицински специалисти. В нея са участвали и зам.-здравният мнистър Жени Начева и управителят на здравната каса д-р Дечо Дечев.Обсъждат се два варианта – 2% върху дохода или 12 лева са всеки осигурен, посочват от Център за защита правата в здравеопазването.В последните дни се появи информация, че една от идеите, които финансовото и здравното министерство обсъждат за нов здравен модел на осигуряване е да се удържат по 12 лв. месечно за втори здравен стълб, както е с пенсиите, а всички медицински услуги над 700 лв. да се доплащат от пациентите.В идеите за нов модел отпадат съсловните организации като участници в определянето на цените на медицинската помощ, т.е. няма да се сключват рамкови договори, защото цените щели да се определят от здравния министър, пише \"24 часа\".Държавните и общинските болници нямало да се затварят, но щели да се преобразуват по модел на БДЖ. Днес министър Ананиев ще се срещне с представителие на сдруженията на тези болници.Новият здравноосигурителен модел трябваше да бъде представен в края на юни, но това така и не се случи. Малко след този срок, министър Ананиев обяви, че готви не един, а два варианта за нов модел и ще ги представи в края на юли, което също не се случи. Официалното им представяне ще бъде на кръгла маса в края на този месец.Наред с тези промени, Националната здравноосигурителна каса готвела промяна в нормативната уредба, според която лекарствата за онкологични заболявания ще бъдат включени в цената на клиничната пътека.Така водещи за предписването на терапията ще станат финансовите, а не медицинските показания.Ако промяната стане факт, пациентите ще останат на най-евтината терапия, която обаче не винаги е ефективна.", "date": "2018.09.11", "title": "Нов здравен стълб: 12 лв на месец, за по скъпи услуги ще доплащаме! "}
{"url": "http://www.cross.bg/protzenta-ochakva-naemane-1583565.html", "text": "/КРОСС/ Българските работодатели не очакват промяна в темповете на наемане на служители до края на годината, показват данните на международна лидерска компания в проучванията на работната сила.Едва 10% от бизнеса се надява да увеличи нивата на заетост, а 3% - да ги намали.Работодателите в десетте индустриални сектора очакват да увеличат нивата на заетост в периода октомври-декември. Най-голямо увеличение се очаква  в сектор производство - с 18 процента, следван от земеделие, лов, горско стопанство и риболов, както и търговия на едро и дребно с прогнози от 14 процента и 12 процента. Докато строителният сектор споделя най-слабите намерения за наемане с прогноза едва от 2 процента.Най-силен пазар на труда се очаква във Варна с ръст на заетостта от 17 процента. Значителен ръст се очаква и за Русе - 13 на сто, докато работодателите в Бургас споделят предпазлив оптимизъм относно плановете си за наемане с ръст от 10 процента. В Пловдив и в София споделят скромна перспектива за наемане с прогнози от 7-8 на сто. ", "date": "2018.09.11", "title": "Не се очаква промяна в наемането на служители до края на годината"}
{"url": "http://www.cross.bg/gurtziya-tzipras-evropa-1583568.html", "text": "/КРОСС/ Гръцкият премиер Алексис Ципрас с реч пред Европейския парламент за бъдещето на Европа и бъдещето на страната след приключването на спасителните програми за гръцката икономика.", "date": "2018.09.11", "title": "Ципрас с реч пред Европейския парламент за бъдещето на Европа"}
{"url": "http://www.cross.bg/vuzdyha-sofiya-evro-1583570.html", "text": "/КРОСС/ „София няма проекти за намаляване на замърсяването на въздуха от битово отопление, а то е значим източник на фини прахови частици”, сочи доклад на Европейската сметна палата, представен днес.„Планът за качество на въздуха на София не съдържа никакви мерки за намаляване на замърсяването на въздуха от домакинствата”, се допълва в документа. Палатата е направила проверка на мерките за прочистването на въздуха в Брюксел, Краков, Милано, Острава, София и Щутгарт.Страната ни заема челно място в таблицата за години загуба на живот в добро здраве заради мръсен въздух. Отбелязва се, че София не разполага с места за наблюдение „от промишлен вид” на качеството на въздуха, въпреки че в града има електроцентрали и други промишлени съоръжения.Пояснява се, че в София заради строителството на метрото през 2014 г. измервателната станция на Орлов мост е била премахната. Преди преместването тази станция е отчитала най-големия брой дни с превишения на фините прахови частици, а след това честотата на измерените превишения в столицата е намаляла рязко.България определя като двата основни източника на замърсяване на въздуха в страната битовото отопление и транспорта. За последните десетина години равнището на финансиране на мерки за опазване на чистотата на въздуха у нас е било намалено с 58% – от 120 млн. евро за 2007-2013 г., на 50 млн. евро за 2014-2020 г., сочат данните.Въпреки спечелените от Европейската комисия дела за чистотата на въздуха срещу България и други страни в ЕС пред Европейския съд, това не е довело до задължение за предприемане на съответните мерки.През 2016 г. общо 13 държави в ЕС, сред които и нашата страна, са нарушили пределно допустимите стойности за фини прахови частици.Всяка година в ЕС мръсният въздух предизвиква преждевременната смърт на около 400 хил. души и води до разходи за стотици милиарди евро, е записано в доклада. Уточнява се, че най-застрашени са хората, които живеят в градовете.", "date": "2018.09.11", "title": "Сметната палата на ЕС: София няма нито един проект за справяне със замърсения въздух"}
{"url": "http://www.cross.bg/ychilishta-sofiya-institytzii-1583555.html", "text": "/КРОСС/ На 17 септември в София ще отворят врати 278 училища, в това число общински, държавни и частни училища. Това каза Ваня Кастрева – началник на Регионалното управление на образованието в София – град. Тя поясни:„За всички деца и ученици ще има място, а те в София никак не са малко. Около 19% от децата и учениците в образователните институции – за София това са над 184 хиляди деца и ученици. За тях ще се грижат над 13 800 учители“.Въпреки че в някои от образователните институции продължават да се търсят определени специалисти, ще има осигурени педагози за всички столични училища, каза още тя.Предвид това, че все повече се говори за преминаване на едносменен режим, Кастрева обясни, че се прави необходимото и за преодоляването на недостига на училищни сгради:„В София на едносменен режим са 60 % от училищата, което е общо 167 училища, като има във всички формати – както на общинските, така и на държавните, включително и частните училища също са една част от тях на едносменен режим. Говорим за преодоляването на недостига на училищни сгради и то основно в новите ни квартали. Предстои и разширяването на много училищни сгради“.Предстоят и много други дейности, свързани с ОП „Региони в растеж“. 18 образователни институции, между които и 11 училища, са в момент на реконструкция. Гарантирана е безопасна среда в училището, заяви Кастрева. За 2017 година отпадналите от училище деца в София са 833. ", "date": "2018.09.11", "title": "278 училища отварят врати в София в началото на учебната година"}
{"url": "http://www.cross.bg/proizvoditelnost-godina-resyrsnata-1583564.html", "text": "/КРОСС/ Ресурсната производителност измерва отношението между размера на дадената икономика и използването на природните ѝ ресурси. Стойността на ресурсната производителност се увеличава, ако икономиката, измерена посредством БВП, нараства с по-бързи темпове отколкото потреблението на суровини, измерено чрез вътрешно потребление на материали.Според данни на Евростат, производителността на ресурсите в Европейския съюз (ЕС) се е увеличила през 2017-а година до 2,04 евро на килограм, което е с 39% над стойността от 1,47 €/кг през 2000-а година и с 0,6% над нивото през 2016-а година.Европейската статистика отбелязва, че финансовата и икономическата криза между 2008-а и 2009-а година е оказала ясно влияние върху траекторията на производителността на ресурсите в рамките на ЕС. След умерен растеж в ерата преди кризата, ресурсната производителност отбеляза значително увеличение по време на кризата поради силното понижение на вътрешното потребление на суровини и материали. Кризата засегна масово интензивните отрасли на производство и строителство повече, отколкото други части на икономиката, като например сферата на услугите.Равнището на производителността на ресурсите варира значително между отделните държавни-членки. Тя зависи от природните ресурси на страната, от разнообразието на нейните промишлени дейности, от ролята на сектора на услугите и от строителните дейности, от мащаба и моделите на потребление и от различните енергийни източници.През 2017-а година най-ниска стойност на ресурсната производителност е отчетена в България (от едва 0,71 евро на килограм), следвана от Румъния (0,75), Естония (0,78) и Латвия (0,88). Най-висока стойност на ресурсната производителност пък е отчетена в Холандия (цели 3,96), следвана от Великобритания (3,56), Италия (3,38) и Испания (3,16).Трябва да се има предвид, че в зората на новото хилядолетие ресурсната производителност в нашата страна беше в дъна около 0,45 пункта (през 2000-а и 2001-а години), като през 2016-а година скочи до 0,73 евро/кг преди да се понижи слабо до 0,71 през миналата година.", "date": "2018.09.11", "title": "България е с най-слабата ресурсна производителност в рамките на ЕС"}
{"url": "http://www.cross.bg/milion-kytii-tzigari-1583554.html", "text": "/КРОСС/ Картонени опаковки за 1 милион кутии цигари, имитиращи известна марка, задържаха митнически служители в района на Дунав мост 2. Това съобщи пресцентърът на агенция Митници.", "date": "2018.09.11", "title": "Задържаха картонени опаковки за 1 милион кутии цигари"}
{"url": "http://www.cross.bg/izlozhenieto-byrgas-budeshtite-1583553.html", "text": "/КРОСС/ УМБАЛ Бургас ще участва в специализираното изложение „Бебе Зона“ с полезни съвети към бъдещите родители. Трима специалисти от болницата се включват  в лекционната част на изложението, посветена на теми, свързани с бременността, раждането и отглеждането на бебето и малкото дете.Изложението ще се проведе в Експозиционен център „Флора“ на 15 и 16 септември т.г. В първия ден от 10.30 ч. с бъдещите родители ще се срещне д-р Добрин Иванов, акушер-гинеколог в Родилно отделение на УМБАЛ Бургас, а темата на лекцията му е: „Естествено раждане или секцио – какво да очакваме. Методи на обезболяване. Трите периода на раждане - кога да тръгнем към родилния дом“. Същия ден от 12 до 13 ч. акушерка Христина Радева ще обясни какви са първите грижи, които трябва да се полагат  за новороденото.На 16.09 от 11 до 13 ч. в изложението ще участва д-р Мирослава Колева, специалист-неонатолог в Отделението по неонатология на болницата. Тя ще отговаря на въпроси, свързани с физиологичните състояния на новородените, захранването, ваксините и всичко останало, което вълнува бъдещите майки.За изложението:„Бебе Зона“ е специализирано търговско изложение детски стоки и услуги.Изложението ще бъде разделено в три части – търговска, медицинска и лекционна.В рамките на двата дни от изложението ще се проведе и благотворителната инициатива „От мама за мама“, която има за цел да подпомогне семейства в неравностойно положение на територията на област Бургас. На територията на изложението ще бъде разположен пункт, на които желаещите да помогнат ще могат да оставят своите дарения.  ", "date": "2018.09.11", "title": "УМБАЛ Бургас се включва в изложение „Бебе Зона“ с полезни съвети към родителите"}
{"url": "http://www.cross.bg/septemvri-https-tiger-1583566.html", "text": "/КРОСС/ Абсолютно нестандартен, интересен, цветен, вълнуващ и провокативен -  бруклинският фронтмен и продуцент Louis Schwadron (Луис Шуадрън), известен още с артистичният си солов проект SKY WHITE TIGER ще изненада феновете си у нас за първи път на 20 септември в столичния клуб “Терминал 1”. Изключителен мулти-инструменталист, който впечатлява с изпълненията си и на валдхорна - Louis Schwadron с лекота размива границите между фантазия и реалност в музиката си.С впечатляваща автобиография - с магистърска степен от най-престижното училище по изкуства в света - , в момента той е щатен композитор в Nylon Studios NYC, чийто изпълнителен директор го нарича \"единственият музикант с толкова енергия и тонове опит, работещ с гениите на музиката\". Той е сред малцината забелязани и свирили на цели турове, а и в записите на албуми на световни звезди като David Bowie, Radiohead, Elton John, Sufjan Stevens, Grizzly Bear, The Polyphonic Spree и много други.За гостуването си у нас Louis Schwadron е подготвил уникален, електронен, мистичен сет, с който ще представи проекта SKY WHITE TIGER и последният си албум “Invisible City”. От София ще стартира неговото европейско турне с гост музикант също толкова интересният и впечатляващ барабанист – Michael McQuilken (от групата Odysseus Finn), с която е идвал в България. Самият Майкъл е музикант, писател, режисьор, бивш барабанист на Amanda Palmer. Работил е и с други известни изпълнители като Wayne Coyne (Flaming Lips) и Jeffery Zeigler (Kronos Quartet). Завършил е театрална режисура в престижния , а в последно време се е фокусирал върху това да пише мюзикъли и модерни опери.  Определено на 20 септември в “Терминал 1” ще бъде повече от интересно. Очаква ни едно съвременно, различно, артистично, нестандартно, музикално, визуално, електронно, аукустично и органично шоу с елементи на кино и театър и преди всичко много позитивно! Нюйоркчанинът Louis Schwadron вярва в силата на позитивното мислене и е артист - в пълния смисъл и блясък на думата!Преди SKY WHITE TIGER вечерта ще открие една от най-чаровните и нежни наши изпълнителки – DESY (от Phuture Shock и Sеntimental Swingers). Тя ще представи авторска музика в навечерието на илизане на новият й първи авторски албум. Преди малко повече от месец DESY пусна и видео към една от песните в него със заглавие “Misery”. Можете да видите видеото   и още от щанд на EVENTIM на ул. \"6-ти септември\", Office 1 Superstore, бензиностанции OMV, Orange Center, Orange.bg, Usit Colours, Билетен център в НДК, Български пощи, Строежа, Вастелс България, Каса “Арена Армеец”, Технополис, Duende Travel София, книжарница „Бард“, книжарница „На спирката“.Цената им е 10 лв (на предварителна продажба), а на място и в деня на събитието  билетите ще е по 12 лв.Следете събитието във фейсбук .Билети има . \n\t\t\t\t\t\n\t\t\t\t\t\n\t\t\t\t\t\n\t\t\t\t                        ", "date": "2018.09.11", "title": "Американският проект SKY WHITE TIGER пристига за първи път в България (видео)"}
{"url": "http://www.cross.bg/aresta-suda-zaginaloto-1583556.html", "text": "/КРОСС/ Пловдивският апелативен съд постанови най-тежката мярка – \"задържане под стража\", за бившия надзирател от затвора в Пазарджик Георги Доков. На 30 август той прегази на пътя 16-годишен велосипедист. По време на инцидента Доков е бил в нетрезво състояние, съобщава БНР. Решението на съда е окончателно и влезе веднага в сила, а очакваният протест на близки на загиналото момче пред сградата на съда не се състоя. Близки и приятели на загиналото момче организират протест пред сградата на съда в Пловдив с настояване Доков да остане в ареста през целия съдебен процес. Пред \"Хоризонт\" те изразиха позиции: \"Убийство, и да излезе на свобода за 10 000 лева. Как може това нещо? До започване на делото трябва да бъде в ареста. Не трябва да излезе въобще от ареста\".\"Това е просто недопустимо. Пиян зад волана е недопустимо. Нищо не го оправдава\".\"Като се има предвид, че това не му е първо нарушение\".\"Та един път, та два пъти, та три пъти и накрая уби това дете\".\"За убиеца на нашия приятел трябва доживотна присъда и да си получи заслуженото\". ", "date": "2018.09.11", "title": "Бившият надзирател от Пазарджик, прегазил велосипедист, остава в ареста"}
{"url": "http://www.cross.bg/kuncho-parlamentarna-prosto-1583569.html", "text": "/КРОСС/ БСП не просто не харесват „актьорите“ в управлението – те искат смяна на цялата „пиеса“. Така социологът Кънчо Стойчев коментира в сутрешния блок „Добро утро, България“ на Радио „Фокус“ реакцията на Левицата срещу предложенията на ПП ГЕРБ за нови лица на местата на тримата министри в оставка. Той не се ангажира с мнение относно конкретните личности, преди да види начина им на работа поне за месец-два. Не е коректно да слагаме етикети на хора, предложени току-що за министерските постове – трябва да съдим по резултатите им, уточни социологът. ", "date": "2018.09.11", "title": "Кънчо Стойчев: БСП не просто не харесва „актьорите“ в управлението, а иска смяна на цялата „пиеса\""}
{"url": "http://www.cross.bg/kypel-stroezha-ovcha-1583558.html", "text": "/КРОСС/Жители на столичния квартал „Овча купел“ готвят протест, за да спрат строежа, в чийто изкоп пропадна автомобил, както и част от улица. Опасението на хората е и, че е възможно пропадането да продължи, а с това и един от блоковете, който е на около 5 метра от строежа.Преди инцидента с автомобила жители на „Овча купел“ организираха два протеста срещу същия строеж, който започва на място, което, според първоначалните планове, е предвидено за детска градина.„Притесненията ни са, че текат дейности без присъствието на контролен орган от ДНСК. Вчера присъстваха от община „Овча купел“ две дами, които не се представиха, но казаха, че са контрол по строителство. Попитахме ги какво контролират. Не успяха да ни отговорят. Казаха, че все още няма проект, но текат някакви строителни дейности във връзка с укрепването. Кой обаче ги контролира?“, каза домоуправителят на един от входовете в блока, който е в опасна близост до строежа - Мария Господинова, която е и един от организаторите на инициативата „Обединени Овча купел“.„Просто е неописуемо. Представете си, че преживявате земетресение над 3 степен в продължение на часове. Има пукнати, има затруднения при отварянето на някои врати“, допълни Господинова.В такива случаи би трябвало да се реагира мълниеносно, вкл. и от държавата, каза Димитър Куманов от Камарата на инженерите в инвестиционното проектиране по повод нередностите и опасностите в конкретния случай.„Първото нещо, което се прави мигновено е – изкопът започва да се засипва обратно, когато има риск – такъв-какъвто е случаят с това сграда в близост да пострада. Следващото нещо, което моментално се прави – комисия, която обикаля блока изцяло и където забележи пукнати или други проблеми, слага трайни твърди маркери, които се следят дали тези пукнати продължават. Ако продължава това нещо, трябва още по-бързо да се засипва. Друга възможна мярка и част от този откос, който виси страховито, да бъде отнета. Страшно зависи на какво ниво са основите на този блок. Ако те са плитко заложени, има голяма разлика между дъното на основите и дъното на съществуващия изкоп – толкова по-голям става рискът. При всички положения експерти трябва да го оценят“.", "date": "2018.09.11", "title": "Жители на столичния квартал „Овча купел“ излизат на протест срещу строежа, в чийто изкоп пропадна автомобил"}
{"url": "http://www.cross.bg/poleti-vuzdyshnoto-prostranstvo-1583552.html", "text": "/КРОСС/ Екипажи на самолети МиГ-29 от състава на авиобаза Граф Игнатиево и самолети F-16 от състава на авиобаза Неа Анхиалос, Република Гърция, започват от днес участието си в съвместни полети „Green Bridge 2018”.Основните цели на българо-гръцките тренировъчни полети са свързани с постигане на по-добра координация и оперативна съвместимост при провеждането на презгранични операции при контрол над въздухоплаването и охраната на въздушното пространство, както и повишаване подготовката на екипажите по точното изпълнение на съгласувани по време и място полетни задачи във въздушното пространство на двете страни. Съгласно сценария на съвместните полети, се извършва и реално приемане и предаване на управлението на екипажите от съответните национални Центрове за управление и докладване.Първата съвместна летателна тренировка с гръцките Военновъздушни сили (ВВС) в изпълнение на мисията по охрана на въздушното пространство на двете страни в системата на ПВО и ПРО на НАТО се проведе през 2013 г. под наименованието „DACT – 2013”.", "date": "2018.09.11", "title": "Започват съвместни полети „Green Bridge 2018” на Военновъздушните сили на България и Гърция"}
{"url": "http://www.cross.bg/nigeriya-dyshi-zaginaha-1583560.html", "text": "/КРОСС/ Най-малко 35 души загинаха, а стотици бяха ранени при експлозия на камион цистерна с газ в северния нигерийски щат Насарава, предаде Ройтерс. Злополуката е станала при разтоварването на газа на бензиностанция. Подобни злополуки са нещо обичайно в Нигерия, където пътищата са в лошо състояние, а нормите са безопасност са ниски, отбелязва агенцията. ", "date": "2018.09.11", "title": "35 души загинаха при взрив на цистерна с газ в Нигерия"}
{"url": "http://www.cross.bg/mihalis-kipur-sred-1583586.html", "text": "/КРОСС/ Любимецът на българската публика Михалис Хаджиянис ще зарадва верните си фенове със специален концерт в София през пролетта. Един от най-успешните гръцки изпълнители за 21 век ще подготви над два часа с най-обичаните си парчета и ще вдигне зала 1 на НДК отново на крака на 6 октомври 2018 г. След като посети страната ни и буквално се влюби в нея, Михалис няма търпение за предстоящото си шоу и дори се консултира с българските си познати относно предпочитанията на местните фенове:„Все още съм във възторг от България и разказвам навсякъде за вашата публика. Страхотно посрещане и страхотна атмосфера! Този път смятам да е още по-дълго и още по-забавно, гответе се за голям купон и хубава музика“.Михалис се появява на европейската сцена още на 17, когато представя Кипър на конкурса Евровизия в Бирмингам с авторската си песен „Генезис“. Следват няколко изключително успешни и дори платинени албуми, абсолютно разпродадени турнета в Гърция и Кипър и безспорното признание на публиката по цял свят, която е многомилионна. През 2004 г. той пее на закриването на Олимпийските игри в Атина, а същата година представя Кипър на официалната церемония за разширяването на Европейския съюз, отбелязваща присъединяването на 10 нови членки. От 2000 до 2009 г. Михалис получава над 30 награди само в Гърция, които го правят най-успешният изпълнител в страната за първото десетилетие на 21 век. През 2010 г. Михалис е поставен от FORBES на 22-ро място сред най-влиятелните гърци. Михалис лично е автор на повечето си песни, сред които емблематичната му балада „De Fevgo“ , както и хитовете „То Kalokairi Mou”  \"An Mou Tilefonouses” както и песни на други гръцки изпълнители сред които и , Giorgos Dalaras, Pashalis Terzis, Natassa Theodoridou.Билетите са в продажба на цени от 40 до 100 лв. , в мрежата на EVENTIM, включително  билетен Център НДК, The Mall и бензиностанции OMV. ", "date": "2018.09.11", "title": "Михалис Хаджиянис идва със специално шоу и много хитове"}
{"url": "http://www.cross.bg/georgiev-chovek-etazh-1583551.html", "text": "/КРОСС/ Военнослужещи от Сухопътните войски спасиха от пожар трудно подвижен мъж в кюстендилското село Пиперков чифлик днес, 11 септември 2018 г. Пътувайки по обичайния маршрут към работното си място в 06.30 ч ефрейторите Десислав Йорданов, Евгени Георгиев и редник Кристиян Георгиев от Бригадното командване - Благоевград забелязали гъст черен дим, излизащ от къща в село Пиперков Чифлик, област Кюстендил. При приближаването си виждат, че вторият етаж на къщата гори, а от прозореца на първия етаж възрастен човек вика за помощ. Военнослужещите веднага се отзовали и извадили през прозореца трудно подвижния възрастен човек. Веднага след спасяването му те са подали сигнал за пожара на телефон 112, след което избутали и автомобила му от двора на къщата, за да предотвратят запалване.", "date": "2018.09.11", "title": "Военнослужещи от Сухопътните войски спасиха човешки живот"}
{"url": "http://www.cross.bg/makron-prezident-sochi-1583540.html", "text": "/КРОСС/ Рейтингът на френския президент Еманюел Макрон е спаднал с 12 процентни пункта през лятото, сочи проучване. 71% от французите имат отрицателно мнение за държавния глава. Само 29% от запитаните го смятат за добър президент. Макрон губи подкрепа във всички сектори на общественото мнение, сочи анкетата по поръчка на седмичното списание „Експрес“, радио „Франс ентер“ и регионалната преса.", "date": "2018.09.11", "title": "Рейтингът на френския президент Макрон спадна с 12 пункта "}
{"url": "http://www.cross.bg/avtomobil-godini-e--1583543.html", "text": "/КРОСС/ Лек автомобил падна от надлез на главен път Е-79 във вторник, съобщава БГНЕС.Инцидентът станал, след като колата, идваща от село Крупник, слиза от 90-градусов завой на моста, отклонява се вдясно, къса предпазния парапет и пада от 5 метра по таван.19-годишният водач, който е бил сам, е транспортиран до МБАЛ - Благоевград с фрактури на прешлените и контузия на ръката.За 11 години това е третият случай на подобна катастрофа. Досега два леки и един товарен автомобил са падали от същия мост. През 2007 г., при едно от произшествията, загина младеж на 20 години.", "date": "2018.09.11", "title": "Лек автомобил падна от надлез на път Е-79"}
{"url": "http://www.cross.bg/defile-kresnenskoto-osvetlenie-1583544.html", "text": "/КРОСС/ Тунел \"Кривия\" в Кресненското дефиле остана без осветление във вторник сутрин, съобщиха от Агенция \"Пътна инфраструктура\". Причината за спирането на осветлението е авария по електропреносната мрежа.Оттам апелират към шофьорите да се движат с повишено внимание и съобразена скорост в Кресненското дефиле по път I-1 /E-79/ Благоевград – Сандански.", "date": "2018.09.11", "title": "Тунел в Кресненското дефиле остана без осветление"}
{"url": "http://www.cross.bg/plamen-bonev-ezik-1583545.html", "text": "/КРОСС/ „By your side“ е изцяло авторски проект на Пламен Бонев – музика, текст, аранжимент и изпълнение.Режисьор на лентата е Николай Митов. В стилното видео, заснето в студио в Лондон,  Пламен Бонев си партнира с популярната руска актриса, певица и модел - Елена Владюк. Месец октомври, Пламен Бонев ще представи третия си сингъл  на български език  - „Ромео и Жулиета“, видеото към песента е заснето. За една година Пламен Бонев представи на български език -  „Прости ми“ и  „Аз съм просто човек“ и синглите на английски език  , в различни музикални стилове  “How Lucky I am”,  „Falling From Grace“, „Las Vegas“ , реализирани с чуждестранни автори и в чужбина.Пламен Бонев с артистичен псевдоним Plamen de La Bona, работи в България до 2000 година. 2000 г. Пламен заминава за Лондон, където продължава музикалната си кариера, музикално и артистично образование. Става част от клубната сцена на мегаполиса, издава сингли, албуми, участва в музикални шоута, като изпълнител и водещ на  театралните партита на мюзикълите на лондонския  WEST END. Снима се в във филми, тв сериали и реклами. 2017 г. Plamen De La Bona участва и стига до четвъртфинала в  , с ментор Michael Monroe, Hanoi Rocks. С изпълнението на „Bamboleo” /Gipsy Kings, българинът изправи на крака публика и жури. Участието му в е отразено във финландските медии.\n\t\t\t\t\t", "date": "2018.09.11", "title": "Пламен Бонев представя By your side (видео)"}
{"url": "http://www.cross.bg/grazhdani-taksite-organizatzii-1583546.html", "text": "/КРОСС/ Депутатите обсъждат драстичен скок на таксите за дела на граждани и организации срещу държавата.Мотивите са, че имало жалбоподатели, които злоупотребяват с правата си, но за хората, които са на власт винаги, който ги критикува злоупотребява с правата си. Това посочи Александър Кашъмов, който е адвокат и председател на Програма \"Достъп до информация\".Той уточни, че не са ясни точните размери на исканите повишения на таксите, защото текстът на законовите изменения не е достъпен. От ветото на президента знаем за какви размери на такси става дума, посочи адвокатът.За граждани скокът на таксите е от сегашните 5 лв. на 70 лв., а за организации става 370 лв.По думите му ще се ограничат правата на например пациентски организации, на хора с увреждания – граждани, които се боят за по-евтини лекарства, за достъп до здравеопазване, за достъпна градска среда.Административният съд е почти единственото средство за справяне с произвола и тиранията. Едно общество иначе не може да спре произволни решения и местния феодализъм, посочи Кашъмов.Според негови данни няма ръст на броя на делата в административния съд, а самият съд дори не подкрепя новите изменения.", "date": "2018.09.11", "title": "Ще имали драстичен скок на таксите за делата на граждани срещу държавата?"}
{"url": "http://www.cross.bg/sektor-zaplatite-durzhavniya-1583547.html", "text": "/КРОСС/ Обмисляме повишение на заплатите на всички в държавния сектор с 10% от 1 януари 2019 година. Това каза пред журналисти във Варна премиерът Бойко Борисов.По думите му увеличението на заплатите в целия държавен сектор ще повлече всички останали сфери, които са на бюджетна издръжка. „Защото така, на парче - 150 млн. за полицаи, за военни, за съдебна охрана и учители, тук -там винаги остават определени сектори, които все едно не са важни. Затова ще увеличим заплатите с 10%“, заяви премиерът.Той допълни, че въпросът за възнагражденията в държавния сектор е обсъждан от известно време с финансовия министър Владислав Горанов.Темата за повишение на заплатите ще бъде обсъдена утре на заседание на кабинета. ", "date": "2018.09.11", "title": "От следващата година: Заплатите в държавния сектор нарастват с 10%"}
{"url": "http://www.cross.bg/surbiya-bulgariya-subranie-1583548.html", "text": "/КРОСС/ Възможностите за задълбочаване и разширяване на парламентарното сътрудничество и за оползотворяване на натрупания от България опит в хармонизирането на националното законодателство с това на ЕС бяха сред основните теми, които обсъдиха председателят на Народното събрание Цвета Караянчева и председателят на Народната скупщина на Сърбия Мая Гойкович. Председателят на сръбския парламент е на двудневно официално посещение в България.България и Сърбия имат много добри отношения, които се развиват динамично в последните години, подчерта председателят на Народното събрание Цвета Караянчева. Тя изрази увереност, че сътрудничеството между парламентите на двете страни ще продължи да се задълбочава и заяви, че българските парламентаристи са готови да подпомогнат Сърбия със своя опит в хармонизирането на националното законодателство с това на ЕС.Щастливи сме, че България успя да постави темата за европейската перспектива на страните от Западните Балкани в дневния ред на ЕС, заяви Цвета Караянчева. Радваме се, че по време на Българското председателство на Съвета на ЕС Сърбия отвори две нови преговорни и сме готови да споделим своя опит във всички сфери от този процес, подчерта тя.Председателят на Народната скупщина на Сърбия Мая Гойкович благодари на България за подкрепата и помощта, която страната е оказала за европейската интеграция на Сърбия. Тя изрази надежда, че по-доброто сътрудничество между депутатите от парламентарните на двете страни и конкретно на тези от комисиите по европейски въпроси ще подпомогне по-бързото интегриране на Сърбия в ЕС.За България е много важна темата за българското национално малцинство в Сърбия, подчерта председателят на Народното събрание и добави, че отношението на Сърбия към него ще подпомогне развитието на двустранните отношения между двете страни.Мая Гойкович посочи, че Сърбия е постигнала много през последните години в сферата на законодателството, свързано с малцинствата. Българското национално малцинство е мост за сътрудничество между двете държави, отбеляза тя. Новата учебна година започнахме със завършени, преведени и отпечатани нови учебници за българското национално малцинство, добави председателят на сръбския парламент.Като приоритетни сфери на сътрудничеството между България и Сърбия председателите на двете законодателни институции откроиха транспорта, енергетиката, стопанството, туризма, културата и образованието. Много важно е да подкрепим правителствата да изпълнят инфраструктурните проекти, които ще подобрят свързаността и ще създадат добри условия за развитие на контактите и съвместните инициативи между представителите на бизнеса, подчерта Цвета Караянчева.Председателят на Народното събрание посочи, че през тази година в Сърбия е бил отбелязан 24 май – Ден славянската писменост и култура и изрази надежда, че този празник ще бъде обявен за официален в Сърбия, какъвто е в България. Председателят на Народната скупщина на Сърбия подари на председателя на българския парламент извезана със златни конци кирилска азбука и подчерта, че това е символичен знак за още един празник, който Сърбия и България ще честват заедно. Реплика на звънеца, с който преди близо 140 години е било открито Учредителното събрание във Велико Търново, подари Цвета Караянчева на председателя на сръбския парламент.Мая Гойкович отправи покана към председателя на Народното събрание да участва догодина в Сърбия в отбелязването на 140 години от установяване на дипломатически отношения между двете страни. ", "date": "2018.09.11", "title": "Развитието на парламентарното сътрудничество обсъдиха Цвета Караянчева и Мая Гойкович"}
{"url": "http://www.cross.bg/eksplozii-provintziya-ychilishta-1583549.html", "text": "/КРОСС/ Експлозии избухнаха близо до три учебни заведения в афганистанската провинция Нангархар във вторник, съобщава БГНЕС.Два от взривовете избухнали в околията Бесуд, недалеч от местното средно училище. По данни на правоохранителните органи терористичният акт е взел жертви. Има и ранени, но техният брой все още не е известен.Експлозии е имало и до две училища в град Джелалабад – административен център на провинция Нангархар. Има пострадал охранител.За момента нито една от екстремистките групировки не е поела отговорност за атаките.", "date": "2018.09.11", "title": "Експлозии избухнаха близо до училища в Афганистан"}
{"url": "http://www.cross.bg/leva-singul-h--1583550.html", "text": "/КРОСС/ Испания – Хърватска Сингъл,„1“- 1.56 „Х“- 3.50 „2“- 5.20Също днес, но от 21.30 часа младежкият национален отбор на България излиза в сблъсък от европейските квалификации срещу Черна гора като гост:Черна гора (21) - България (21) Сингъл,„1“- 1.85 „Х“- 2.75 „2“- 3.06Ето други интересни срещи от предстоящите дни от международните футболни терени и от родната Първа професионална лига:Унгария – Гърция Сингъл,„1“- 2.79 „Х“- 2.73 „2“- 2.53Англия – Швейцария Сингъл,„1“- 1.63 „Х“- 3.20 „2“- 4.48Колумбия – Аржентина Сингъл,  „1“- 2.91 „Х“- 2.85 „2“- 2.19САЩ – Мексико Сингъл,  „1“- 2.64 „Х“- 2.86 „2“- 2.37ЦСКА София – Черно море Сингъл,„1“- 1.28 „Х“- 4.00 „2“- 6.00Славия София – Ботев Пловдив Сингъл,„1“- 2.25 „Х“- 3.05 „2“- 2.35Локомотив Пловдив – Левски София Сингъл,„1“- 3.90 „Х“- 3.45 „2“- 1.53Националният отбор на България е на 8-мо място по сила отбор на Световното първенство по волейбол, на което съдомакин е страната ни. Момчетата на Пламен Константинов са с коефициент от 25.00 за победител, колкото има и тимът на Иран. Фаворит е Русия с 3.00, следван от другия фаворит Италия с 4.50 и Франция с 4.75.Люис Хамилтън и Себастиан Фетел отново се впускат в люта битка за титлата от Формула 1, но този път в Гран при на Сингапур този уикенд. Германецът е с лек превес срещу британеца – 2.00 срещу 3.80. от Бразилия, италианската Серия „А“, Мейджър лийг сокър и националната лига на Англия.Друг жител на столицата взе 2 902,48 лева с 21 лева залог за система 3, 4, 5 и 6 от 6 + 3 твърди знака в неделя. Той е избрал двубои от Лигата на нациите, Бразилия и Испания.В петък друг жител на морската ни столица прибра не по-малко атрактивните 1 605 лева отново за Победител.СПОРТМАКС донесе сумата от 3 782 лева на софиянец в петък, а ден по-късно шуменец си тръгна с 3 257040 лева също за Точен резултат. Жител на град Тервел може спокойно да почерпи със част от сумата от 2 367, която взе за Първо полувреме/Краен изход в понеделник.Към 11.30 часа на 11.09.2018 г. натрупаната сума в Суперджакпот 15 е , а мачовете, включени в него, ще намерите . Джакпот 13 е на стойност , а срещите от него вижте .", "date": "2018.09.11", "title": "Хърватия ще загуби като гост на Испания според „Еврофутбол“"}
{"url": "http://www.cross.bg/tyrnir-yefa-anieli-1583571.html", "text": "/КРОСС/ УЕФА одобри създаването на трети евротурнир, който ще бъде добавен към съществуващите в момента Шампионска лига и Лига Европа. Това съобщи президентът на Асоциацията на европейските клубове Андреа Аниели, цитиран от БГНЕС.\"\", заяви Аниели.Форматът на новото съревнование все още не е ясен, но се очаква той да бъде сходен с бившия турнир Купа на носителите на купи (КНК). Той стартира през сезон 1960/1961 г. и бе спечелен от \"Фиорентина\", а последното му издание се проведе през 1998/1999 г. и победител в него стана \"Лацио\" или с бившия турнир УЕФА Интертото. ", "date": "2018.09.11", "title": "УЕФА одобри създаването на нов евротурнир"}
{"url": "http://www.cross.bg/ogled-pozhara-pokriva-1583533.html", "text": "/КРОСС/ Предстои втори оглед на , който вчера изпепели покрива на триетажна сграда в \"Студентски град\".Огънят е тръгнал от партерния етаж, където има китайски ресторант. По неофициална информация, проблемът е възникнал заради непочистена мазнина, а пламъците стигнали по въздухопровода до покрива. Очаква се вторият оглед окончателно да установи причините за пожара.", "date": "2018.09.11", "title": "Правят повторен оглед на сградата в \"Студентски град\", в която горя пожар"}
{"url": "http://www.cross.bg/instalatzii-toplofikatziya-vutreshnite-1583535.html", "text": "/КРОСС/ EVN Топлофикация извършва подготовка за следващия отоплителен сезон - 2018/2019 г. В тази връзка е необходимо клиентите на дружеството да приключат с извършването на ремонти по сградните инсталации най-късно до 30 септември 2018 г. След тази дата започва поетапна проверка за готовност на вътрешните отоплителни инсталации (ВОИ) на сградите за старт на отоплителен сезон. В случай на продължаващи ремонтни дейности, умоляваме клиентите да ни информират с поставяне на съобщение на вратата на абонатната станция в сградата или чрез обаждане на денонощен телефон 0700 1 7898. Целта е да се избегнат евентуални течове при запълване на вътрешната инсталация. Дружеството обръща внимание, че с цел предпазване от корозия или механични повреди вътрешните отоплителни инсталации (ВОИ) са пълни с топлоносител целогодишно. Инсталацията се дренира единствено и само в случай на авария или при изрично писмено заявление от клиент за извършване на ремонтни дейности.Готовността за запълване на ВОИ след приключването на ремонта се декларира в EVN Офис в Пловдив чрез подаване на заявление, подписано от упълномощеното лице.EVN Топлофикация напомня основните предимства на централното топлоснабдяване: o Отопление и битова гореща вода в едно. o Сигурност на доставките и през най-студените зимни месеци.o Конкурентна цена. o Домашен уют и комфорт: постига се равномерна и благоприятна температура в целия имот и цялата сграда. o Удобство и чистота в дома: отоплителните тела не отделят прах, дим и вредни частици и запазват дома чист.o Модерни системи за дистанционен отчет, без изравнителни сметки. o Сигурно и безопасно за ползване: отоплителните тела не носят риск от избухване или запалване и са безопасни.  o Не се изисква ежегодна поддръжка и обслужване от страна на клиента.o Не се натоварват допълнително вътрешните ел. инсталации в сгради, които са проектирани и изградени с  централно отопление. o Чист въздух и околна среда: EVN Топлофикация не отделя във въздуха на гр. Пловдив вредни вещества като серни оксиди, прах (фини прахови частици) и диоксини.EVN Топлофикация денонощен телефон 0700 1 7898", "date": "2018.09.11", "title": "EVN Топлофикация напомня на клиентите да приключат с ремонтите по сградните инсталации до 30 септември 2018 г."}
{"url": "http://www.cross.bg/surbiya-goiikovich-predsedatelyat-1583534.html", "text": "/КРОСС/ Председателят на Народната скупщина на Сърбия Мая Гойкович пристига на двудневно посещение у нас по покана на председателя на Народното събрание Цвета Караянчева.Те ще проведат среща в сградата на парламента. По-късно през деня Мая Гойкович ще се срещне с министър-председателя Бойко Борисов и с президента Румен Радев.Утре председателят на Народната скупщина на Сърбия ще посети Велико Търново. ", "date": "2018.09.11", "title": "Председателят на сръбския парламент пристига на посещение у нас"}
{"url": "http://www.cross.bg/komisiya-v-ns-gleda-vetoto-na-prezidenta-1583538.html", "text": "/КРОСС/ Парламентарната комисия по правни въпроси ще разгледа ветото на президента върху разпоредби от Административнопроцесуалния кодекс.Промените бяха приети през юли, преди лятната ваканция на депутатите. Тогава държавният глава оспори 16 от разпоредбите. Той се обяви против закритите съдебни заседания, премахването на втората инстанция при част от делата и драстичното увеличение на такси в касационното производство.", "date": "2018.09.11", "title": "Комисия в НС гледа ветото на президента"}
{"url": "http://www.cross.bg/kitaii-mosta-most-1583537.html", "text": "/КРОСС/ След малко повече от година Русия и Китай ще бъдат свързани с мост. Строежът на първото съоръжение от такъв тип върви по план. Очакванията са да донесе икономически ползи и за двете страни.Строежът на моста е започнал в края на 2016 година. Дължината му е 19.9 км, широк е 14.5 метра, а в най-високата си точка ще бъде 1283 метра. До момента строителството върви без сериозни сривове, а комуникацията между руския и китайския екип е много добра.Строителите са изработили стройна схема и се виждат веднъж месечно, за да уточнят хода на проекта и етапите на работа. Бизнесът и от двете страни на съоръжението е убеден, че ползите от него ще са огромни. Очакванията са през моста да преминават по около 6 милиона тона стоки годишно. А това гарантира икономическия разцвет на региона.Очаква се да се увеличи и туристическият поток между Русия и Китай, а първият мост, който ще ги свързва трябва да бъе завършен през октомври 2019 г. ", "date": "2018.09.11", "title": "Мащабен мост ще свързва Русия и Китай"}
{"url": "http://www.cross.bg/sandanski-izliza-na-protest-sreshty-bezrazsudnoto-shofirane-1583536.html", "text": "/КРОСС/ Тази вечер в Сандански ще се проведе шествие в памет на 6-годишния Марти, който беше блъснат на пешеходна пътека и по-късно почина в столична болница.Инцидентът стана в края на месец юли пред дома на детето. Тогава близки и роднини поискаха промени в Закона, които да регламентират по-строги изисквания към възрастните шофьори. Водачът на лекия автомобил - 73-годишен мъж, беше освободен под парична гаранция веднага след инцидента заради влошено здравословно състояние.", "date": "2018.09.11", "title": "Сандански излиза на протест срещу безразсъдното шофиране"}
{"url": "http://www.cross.bg/sestri-yasli-godini-1583542.html", "text": "/КРОСС/ Кризата с медицинските сестри удари и детските ясли у нас. Най-осезаем е недостигът в големите градове. Само в Пловдив се търсят повече от 100 медицински сестри.В район \"Северен\" има нужда от над 20 здравни работнички, а в детската ясла „Палечка\" спешно търсят две такива., каза в ефира на „Здравей, България” директорката на яслата Росица Станкова.Тя допълни, че по-голямата част от персонала е в пенсионна възраст и трудно се справя с работата.На въпроса дали е възможно да се стигне до затваряне на ясли, експертът Иван Дългъчев отговори, че към момента няма такава опасност, но това може да се случи след 5-6 години., допълни експертът.", "date": "2018.09.11", "title": "Яслите в страната - с остър недостиг на сестри"}
{"url": "http://www.cross.bg/durzhavni-bili-imotite-1583541.html", "text": "/КРОСС/ Доказано е, че имотите са били държавни и винаги са били държавни. Това заяви Мариана Попова, адвокат на държавата по делата за имотите на Симеон Сакскобургготски в студиото на „Тази сутрин”.Тя допълни, че документите, които Мехмед Дикме показа преди седмица за собственост се отнасят за две ниви в местността Горни Лозен, което не е „Врана”. „Не беше доказано, че имотите, за които се представят тези документи се отнасят за имението „Врана”, каза тя.По думите й други наследници на Фердинанд не са предявили претенции към тези имоти.Попова не посочи колко струват тези дела на България и добави, че разноските се плащат от този, който загуби. Досега част от тези разходи да наложени на ответниците.", "date": "2018.09.11", "title": "Адвокатът на държавата: Доказано е, че „царските имоти” са били държавни"}
{"url": "http://www.cross.bg/dyakov-komentira-svinete-1583539.html", "text": "/КРОСС/ Няма чума по свинете в село Бозвелийско, опасността обаче остава. Вчера ресорният министър Румен Порожанов направи инспекция на оградата по сухопътната граница с Румъния, която вече е изяло готова. 30% от свинепроизводството е в Русенска област, затова от бранша настояват още по-стриктно да се спазват мерките, които са препоръчани срещу болестта.", "date": "2018.09.11", "title": "300 кг. месни продукти са иззети на границата заради чумата по свинете"}
{"url": "http://www.cross.bg/septemvri-tzurkvata-hrama-1583524.html", "text": "/КРОСС/ Крадци атакуваха храма „Рождество Богородично” в столичния квартал „Лагера”. Посегателството било извършено през нощта срещу 9 септември.Обирджиите опитали, но не успели да влязат с взлом в църквата. Според отец Илиян Алексиев престъпниците вероятно са очаквали да намерят голяма сума пари, събрани след празника Рождество на Света Богородица, който се отбелязва на 8 септември.Опитът за кражба е заснет от охранителните камери в храма. На записа се вижда как тримата обирджии първоначално се оттеглям, но малко по-късно се връщат втори път. И тогава не успяват да отмъкнат нищо, благодарение на системата а сигурност в църквата.", "date": "2018.09.11", "title": "Обирджии атакуваха църква в София"}
{"url": "http://www.cross.bg/lekarstva-preystanoveni-traiino-1583525.html", "text": "/КРОСС/ 182 сигнала за липсващи лекарства е получила и обработила за 3 месеца на интернет платформата си Българската асоциация за развитие на паралелната търговия с лекарства, съобщи изпълнителният й директор Боряна Маринкова:\"Често са сигнализирани няколко продукта, които са генерични и  които са допълващи продукти при лечение на хипертония, но които обаче за съжаление са с трайно преустановени продажби в България. При 20% е регистрирана наличност в страната, самите пациенти са насочени към конкретни аптеки, от които да получат лекарствата си. Над 60% сме посъветвали да се консултират с лекуващия ги лекар, за да бъде адаптирана терапията им. На какво се дължи това? Основно на факта, че много голяма част от сигналите, около 32%, касаят лекарства с временно или трайно преустановени продажби или внос на територията на страната.\"Вносът на лекарства е решение при 53% от сигналите за недостиг, показват данните на асоциацията.", "date": "2018.09.11", "title": "Над 60% от хората, подали сигнал за липсващи лекарства, е трябвало да променят терапията си"}
{"url": "http://www.cross.bg/yupiter-pole-magnitnoto-1583526.html", "text": "/КРОСС/ Учени от САЩ и Дания създадоха подробна карта на магнитното поле на Юпитер, съобщи сайтът \"Сайънс алърт\".Известно е, че магнитното поле на Юпитер е 20 000 пъти по-силно в сравнение с това на Земята, докато диаметърът на газовия гигант е около 11 пъти по-голям от земния.Планетолозите обаче анализирали данни, получени при осемте прелитания на сондата \"Джуно\" над северния и южния полюс на Юпитер. Това дало възможност да бъде създадена карта на магнитното поле на планетата, което, за разлика от земното, се оказало асиметрично. ", "date": "2018.09.11", "title": "Създадоха карта на магнитното поле на Юпитер"}
{"url": "http://www.cross.bg/mebeli-otpadutzi-kvartalite-1583557.html", "text": "/КРОСС/ Община Велико Търново започва да поставя в кварталите на старта столица специални контейнери, в които гражданите да изхвърлят старите си мебели или други дървени отпадъци. След това те ще се предават за рециклиране в дървопреработвателен завод.До инициативата се стигна, след като в последните седмици контейнерите за битови отпадъци и районите около кофите за боклук в кварталите в града масово бяха напълнени с остатъци от стари мебели след домакински ремонти. Тези отпадъци не се извозват от концесионера на боклука на регионалното депо в село Шереметя. Великотърновци одобряват инициативата: “Винаги е по-добре да има повече места за изхвърляне на разделно, за да си знаят хората къде да си слагат боклука“.“За тази инициатива съм, за да може да няма боклук покрай кошовете, да се извозва“. “Смятам, че трябва да има такива контейнери“. “Трябва по-скоро да се гледа за изхвърлянето на строителните отпадъци“. “Старите дървени мебели ще се приемат от завод за дървопреработка“. ", "date": "2018.09.11", "title": "Контейнери за изхвърляне на стари мебели поставят във Велико Търново"}
{"url": "http://www.cross.bg/topka-purvenstvo-samo-1583523.html", "text": "/КРОСС/ Трите български представителки в индивидуалните дисциплини на Светоното първенство по художествена гимнастика - Боряна Калейн, Катрин Тасева и Невяна Владинова, излизат на килима, за да изиграят съчетанията си с топка във втория ден на шампионата.В понеделник гимнастичките ни показаха умения с обръч, а страната ни завърши на второ място в отборното класиране. Временен лидер е Русия.Финалите на уредите топка и обръч ще се играят във вторник вечер. За медал могат да се борят само осемте гимнастички с най-високи оценки от квалификациите, но само по две от държава. ", "date": "2018.09.11", "title": "Гимнастичките ни представят днес съчетанията си с топка на Световното първенство"}
{"url": "http://www.cross.bg/hilyadi-otbranata-ychenieto-1583527.html", "text": "/КРОСС/ Русия започва най-големите военни учения в историята си, предава TACC.Най-мащабното военно учение в съвременната руска история \"Изток-2018\" ще се проведе с участието на 300 хиляди войници. Маневрите започнаха във вторник в Източния военен окръг , заяви пред репортери пресслужбата на Министерството на отбраната, съобщава Фокус.\"В Далечния изток на Русия започнаха маневрите \" Изток 2018 \", - се казва в съобщението от руското Министерство на отбраната.„В учението участват около 300 хиляди руски войници, повече от хиляда самолети, хеликоптери и безпилотни летателни апарати, до 36 хиляди танкове, бронетранспортьори и други превозни средства, 80 кораби и други плавателни средства“- добавят от Министерството на отбраната. Учението се наблюдава от руския министър на отбраната Сергей Шойгу.Подобни по мащаб маневри не са провеждани от 1981 г. насам, когато на територията на Беларус, прибалтийските републики и Киевския военен окръг, както и в Балтийско море в СССР се проведе учението \"Запад-81\" с участието на около 100 хиляди души.В учението ще вземат участие военни от Китай и Монголия.", "date": "2018.09.11", "title": "Русия започва най-големите военни учения от 1981 година"}
{"url": "http://www.cross.bg/siriya-problemi-kitaii-1583528.html", "text": "/КРОСС/ Руският президент Владимир Путин и китайският му колега Си Дзинпин ще обсъдят международни проблеми, включително ситуацията в Сирия в кулоарите на Източния икономически форум във Владивосток, предава По думите на руския посланик в Китай Андрей Денисов , лидерите на двете страни никога не са се ограничили да обсъждат определени теми. \"Сирия, както и редица други проблеми са на масата [на преговорите].Както посочи посланикът, в Сирия, въпреки огромните трудности, е налице процес на военно-политическо уреждане. \"Сега, може би, е по-близо до края, отколкото когато и да било, - каза Денисов. - В близко бъдеще въпросът за възстановяване на Сирия ще се изправи в целия си ръст.\"\"Освен това, страната се нуждае от хуманитарна помощ, тя все още не е в състояние да си осигури най-важните средства за съществуване.\", - добави той.Дипломатът изрази мнение, че Русия и Китай едва ли ще се състезават в икономическото възстановяване на Сирия.\"Като цяло, аз не бих говорил за конкуренция, - каза дипломатът -. Има въпроси, по които китайските колеги особено се открояват, като строителството на инфраструктурни съоръжения. Обемът на възстановителни работи е такъв, че има място за всички. Освен това, нашата страна, и Китай няма да се затворят. Напротив, ние активно ще насърчаваме всички страни да участват в реконструкцията на разрушената сирийска икономиката и на социалната сфера .\" - заяви посланика.", "date": "2018.09.11", "title": "Владимир Путин и Си Дзинпин ще обсъдят международни проблеми, включително ситуацията в Сирия"}
{"url": "http://www.cross.bg/politziyata-intzidenta-imalo-1583529.html", "text": "/КРОСС/ Миналата седмица бе разкрит поредния грозен инцидент на пътя, като всичко тръгна от един разказ . Шофьор на джип спрял на кръстовище в Пловдив и ударил жена, която следвала линейка с получилия инсулт неин съпруг.Шефът на пловдивската полиция обаче заяви след инцидента, че бой не е имало. Дъщерята на пострадалата се учуди на неговите думи и на какво се базират, след като не са проведени разпити на семейството й, както и на екипа на линейката, която е превозвала болния й баща.За първи път пред камера застана и пострадалата.\"Шофьорът минава от ляво, запушва ме и аз виждам, че слиза от колата. Свалям стъклото, за да му обясня, че съпровождам линейката. Той дойде, започна да крещи псувни и обиди и ме удари в лицето\", разказа тя пред Нова тв.Шофьорът на линейката е дал показания пред болницата в деня на инцидента. Разказва, че е попитан от полицията дали е имало пътно-транспортно произшествие, но не и ударена ли е съпругата на пациента. Едва в понеделник е повикан и в полицията в Пловдив.От полицията са категорични, че всички са разпитани още в деня на инцидента. Засега остава загадка версията на шофьора на джипа, който е регистриран на името на 33-годишна жена.МВР започва проверка в пловдивската полиция, след като директорът й обяви, че нямат данни за физическа саморазправа.", "date": "2018.09.11", "title": "Инцидентът в Пловдив: Жената бита, полицията бой не имало"}
{"url": "http://www.cross.bg/smetana-mrezhi-sotzialnite-1583530.html", "text": "/КРОСС/ Ново предизвикателство стана хит в социалните мрежи и е на път да измести \"Kiki Challenge\". Манията, която завладя мнозина по цял свят, е със сметана.Идеята е, след като човек сложи сметана върху ръката си, удряйки я - той да я улови с устата си. В предизвикателството се включи и едно от златните ни момичета Цветелина Найденова.\n\t\t\t\t\t", "date": "2018.09.11", "title": "Нова мания със сметана завладя социалните мрежи (видео)"}
{"url": "http://www.cross.bg/protesti-otnovo-promeni-1583531.html", "text": "/КРОСС/ Стотици румънци снощи отново протестираха в столицата Букурещ срещу корупцията.Това се случва месец след като при сблъсъци на антикорупционна демонстрация бяха ранени 450 души. По-малки протести се състояха в други румънски градове.Антикорупционни протести в Румъния редовно се организират откакто социалдемократите спечелиха изборите през 2016 г. и започнаха законови промени. Критиците на тези промени смятат, че те ще затруднят съдебното преследване на корупция по високите етажи на властта.", "date": "2018.09.11", "title": "Румънците отново с протести срещу корупцията в страната"}
{"url": "http://www.cross.bg/zaiikova-inflatziya-mika-1583532.html", "text": "/КРОСС/ Поскъпването на живота в отделните сектори, както и увеличаващата се инфлация, са предвестници на кризи. Това смята икономистът Мика Зайкова. В студиото на „Тази сутрин” двамата с изпълнителния директор на АИКБ Добрин Иванов коментираха предстоящото поскъпване.Вчера от КНСБ обявиха, че животът поскъпва със 7 лв. на човек заради новите цени на газ, ток и парно. Синдикатите изчисляват, че около 600 лв. на човек ще бъдат нужни, за да живее нормално, като срещу тях на практика стоят 491 лв. – средният доход за второто тримесечие на 2018 г.Това означава, че ще увеличат енергийно бедните и бедни хора в страната. Ножицата между бедните и богатите се разтваря”, коментира още Мика Зайкова.Според Добрин Иванов са приключили годините на дефлация, като в момента тя расте с увеличаващ се темп. „Проблемът е, че голяма част е вносна инфлация – тя е внесена с повишаването на цената на енергоносителите и горивата. Увеличението на газа ще бъде четвърто за тази година”, коментира той.По думите му трябва да се вземат мерки за увеличението на инфлацията в страната, защото така няма да покрием критериите за еврозоната. „Отдалечаваме се от еврозоната. Ако не покрием критерия за инфлация, ням ада покрием и другите критерии”, категоричен е Иванов.", "date": "2018.09.11", "title": "Мика Зайкова: Поскъпването на живота е предвестник на кризи"}
{"url": "http://www.cross.bg/brunzov-nimh-direktor-1583521.html", "text": "/КРОСС/ Националният институт по метеорология и хидрология ще спре да работи следващия вторник заради липса на ръководство. Това заяви вече бившият директор на института проф. Христомир Брънзов, който беше освободен от поста миналата седмица.„В момента институтът работи по инерция. Тази инерция рано или късно ще спре, най-вероятно следващият вторник. Ще спре прогнозата за времето, ще спрат системите за ранно предупреждение. В момента не можем да си платим ток, комуникация, хората не получават заплати, не можем да платим доставки, защото няма кой да подпише документите”, поясни Брънзов.", "date": "2018.09.11", "title": "Христомир Брънзов: НИМХ спира да работи следващия вторник"}
{"url": "http://www.cross.bg/sofiya-peshehodnata-otkrito-1583520.html", "text": "/КРОСС/ Шестото и рекордно голямо издание на \"Алея на книгата\" в София ще бъде открито днес от 17 ч. в Литературния кът до паметника на Алеко Константинов в пешеходната зона на бул. \"Витоша\", съобщават организаторите от асоциация \"Българска книга\".Началото ще дадат министърът на културата Боил Банов и Джаз формация \"София\".Книжното изложение на открито вече успешно премина през Пловдив и Варна. В столицата белите шатри традиционно ще са разположени в пешеходната част на бул. \"Витоша\", от пресечката с бул. \"Патриарх Евтимий\" до ул. \"Узунджовска\". Алеята ще продължи до неделя, 16 септември, с работно време всеки ден от 10:00 до 20:00 ч.Повече от 60 водещи български издателства ще представят новите си заглавия в общо 23 шатри.", "date": "2018.09.11", "title": "Над 60 издателства с участие в Алеята на книгата в София"}
{"url": "http://www.cross.bg/yngariya-prava-avtorskite-1583518.html", "text": "/КРОСС/ Новият политически сезон за евродепутатите започва с дебати по най-горещите теми за Европейския съюз в момент на разединение между про-европейски настроените страни и тези, в които крайната десница печели все повече симпатизанти. Какво се очаква днес в Страсбург?Около 10 ч. българско време в пленарна зала влиза министър-председателят на Гърция Алексис Ципрас. Той е поредният лидер на страна-членка, който приема да участва в пряк диалог с евродепутатите, при това само няколко седмици, след като страната му излезе от третата спасителна финансова прогама.Следобедът може да се окаже доста по-напрегнат. Този път пред евродетутатите ще застане премиерът на Унгария Виктор Орбан. Наричан често от европейски медии „новият герой на популистите в Европа”, той реши да присъства лично на дебата за положението в Унгария, предложен заради сериозна заплаха за основни ценности на Съюза, като правовата държава и правата на човека.Днес е решаващ ден и за авторските права в Европа. От една страна – издатели, медии, журналисти, артисти. От друга – мощният лагер на лобисти и защитници на гигантите „Гугъл”, „Епъл”, „Фейсбук” и „Амазон” – противници на директива за авторските права. Вотът ще е утре следобед.", "date": "2018.09.11", "title": "Политическият сезон в Европейския парламент започна"}
{"url": "http://www.cross.bg/chasa-provede-sofiyaot-1583514.html", "text": "/КРОСС/ София.От 11.50 часа президентът Румен Радев ще проведе среща с председателя на парламента на Република Сърбия Мая Гойкович на „Дондуков\" 2. От 14.00 часа президентът ще награди посланика на Република Хърватия у нас Лйерка Алайбег с орден „Мадарски конник\" първа степен. От 15.00 часав Гербовата зала на „Дондуков\" 2 президентът и върховен главнокомандващ Въоръжените сили Румен Радев ще удостои български военнослужещи с орден „За военна заслуга\" първа степен.***София.От 09.30 часа председателите на парламентите на България и Сърбия Цвета Караянчева и Мая Гойкович ще се срещнат в сградата на Народното събрание. От 10.10 часа те ще направят изявления. Визитата ще продължи с полагане на венец пред паметника на Незнайния воин.***София.От 17.00 часа в Литературен кът до паметника на Алеко Константинов на бул. „Витоша\" министърът на културата Боил Банов ще даде началото на шестото издание на „Алея на книгата\".***София.От 17.00 часа министърът на отбраната Красимир Каракачанов ще присъства на приятелската футболна среща между отборите на Националната гвардейска част (НГЧ) и Кралските военновъздушни сили (ВВС) на Обединеното кралство „Икарус\", която ще се играе на Националния стадион „Васил Левски\".***София.От 10.00 часа ще се проведе жребий за определяне на поредните номера на партиите и коалициите, регистрирани в Централната избирателна  комисия (ЦИК), в бюлетините за гласуване в частичните избори за кметове, насрочени за 14 октомври 2018 г. Жребият ще се състои в заседателната зала № 42 в сградата на Народното събрание, пл. „Княз Александър І\" № 1.***София.От 11.00 часа вицепремиерът и министър на външните работи Екатерина Захариева ще приеме швейцарския си колега д-р Игнасио Касис в МВнР. След края на срещата, около 12.00 ч, двамата министри ще направят съвместни изявления за медиите.***София.От 11.30 часа СДС ще предостави на Държавна агенция „Архиви\" архива на партията за съхранение и дигитализиране. Събитието ще се състои на  ул. „Г. С. Раковски\" 134, ет. 5. На него ще присъстват председателят на Държавна агенция „Архиви\" доц. д-р Михаил Груев, председателят на СДС Румен Христов и членове на ръководството на партията.***София.От 12.00 часа в Националния пресклуб на БТА ще се проведе пресконференция на сдружение „Клъстер на малките и средни износители\". На събитието ще бъде представен проектът „Подкрепа за развитие на Клъстер на малките и средни износители\" по процедура „Развитие на клъстери в България\" по ОП „Иновации и конкурентоспособност\".***София.От 13.00 часа в зала 238 в сградата на Народното събрание на пл. „Княз Александър I\" №1 ще се проведе заседание на парламентарната Комисия по правни въпроси.***София.От 13.00 часа в Националния пресклуб на БТА ще се проведе пресконференция на Камарата на инженерите в инвестиционното проектиране. На нея ще бъде обсъдена нормативната уредба в инвестиционния процес и отговорността на участниците в него, ще бъдат очертани ясни правила в целия инвестиционен процес, свързан със строителството и др.***София.От 14.00 часа в Националния пресклуб на БТА ще се проведе пресконференция на д-р Марияна  Симеонова, изпълнителен директор на Изпълнителната агенция по трансплантация по въпроси, свързани с донорството и трансплантациите в България.***София.От 18.00 часа лидерът на БСП - София Калоян Паргов ще присъства на тържествено събрание-концерт, посветено на Деня на свободата 9-и септември. Събитието ще се състои в читалище \"Кирил и Методий\" в \"Красна поляна\" (бул. \"Възкресение\" №64).***Бургас.От 10.00 часа служителите на служителите на Регионалната инспекция по околната среда и водите в Бургас ще чистят пространството около Укритието за наблюдение на птици към Поддържания резерват „Атанасовско езеро\" и Пътеката на Саблеклюна.***Бургас.От 13.30 часа ще бъде открита новата Професионална гимназия по компютърно програмиране и иновации в жк. „Меден рудник\".***Варна.От 14.00 часа общинският съветник от ГЕРБ Иво Иванов ще приема граждани в офиса на партията на ул. „Георги Бенковски\" №1.***Добрич.От 11.00 часа по инициатива на Националната асоциация на зърнопроизводителите ще се проведе ежегодната дарителска кампания на хляб, произведен от ръж по проект „Хляб на мира\". Събитието ще се състои в сградата на Областен съвет на Български Червен кръст - Добрич.***Дупница.От 10.00 часа Общинският съвет в Дупница ще проведе извънредно заседание, на което ще бъде обсъдено предложение за безвъзмездно прехвърляне на правото на собственост върху язовири-публична общинска собственост, находящи се на територията на Община Дупница в полза на държавата, съгласно предоставената възможност, посочена в Закона за водите.***Карлово.От 10.00 часа в зала „Васил Караиванов\" на Община Карлово на ул. „Петко Събев\" 1 Икономическият екип на Представителството на ЕК в България ще представи ключовите документи и специфичните за страната препоръки в рамките на Европейския семестър 2018.***Карлово.От 11.00 часа в заседателната зала на Общината ще се проведе пресконференция по теми, свързани с приключила успешна проверка относно изпълнението на изискванията за пречистване на отпадни води и управление на отпадъците, както и готовността за новата учебна 2018/2019  година.***Разлог./с. Баня.От 12.30 часа пред кметството на с. Баня, община Разлог, лидерът на БСП Корнелия Нинова ще даде брифинг за представителите на медиите.***Смолян.От 09.00 часа в конферентната зала на хотел „Кипарис алфа\" ще се проведе петата работна среща на Басейнова дирекция Източнобеломорскирайон /БД ИБР/ за обучение и информиране на заинтересованите страни по проблеми, свързани с наводненията.***Смолян.От 10.00 часа Общински съвет - Смолян ще проведе редовното си заседание.***Стара Загора.От 10.00 часа в парк-хотел „Стара Загора\" ще се проведе среща-дискусия „Среща на бизнеса в Стара Загора и региона\".*** Шумен.От 11.30 часа на бул. „Славянски\" преди площад „Кристал\" ще се проведе изнесен брифинг на ОДМВР-Шумен преди началото на новата учебна година и старт на нова кампания свързана с безопасността на децата.*** Шумен.От 10.00 часа в зала 203 на общината ще се проведе брифинг за готовността за новата учебна година в община Шумен. ", "date": "2018.09.11", "title": "Предстоящи събития в страната за 11 септември"}
{"url": "http://www.cross.bg/vestnik-avtomobili-standart-1583516.html", "text": "/КРОСС/\"Не само банковите, но и всички преводи в евро ще поевтинеят\", съобщава в интервю за вестник 24 часа българският евродепутат Ева Майдел. Пред всекидневникът тя заявява, че желанието й е това да стане факт до 2019 година.Комисията \"Антикорупция\" започва пълна проверка на имуществото на алкохолния бос Миню Стайков. Това е съобщил за вестник Труд шефът й Пламен Георгиев. По думите му антикорупционният орган прави ревизия не само на Стайков, но и на всички обвинени за участие в престъпната група за данъчни измами и пране на пари.\"Ниският данък за луксозни автомобили отпада\",съобщава вестник Сега. Изданието обяснява, че данъкът на лекотоварните автомобили с маса до 3.5 тона рязко ще скочи от догодина. Финансовото министерство предлага сериозна промяна в определянето на налога им, който в момента е от 10 до 30 лв. за всеки започнат тон товароносимост. Вместо това се предвижда товарните автомобили, които притежават категория N1, да се облагат по същия начин както леките коли, т.е. данъкът да зависи от мощността и годината на производство. У нас е масова практика луксозни леки автомобили да се регистрират като товарни, за да могат да ползват данъчно облекчение, уточнява Сега.КАТ може да се премести до баретите във \"Врана\", информира вестник Стандарт. Изданието обяснява, че идеята е коментирана вече няколко пъти, но предложения за вътрешен министър Младен Маринов има експертността да направи реформата. За нея намекна и заместник-председателят на ГЕРБ Цветан Цветанов, защото в квартал \"Дървеница\", където се намира КАТ в момента, няма достатъчно пространство, уточнява Стандарт. ", "date": "2018.09.11", "title": "Преглед на печата"}
{"url": "http://www.cross.bg/karolina-iztochnoto-kraiibrezhie-1583522.html", "text": "/КРОСС/ Губернаторът на щата Южна Каролина Хенри Макмастър нареди от утре на обяд да започне задължителна евакуация на цялата крайбрежна зона заради приближаването на урагана „Флорънс”, предадоха световните агенции.Около милион души живеят на крайбрежна ивица с дължина 320 км. \"Това е много опасен ураган. Не искаме да рискуваме ничий живот\", заяви Макмастър.Стихията е от четвърта степен и ще удари Източното крайбрежие на САЩ в четвъртък, предупредиха метеоролози. Южна Каролина, Северна Каролина и Вирджиния вече обявиха извънредно положение.Метеоролози казаха, че ураганът може да поотслабне, но все още ще е силен, когато връхлети сушата.Ураганът „Флорънс” в Атлантическия океан оправда прогнозите на метеоролозите и стана от четвърта степен с приближаването си към Източното крайбрежие на САЩ, предадоха световните агенции.Стихията е вече с вятър със скорост 195 км/ч. На Източното крайбрежие вече бяха наредени първите евакуации.„Флорънс” се придвижва със скорост от 20 км/ч в северозападна посока. Очаква се утре и във вторник да премине между Бахамите и Бермудските острови. После ще се насочи към САЩ, където може да връхлети Източното крайбрежие в четвъртък. Очаква се ураганът да се засилва.Два други урагана следват „Флорънс” в Атлантическия океан. Ураганът „Хелън” е с ветрове 165 км/ч и се очаква да се засили утре вечер. Той напредва североизточно, но се очаква скоростта му да намалее прогресивно. Ураганът „Айзък” бе определен от Центъра за ураганите в Маями като малък ураган с ветрове с максимална скорост 120 км/ч. Той се насочва към Малките Антилски острови - регион, който все още се възстановява от преминаването на урагана Мария миналата година.", "date": "2018.09.11", "title": "Евакуираха Южна Каролина заради урагана „Флорънс”"}
{"url": "http://www.cross.bg/tema-stydioto-zhivo-1583513.html", "text": "/КРОСС/ БНТ, „Сутрешен блок\"Тема:  Политическа стабилност и управление - гост Цветан Цветанов.Тема:  Овладяха ли властите чумата по свинете?Тема:  Идлиб - това ли ще е финалната битка на военния конфликт в Сирия?Тема:  Достатъчни ли са спортните бази във Варна - на живо от морската столица.Тема:  Суеверията на българина - в какво вярваме.Тема:  Ще бъде ли включено Парижкото бистро в Юнеско?БТВ, \"Тази сутрин\"Тема: Имаше ли битка на лобита в ГЕРБ за министерските оставки и кои са новите лица? В студиото Емануил Йорданов, Кристиян Кръстев и Мирослав Найденов;Тема: Ще има ли осъдени след акция „Милионери\"? Коментар на бившия вътрешен министър Румен Петков;Тема: Колко струват на държавата делата за царските имоти?Тема: Очаква ли ни драстичен скок на цените от есента? Дискусия с експерти;Оливия от „Гласът на България\" и Камелия в студиото на „Тази сутрин\" с новата песен на финалистката;Нова телевизия,  „Здравей  България\"Тема:  За рокадите в правителството, за новите министри и шума в коалицията - е ксклузивно говори финансовият министър Владислав Горанов.Тема:  Говори жената, която твърди, че е бита на пътя пред болния си съпруг. Имало ли е удари  - на живо: Kакво казва полицията?Тема:  Крадци в храма. Как обирджии атакуваха църква в столицата?Тема:  Животът поскъпва заради скока в цената на газа. С колко ще се вдигнат цените? Дискусия в студиото.Тема:  Недостиг на медицински сестри в яслите в Пловдив. На живо - кой ще гледа децата?Тема: С какво \"Откраднат живот\" ще \"открадне\" зрителите? - Владимир Карамазов, Владимир Пенев и Евтим Милошев;Сам в прегръдката на джунглата. Българин стана третият в света, покорил дивата Амазония. ", "date": "2018.09.11", "title": "Теми и гости в ефира"}
{"url": "http://www.cross.bg/voiina-purvata-sustoi-1583512.html", "text": "/КРОСС/  1565 г. - Приключва Великата обсада на Малта от османските турци, започнала на 18 май, в която рицарите хоспиталиери удържат геройски острова.1697 г. - Голямата турска война: Състои се Битката при Зента.1709 г. - В една от най-кръвопролитните битки от Войната за испанското наследство - Битката при Малплаке - обединените сили на Великобритания, Нидерландия и Австрия побеждават Франция.1792 г. - Откраднат е диамантът Хоуп от къщата, в която се съхранява.1877 г. - Руско-турска война (1877-1878): Руснаците щурмуват Плевен.1915 г. - Участие на България в Първата световна война: В Царство България започва мобилизация на българската армия за Първата световна война.1941 г. - Започват изкопните работи по построяването на Пентагона.1961 г. - Формиран е Световният фонд за дивата природа.1972 г. - Състои се официалната церемония по закриване на Двадесетите летни олимпийски игри в Мюнхен, Германия.1973 г. - Извършен е военен преврат в Чили от генерал Аугусто Пиночет, който демонстративно сваля демократично избрания президент Салвадор Алиенде. Пиночет запазва властта си 17 години.1978 г. - Умира българският писател и дисидент Георги Марков, който е отровен в Лондон 4 дни по-рано от агент на Държавна сигурност.1989 г. - Във вестник Работническо дело са публикувани имената на около 500 деятели на БКП, репресирани в СССР при управлението на Сталин. С публикацията те са реабилитирани.1994 г. - Официално отваря врати Музеят на византийската култура в град Солун, Гърция.1997 г. - Непилотираният космически апарат на НАСА Марс Глобъл Сървейър достига орбитата на Марс.2001 г. - Атентатите от 11 септември 2001 г. в САЩ причиняват срутването на Световния търговски център в Ню Йорк, част от Пентагона в Арлингтън, Вирджиния и падането на пътнически самолет край Шанксвил, Пенсилвания.2003 г. - Шведската външна министърка Ана Линд умира, след като е нападната с нож и смъртоносно ранена от неизвестен мъж на 10 септември.2004 г. - При катастрофа на хеликоптер в Егейско море загиват всичките 17 пътници на борда му, в това число патриарха Петър VII, журналисти и епископи на Александрийската патриаршия.2005 г. - Израел официално обявява намерение да напусне Ивицата Газа след 38 години окупация.2007 г. - Русия изпитва най-голямото конвенционално оръжие създавано някога - Бащата на всички бомби.", "date": "2018.09.11", "title": "11 септември в историята"}
{"url": "http://www.cross.bg/aktyor-sofiya-politik-1583515.html", "text": "/КРОСС/ Андриана Сукова-Тошева - икономистАлександър Каракачанов - председател на Зелената партия, депутат във ВНС, кмет на София в периода 17 октомври 1990 - 20 октомври 1991Валентин Микев - политикВалентина Радинска - поетесаВаню Хърков - лекар, политикДимитър Костадинов - поет, писателКеворк Кеворкян - журналистКрасимир Дунев - гимнастикМаша Илиева - примабалеринаМилен Николов - актьорМирослав Иванов - футболистНикола Калудов - дипломатПламен Марков - треньор по футболТаня Димитрова - актрисаВели Чаушев, актьорПроф. Леандър Литов, ръководител на българския екип в Европейския институт за ядрени изследвания (ЦЕРН)Тодор Чобанов, зам.-кмет на София ", "date": "2018.09.11", "title": "Родени на 11 септември"}
{"url": "http://www.cross.bg/arabadzhiev-vulcho-prestupna-1583517.html", "text": "/КРОСС/ Прокуратурата иска постоянен арест за сина на хотелиерската фамилия Арабаджиеви – Вълчо Арабаджиев, който бе задържан след спецакция в хотелите „Маринела” и „Марица”.Преди десетина дни на засекретено заседание съдът пусна 21-годишния младеж под парична гаранция от 20 хил. лв. Според магистратите не е изяснено, че Арабаджиев е бил наясно, че откритите при него в каса 2,5 млн. евро са придобити от родителите му чрез евентуална престъпна дейност.След зрелищна спецакция в края на миналия месец към наказателна отговорност бяха привлечени шест лица, пет от тях за участие в организирана престъпна група, а самият Вълчо Арабаджиев е с обвинение за пране на пари.Баща му Ветко и майка му Маринела бяха обявени за общодържавно издирване.", "date": "2018.09.11", "title": "Прокуратурата иска постоянен арест за Вълчо Арабаджиев"}
{"url": "http://www.cross.bg/trump-teroristichnite-tzeremoniya-1583519.html", "text": "/КРОСС/ Навършват се 17 години от терористичните нападение срещу Световния търговски център.Близо 3000 души загинаха на 11 септември 2001 г., след като похитители отвлякоха четири пътнически самолета.Два от тях се разбиха в двете сгради на кулите-близнаци в Ню Йорк, третият – в сградата на Пентагона, а четвъртият в Пенсилвания.Американският президент Доналд Тръмп, придружен от първата дама Мелания Тръмп, ще отбележат годишнината от терористичните нападения с участие във възпоменателна церемония на мемориал в Шанксвил, Пенсилвания.Миналата година Тръмп и съпругата му заедно със съветници и членове на администрацията почетоха в Белия дом паметта на жертвите с мълчание точно в минутата, когато похитителите врязаха първия самолет в една от кулите близнаци. Тогава президентът присъства и на възпоменателна церемония в Белия дом.", "date": "2018.09.11", "title": "17 години от терористичните атаки на 11 септември"}
{"url": "http://www.cross.bg/moga-promenya-sveta-1583510.html", "text": "/КРОСС/ \"Аз сама не мога да променя света, но мога да хвърля във водата камък, който да създаде много кръгове.\"Майка Тереза", "date": "2018.09.11", "title": "Аз сама не мога да променя света..."}
{"url": "http://www.cross.bg/teodora-boga-zashtoto-1583511.html", "text": "/КРОСС/ „...Очите на Господа са десет хиляди пъти по-светли от слънцето и гледат всички пътища човешки и проникват в скритите места. Нему е било известно всичко, преди да е било сътворено\"... Не знаела тази истина знатната жена Теодора от Александрия. Тя повярвала на врага - дявола, който тайно внушавал и я убеждавал, че грехът, сторен в тъмното и не видян от слънцето, няма да стане известен на Бога. Но когато от собствен опит разбрала, че пред Бога нищо не остава скрито, о, какво велико покаяние проявила тя тогава! Теодора живеела честно в съпружество с мъжа си, но паднала в изкушение. Един богат човек, млад и лекомислен, подбуждан от дявола, бил обзет от въжделение към нея и по всякакъв начин се опитвал да я склони към прелюбодеяние, изпращал й скъпи подаръци, обещавал още по-драгоценни и я прелъстявал с думите си. Но тъй като сам не успял да постигне нищо, той се обърнал към една вълшебница изкусителка, за да прелъсти целомъдрената Теодора и да я склони към замисленото от него злодеяние. А изкусителката, която имала за помощник сатаната, намерила удобно време и започнала да й говори за юношата. Но Теодора казала: - О, ако можех да се избавя от този човек, който отдавна ме безпокои! Ако го послушам, слънцето, което свети над нас, ще стане свидетел на моя грях пред Бога! - Тогава - посъветвала съблазнителката, - когато залезе слънцето и падне тъмна нощ, на скришно място изпълни желанието на юношата и никой няма да научи какво сте сторили и няма да има свидетел пред Бога, защото нощта е дълбока и тъмнината ще покрие всичко. Теодора казала: - О, добре би било Бог да не узнае греха, извършен през нощта! - Така и ще стане - уверила изкусителката, - защото Бог вижда само греховете, осветени слънцето, а станалото в тъмнина как може да види? Теодора била млада, простодушна и неопитна и се поддала на нейните думи. Много спомогнало и бесовското изкушение, защото силата му е голяма, а нашата природа е склонна към страстите и силата ни е немощна. И така, тя послушала лукавия съвет и в нощния мрак извършила беззаконие. Но с утринната зора в сърцето й веднага засияла светлината на Божието милосърдие, защото като осъзнала греха си, започнала да се съкрушава, да се бие по лицето и да скубе косите си. Тя се срамувала сама от себе си и сама си станала противна. Така Божието милосърдие, което не търси смъртта на грешника, заради предишното й целомъдрие я подтикнало към бързо покаяние и изправяне, защото Бог допуска понякога падението на човека, та като се изправи, да прояви още по-голям подвиг и усърдие към Бога, Който прощава греховете. Теодора съжалявала и плакала за сторения грях и се стараела поне малко да се утеши, като си мислела: - Бог не знае за моя грях. Впрочем, дори и тогава за мене той е срам и мъка. Като се опитвала да успокои скръбта си, тя отишла в един женски манастир при игуменията, която познавала. Виждайки скръбното й лице, игуменията попитала: - Каква печал криеш, дъще моя? Да не те е обидил мъжът ти? Теодора отговорила: - Не, госпожо моя, аз и сама не зная, защо скърби сърцето ми. Желаейки да я утеши, игуменията по внушение на Божия Дух започнала душеполезна беседа и взела да чете божествените книги. Когато четяла едно поучение, стигнала до евангелското изречение: „Няма нищо скрито, което да се не открие, и тайно, което да се не узнае; затова, каквото сте казали в тъмно, то ще се чуе на видело; и каквото сте казали на ухо в скривалищата, то ще бъде разгласено от покривите\"'. Като чула тези евангелски слова, Теодора се ударила в гърдите и възкликнала: - Горко на мене, окаяната! Ето, загинах, излъгах се, като си мислех, че Бог не ще узнае за моя грях! И започнала да се удря, да плаче и да ридае. Тогава игуменията разбрала, че Теодора е паднала в грях и започнала да я разпитва какво е станало. А тя, макар че едва можела да говори от сълзите си, й разказала всичко подробно. С такива и други подобни слова игуменията я вразумила и поучила, наставила я по пътя на покаянието и я успокоила, като й разказала за Божието милосърдие и неизречената Му благост, с която е готов да приема каещите се и да прощава на съгрешаващите. Тя й напомнила и за евангелската грешница, която умила със сълзи и избърсала с косите си нозете на Христа и получила от Бога опрощение за греховете си. Получила утеха за сърцето си, тя се завърнала вкъщи. Но тъй като съвестта й я изобличавала, тя се срамувала да гледа мъжа си в лицето и размишлявала как да умилостиви Бога. Отначало възнамерявала да постъпи в женски манастир, но знаела, че съпругът й няма да позволи това. И ето, за да се скрие от него и всичките си познати, тя намислила следното. Когато веднъж съпругът й отсъствал от дома по някаква работа, тя остригала косите си и късно вечерта, преоблечена в мъжки дрехи, поверила се на Божията воля, тайно напуснала къщата си и тръгнала бързо като птица, излетяла от мрежите. Тя стигнала до един пустинен манастир, наречен „Октодекат\", който се намирал на осемнадесет версти от града, и почукала на портите му. Игуменът отстъпил пред молбите й, приел я и заповядал да преминава всички монашески послушания. Така сред мъжете заживяла жена в образ на мъж, с мъжко име и никой не знаел тази тайна, освен Единия Бог. Кой може да опише трудното й житие? Братята виждали труда й в послушанието, търпението във въздържанието, смирението в подчинението, но нейните съкровени и тайни подвизи, всенощните молитви, сърдечните въздишки, сълзите, преклонените колене и въздигнати ръцете виждал само Бог. И денем, и нощем припадала тя към милосърдието Му, както някога блудницата, умила със сълзи нозете на Господа. Покаянието й било по-голямо от сторения грях, защото със смирение умъртвила страстите и похотите си, унижила се пред всички, победила волята си със самоотрицание и станала като ангел в плът. Тялото й, някога осквернено, а сега очистено от подвизите на покаянието и сълзите, станало свят Божий храм, жилище на Светия Дух. След време блажената Теодора била пратена с камили в Александрия да купи пшеница за нуждите на манастира. Когато я изпращал, игуменът казал: - Чедо, ако се забавиш по пътя, отбий се в Енатския манастир и там пренощувай с камилите. Теодора наистина се забавила и изпълнявайки заповедта на игумена, се отбила в близкия до града манастир, наречен „Енат\". Тя се поклонила на игумена му и поискала благословия да даде отдих на камилите до другия ден. Игуменът й дал място в странноприемницата, където имало и обор за камилите. По това време там била отседнала една немлада девица - дъщерята на игумена, която дошла да се поклони на баща си и да го навести. Като видяла младия монах, тоест блажената Теодора, по дяволско внушение девицата усетила въжделение към него. През нощта тя дошла при Теодора, която спяла около камилите, и без да знае, че пред нея е жена, започнала безсрамно да я уговаря към грях. Но Теодора казала: - Иди си от мене, сестро, защото не съм привикнал с такива работи. Освен това нося в себе си зъл дух и се страхувам, да не те убие. Девицата си отишла посрамена, но намерила друг гост, с който извършила беззаконие и заченала в утробата си. На сутринта блажената се отправила в града и като изпълнила послушанието, се завърнала в манастира си и продължила подвизите за своето спасение. След шест месеца се разкрило, че девицата е бременна и домашните й започнали да я бият и да разпитват кой й сторил това. Научена от дявола, тя обвинила блажената Теодора. Като се посъветвали помежду си, монасите я прогонили от манастира с безчестие и побоища и й дали младенеца. Голямо било дивното търпение на блажената! С една дума тя можела да докаже невинността си, но като не желаела да открие тайната, че е жена, приела върху себе си чуждия грях, като възмездие за предишното си престъпление. Тя взела младенеца и седнала пред манастирските врати, ридаейки като изгонения от рая Адам. После си направила малка колиба срещу манастира, изпросвала от пастирите мляко и цели седем години хранела с него младенеца, а сама търпяла глад, жажда и голота, студ и зной, като употребявала за питие морска вода и се хранела с диви треви. След време братята намерили блажената в пустинята, довели я в манастира, а игуменът й казал: - Брате Теодоре, Бог прости греха, който беше сторил. Живей с нас и се подвизавай, но не излизай повече извън манастира, за да не те изкуси отново дяволът. Възпитавай и сина си, за да бъде ревнител на твоите подвизи. И й дал килия, като я освободил от всякакви манастирски работи, за да се моли спокойно на Бога и да почине след големите си трудове. Света Теодора живяла две години в килията заедно с мнимия си син Теодор, като го учела на четмо и писмо, на страх Божий и на смирение, послушание и други монашески добродетели. Една вечер пред всички тя извикала момчето, затворила се с него в килията и започнала да го поучава. А игуменът по Божие внушение пратил неколцина братя да чуят пред вратите за какво беседва с чедото си. Света Теодора притиснала детето към гърдите си, прегръщала го, целувала го и му говорела: - Възлюбени сине мой! Времето ми дойде, настъпи краят ми и аз си отивам от тебе. Недей да плачеш за мен и не казвай „аз съм сирак\", защото имаш за баща Бога, Който те покрива със Своята благодат. И аз ще се моля за теб, ако имам дръзновение пред Него. Чуй последните ми слова и ги скътай в сърцето си: обичай Бога повече от всякоя твар и повече от самия себе си, прилепи се към Него с цялото си сърце, не преставай да Го славословиш и да Го молиш с уста и сърце, език и ум. Не оставяй никога общото правило и заедно с другите братя ходи в църквата за първия, третия, шестия и деветия час, за вечерня, полунощна и утреня. Всичките ти молитви да бъдат съпроводени със сърдечно съкрушение, със сълзи и въздишки. Плачи пред Бога всеки ден, за да се сподобиш с вечно утешение. Слушай игумена и братята, откажи се от своята воля, бъди незлобив отсега и до края на живота си. Загради с мълчание устата си, старай се да не осъдиш някого и да не се присмееш на чуждия грях. Като видиш някой да съгрешава, помоли се за него на Единия безгрешен Бог, за да го изправи, а тебе да избави от грехопадения и вражески изкушения. Не казвай нито нещо празно, нито скверно, нито хулно, от устата ти да не излиза такава дума, за която да трябва да отговаряш в деня на съда. Бъди кротък и смирен по сърце, почитай всички за свои отци и благодетели, а себе си смятай за най-малък от всички. Ако чуеш, че някой от братята е болен, не се лени да го посетиш, с усърдие му послужи и без ропот изпълнявай всяко възложено послушание. Обикни като скъпоценно съкровище нищетата и нестяжанието. Спомняй си живота ми и как се скитах заедно с тебе: какво придобих в колибата си пред манастирската ограда? Ястия и одежди ли? Предмети ли или някакво съкровище? Нищо друго, освен Бога. Защото какво е по-важно за човека от Бога и Божествената Му любов? Той е нашето съкровище, Той е нашето богатство, Той е храна и питие, Той е дреха и покров, Той е нашето здраве и сила, Той е веселие и радост, надежда и упование. Него се потруди да придобиеш, сине мой. Ако придобиеш Него, то ще е достатъчно и ще се възвеселиш за Него повече, отколкото ако придобиеш и целия свят. Старай се да опазиш чистотата си: както сега си чист телом и духом, така пребивавай до края на живота си. Пази се, чедо мое, да не оскърбиш Божия Дух и да не го отдалечиш от себе си със сластолюбие и угаждане на плътта. Умъртви членовете си, не давай покой и угода на тялото си. Като непокорен осел го смирявай с глад, жажда, работа и рани, докато не преставиш пред Христа душата си чиста, като чиста невеста. Пази се внимателно и от бесовските мрежи, бъди трезвен и буден, защото дяволът не дреме и търси да погълне всеки, който служи на Бога. От този враг да те защити Божията помощ! Също поменувай и мен, чедо мое, за да се сподобя с милостта на праведния Съдия, Който ще съди не само явните, но и тайните грехове, и пред Когото ще се явя днес. Разумното момче казало: - Нима си отиваш и ме оставяш сирак, отче мой? Какво ще правя без тебе? Уви за мене, бедния! Горко на мен, сиротния, защото се лишавам от тебе, добри ми отче! А Теодора го утешавала: - Нима не ти казах, че не си сирак, защото имаш Бога за твой пазител и Той се грижи за тебе. Той ще ти бъде баща и майка, учител и наставник, покровител и ръководител в спасението. Тя дълго се молела така, но не се чували всичките й думи, а само плачът и удрянето в гърдите. Заедно с нея ридаело и момчето, оплаквайки осиротяването си. Теодора отново го утешавала и отново се молела. Накрая радостно казала: - Благодаря на Тебе, премилосърдни Творче мой, че ме чу, че ме помилва и избави душата ми от смърт и очите ми от сълзи. Като изричала и други думи на благодарност и се веселяла духом, тя замълчала. Изглеждало така, сякаш предала светата си душа в ръцете на Господа, защото повече не се чували думите й, а само плачът на момчето. В този час започнали да благовестят за утренята. Монасите отишли при игумена и му предали всичко, което казала света Теодора. После игуменът събрал братята и отишъл в килията на Теодора, отворил вратата и казал: - Отче Теодоре, благослови! Но отговор нямало, защото блажената вече се преставила в Господа. А момчето, плачейки, заспало и едва успели да го събудят. Като влезли в килията, братята видели света Теодора да лежи на земята. Ръцете й били скръстени на гърдите, очите затворени, а лицето сияело с красота, като лице на ангел. Когато започнали да приготвят за погребение честното й тяло, игуменът открил гърдите й, изсъхнали от продължителния пост, и всички узнали, че била жена. Много монаси, живеещи близо до Октодекатския манастир, научили за случилото се, събрали се със свещи и кадилници, приготвили светото тяло на преподобната Теодора и го погребали с почести в обителта. И светло празнували много дни, прославяйки Христа Бога и възвеличавайки възлюбената Му невеста. След погребението мъжът й си изпросил килията, в която живяла жена му, или по-добре да се каже - невестата Христова, и приел монашески постриг. Помнейки нейните подвизи, той се подвизавал в пост, молитва и сълзи и скоро се преставил в Господа. А момчето Теодор, когото тя имала като син, наследил нрава и добродетелното житие на мнимия си баща или по-добре на своята преподобна майка. Той достигнал такова съвършенство, че след смъртта на игумена всички монаси го избрали на негово място. Теодор бил добър отец, наставлявал чедата си по пътя на спасението и сам последвал преподобната по същия път и заедно се нея се заселили в небесните обители. С молитвите на Твоите светии, Господи, не лишавай и нас от небесното Си Царство. Амин. Жития на светиите, преведени на български език от църковно-славянския текст на Чети-минеите на св. Димитрий Ростовски", "date": "2018.09.11", "title": "Преп. Теодора Александрийска. Преп. Силуан Атонски"}
