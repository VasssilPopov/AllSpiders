{"url": "http://www.cross.bg/ohrana-bregovata-borda-1571024.html", "text": "/КРОСС/ Спасени са всички 163-ма пътници на борда и 5 души екипаж на ферибота, който по-рано в неделя се натъкна на скали край югозападното крайбрежие на Южна Корея, предаде Асошиейтед прес. Това стана ясно, след като приключи спасителната операция на корейската брегова охранаВсички те са натоварени на четири катера на бреговата охрана и няколко риболовни съда, присъединили се към операцията, и в момента биват отвеждани към най-близкото пристанище.Операцията е протекла гладко, защото фериботът не е пропуснал вода и не се е наклонил, а е останал стабилно над водата.Съобщава се, че шест души са леко пострадали при инцидента.Първоначално бе съобщено, че пътниците на борда са 187, но по-късно броят им бе коригиран на 158.Според служител от бреговата охрана корабът се е ударил в скалата, вероятно в опит да избегне удар с риболовен съд в условията на мъгливо време. ", "date": "2018.03.25", "title": "Спасиха пътниците на ферибота, ударил скали край Южна Корея"}
{"url": "http://www.cross.bg/bileti-prodazhba-vlak-1570999.html", "text": "/КРОСС/ За удобство на всички клиенти, които предвиждат да пътуват с влак през периода на Великденските празници, от утре (26-и март) „БДЖ-Пътнически превози\" ЕООД въвежда предварителна продажба на билети за всички бързи влакове.Обичайният срок за предварителната продажба на билети и седящи места за бързите влакове е 5 дни, но националният железопътен превозвач има практиката да удължава този срок, в случаите когато предстоят по-дълги празнични периоди. По този начин се дава възможност на клиентите да планират предварително своите пътувания, както и своевременно да закупят билет и резервация за седящо място за предпочитания от тях влак в срок от 15 дни преди самото пътуване.Предварителната продажба на билети, която железопътният превозвач стартира, ще се извършва във всички гари и железопътни бюра в страната през периода от 26-и март до 9-и април.Клиентите на „БДЖ-Пътнически превози\" ЕООД могат да получат подробна информация за свободните места във влаковете от служителите на билетните каси и гишетата „Информация\" в железопътните гари, както и на националния информационен телефон 0700 10 200.За празничните дни по повод Великден, „БДЖ-Пътнически превози\" ЕООД предвижда да осигури и допълнителни вагони за влаковете, които пътуват по основните направления в страната.Националният железопътен превозвач напомня на своите клиенти, че за определени влакове могат да закупят онлайн билет за своето пътуване. Системата за онлайн резервации и продажба на билети предлага бърз, лесен и модерен начин за закупуване на железопътни билети, независимо от местонахождението на клиента, като позволява и възможност за визуален избор на спални и седящи места, съгласно композицията на всеки влак. Разплащането се осъществява по електронен път с най-масово разпространените кредитни и дебитни карти. Билетът се получава на електронната поща на регистрирания клиент, след което се разпечатва на хартиен носител. Особено удобна за клиентите е възможността да се закупуват билети от таблети и смартфони. По този начин не е задължително билетът да се разпечатва на принтер, тъй като той се валидира от кондуктора във влака директно от мобилното устройство.Системата е достъпна на официалната интернет страница на „Холдинг БДЖ\" ЕАД - www.bdz.bg, както и на електронен адрес - http://bdztickets.com.  ", "date": "2018.03.25", "title": "БДЖ въвежда предварителна продажба на билети за Великденските празници"}
{"url": "http://www.cross.bg/pochistvane-kampaniyata-zasazhdane-1571005.html", "text": "/КРОСС/ Традиционната кампания за пролетно почистване на Столичната община ще започне на 26 март и ще продължи до 28 април. Тя ще премине под мотото \"Заедно да почистим София пролетно!\", съобщиха от Общината.Начало на кампанията ще дадат децата от 74 СУ \"Гоце Делчев\" и техните родители в район \"Връбница\" от 11.00 ч. в понеделник с фолклорна програма и дейности по почистване, засаждане на дървета, растителност, възстановяване и боядисване на пейките за отдих в училищния двор.Тази година кампанията ще протече на две етапа.През първия \"Заедно да почистим, поддържаме и пазим своя квартал\" от 26 март до 15 април ще бъдат почистени прилежащите територии към жилищни сгради и еднофамилни къщи, дворове, паркинги, държавни и общински учреждения, паркове, детски и спортни площадки, градинки, междублокови пространства, затревяване на свободни общински площи и др., засаждане на растителност.През втория етап \"За по-чиста и зелена София\" от 16 до 28 април ще се изпълнят дейности по озеленяване на училищни дворове, детски заведения, територии около паметници, затревяване на свободни общински места, засаждане на дървета, нискостеблени храсти и цветя в градинки и паркове, възстановяване на пейки и боядисване на същите; почистване на ел. табла от агитационни материали, рисуване от спонсори.Ще бъдат почистени територии около манастири, крайградски места и зони за отдих, затревяване на свободни площи, засаждане на дървета, нискостеблена растителност, цветя.За кампанията по пролетното почистване ще бъдат осигурени 50 000 чувала и 20 000 ръкавици. Изпратени са покани до строителни и транспортни фирми за включване в кампанията с транспортна и товарачна техника, която ще бъде насочена към районните администрации за почистване на нерегламентираните сметища. ", "date": "2018.03.25", "title": "Започва кампанията за пролетно почистване в София"}
{"url": "http://www.cross.bg/ychenitzite-pravila-ychilishte-1571013.html", "text": "/КРОСС/ Неприлично облекло или два пъти без униформа и учениците остават без стипендия. Защо едно софийско училище реши да наложи тези правила и може ли те да намерят място в цяла България, разказва НОВА.Успех над 5,50 е достатъчно условие за получаване на стипендия. Но не и в столичното 119-о училище.Тук учениците са задължени да носят униформи. Правило, което важи вече повече от 5 години. А практиката показва, че не се спазва.Затова ръководството на училището решава да се бори с учениците-нарушители. И създава нови правила.Новите правила, които са в сила от месец, се приемат от учениците спорно. Санкционирани ученици  няма.\"Това е санкция срещу отличниците. По-скоро наказание срещу тях\", смята Даниел Балтиков.А резултатите от затегнатите мерки вече се виждат.  А повечето отличници най-вероятно няма да посмеят да свалят униформата.  ", "date": "2018.03.25", "title": "Отнемат стипендията на учениците, ако се явят два пъти без униформа"}
{"url": "http://www.cross.bg/karakachanov-sreshtata-simeonov-1571029.html", "text": "/КРОСС/ Вицепремиерите от квотата на Обединени патриоти Красимир Каракачанов и Валери Симеонов няма да присъстват на срещата на върха ЕС-Турция във Варна.Това, че не е поканен на срещата с Ердоган, обяви още в петък вицепремиерът Симеонов.Няма да присъствам там, не са ме поканили, не искам да присъствам там, категоричен е Симеонов.В същото време от Министерството на отбраната съобщиха в неделя следобед, че Каракачанов заминава на посещение във Франция, където ще се срещне с френския си колега Флоранс Парли.Партиотите неколкократно са поставяли въпроса с изтребването в Одринска Тракия. В декларация пред парламента през 2015 година Каракачанов припомни, че няма осъдени за геноцида и за това, че през 1925 г. е подписан ангорският договор между България и Турция, според който за 200 хил. прогонени българи да бъде изплатено обезщетение.Въпросът с обезщетението пеше повдигнат и от БСП. От левицата настояха на срещата ЕС- Турция на 26 март във Варна, когато е се честват жертвите на гоненията, въпросът да бъде поставен.Заради срещата във Варна честванията на Деня на Тракия беше изместен с няколко дни.В същото време в София президентът Румен Радев ще участва в тържественото поклонение по повод отбелязването на 105 години от Одринската епопея. ", "date": "2018.03.25", "title": "Каракачанов и Симеонов няма да се срещнат с Ердоган в Деня на Тракия"}
{"url": "http://www.cross.bg/chasa-kaloyan-pargov-1571009.html", "text": "/КРОСС/ На 26 март, в 10.30 часа лидерът на БСП - София Калоян Паргов и заместник-председателят на столичната организация Христо Проданов ще поднесат венец пред паметника на екзарх Антим I (в парк \"Св. Николай Софийски\" на ъгъла на ул. \"Опълченска\" и ул. \"Пиротска\").В 11.00 часа те ще участват във възпоменателна церемония пред мемориала на Одринци. ", "date": "2018.03.25", "title": "Калоян Паргов и Христо Проданов ще участват в отбелязването на Деня на Тракия и 105 години от Одринската епопея"}
{"url": "http://www.cross.bg/april-bansko-produlzhi-1571019.html", "text": "/КРОСС/ Ски сезонът в Банско ще продължи до 15 април, когато ще бъде официално закрит, съобщава концесионерът „Юлен\" АД. През последните дни натрупа около 30 см. нов сняг в ски центъра. На места снежната покривка вече достига 2.50 метра.Всички писти са добре обработени и всички съоръжения работят. Цените на лифт картите вече са намалени с 20%.В момента на прекрасните условия за ски туризъм в Банско се радват стотици скиори от Великобритания, Израел, Русия, Германия и други страни.Очаква се пик на посещенията на българите в края на месец март и началото на април, когато децата излизат във ваканция и предстоящите Великденски празници. ", "date": "2018.03.25", "title": "Ски сезонът в Банско ще продължи до 15 април"}
{"url": "http://www.cross.bg/gradysa-duzhd-bulgariya-1571011.html", "text": "/КРОСС/ През нощта от запад валежите ще се активизират, в Западна България ще са предимно от сняг, в останалата част от страната - от дъжд.Утре ще има значителна облачност, с превалявания от дъжд, на повече места и по-значителни като количество в Източна България. Ще духа до умерен, в Източна България и силен юг-югоизточен вятър. Температурите ще се повишат. Минималните ще са между минус 1 и 4 градуса, по Черноморието 5-7 градуса, максималните от 5-6 градуса в северозападните райони до 14-15 градуса в Източна България и крайните югозападни райони.Над планините ще има значителна облачност и ще превалява сняг, под 1400 м - дъжд и сняг. Ще духа силен, по билата до бурен югозападен вятър. Максималната температура на височина 1200 ще е около 6 градуса, на 2000 метра - около 0 градуса.Жълт код за поледици е в сила за области 5 на страната за 26 март, сочи справка на сайта на Националния институт по метеорология и хидрология (НИМХ) при БАН. Това са областите Враца, Плевен, Ловеч, Габрово и Велико Търново. През нощта и в сутрешните часове ще има условия за образуване на поледици. От НИМХ предупреждават, че при тази степен на предупреждение са възможни ограничения при дейности на открито и хората трябва да са внимателни, когато вървят или шофирате при заледени повърхности.В Добрич, Варна, Шумен, Бургас, Ямбол, Хасково и Кърджали е обявен жълт код заради очаквани силни ветрове.Във вторник ще преобладава облачно време, на места с превалявания от дъжд, предимно слаби и краткотрайни. Вятърът ще се ориентира от северозапад, в Дунавската равнина ще е до умерен. По-късно през деня от северозапад облачността ще започне да се разкъсва и намалява и в сряда ще бъде променлива, предимно средна и висока. Вероятността за валежи вече е по-малка, но на отделни места все още са възможни краткотрайни превалявания. Сутринта ще е студено, но дневните температури бързо ще се повишават. Северозападният вятър ще отслабне.  ", "date": "2018.03.25", "title": "Сняг, дъжд и жълт код ни очакват и утре"}
{"url": "http://www.cross.bg/detza-dyshi-spasyat-1571023.html", "text": "/КРОСС/ Три деца и една жена деца загинаха днес при пожар, избухнал в търговски център в руския град Кемерово в Югозападен Сибир, съобщи ТАСС.Пожарникарите успяха да спасят 10 души от пламъците и евакуираха още 100. Девет души, включително две деца, са настанени в болници, добавя агенцията.Според съобщения от социалните мрежи пожарът, който още не е изгасен, започнал на четвъртия етаж от сградата, където има кино и детски увеселителен кът. Огънят обхванал вече три етажа; неколцина души в опит да се спасят скочили от прозорците. Очевидци посочват, че пушекът се вижда и от други райони на града. ", "date": "2018.03.25", "title": "Четирима загинали, включително и деца, при пожар в руски мол"}
{"url": "http://www.cross.bg/natzionalniyat-suvet-stryktyri-1571022.html", "text": "/КРОСС/ На днешното си заседание Националният съвет на БСП реши да увеличи финансирането към местни структури. Това вече беше направено неколкократно още в началото на мандата на сегашното ръководство на партията. Аргументът е, че силата на БСП са организациите по места и те трябва да са напълно финансово обезпечени.Освен прякото увеличение за структури, продължава да функионира и стартиралият миналата година Фонд за политически инициативи, който отпуска средства на проектен принцип на организациите, които имат добри обществени инициативи.Още едно ново решение от днес е създаването на звено \"Регионална и местна политика\" в структурата на Позитано 20, като акцент в дейността му ще бъдат местните избори и работата с кметове.На днешното си заседание Националният съвет на БСП одобри финансиране за пускането на партийна телевизия. Въпросът бе поставян от социалистите в страната многократно през годините и е сред основните им искания. ", "date": "2018.03.25", "title": "Ръководството на БСП реши да даде повече пари за общините"}
{"url": "http://www.cross.bg/trima-zaginaha-lavina-1571017.html", "text": "/КРОСС/ Трима алпинисти загинаха днес при свличане на лавина в планината Яцугадаке в централната японска префектура Нагано. Това съобщи местната полиция, цитирана от ТАСС.Седемчленна група била затрупана от снежните маси, но успяла да се свърже със службите за спешна помощ.Спасителите извадили изпод снега телата на трите жертви и четиримата пострадали.Няма опасност за живота на оцелелите.  ", "date": "2018.03.25", "title": "Трима алпинисти загинаха при лавина в Япония"}
{"url": "http://www.cross.bg/yuzhna-ohrana-dyshi-1571010.html", "text": "/КРОСС/ Бреговата охрана в Южна Корея провежда спасителна акция, опитвайки се да помогне на 192-ма души от ферибот, блъснал се в скали край югозападното крайбрежие на страната, предаде Ройтерс.Според служител на бреговата охрана шансовете за спасяване са добри, защото засега няма признаци корабът да се пълни с вода и да губи баланс след сблъсъка.В операцията участват четири съда на бреговата охрана, а към мястото на бедствието се приближават и други намиращи се наблизо съдове с намерение да помогнат, съобщи неин говорител, пожелал анонимност.Мястото на днешния инцидент не е далеч от онова, на което друг ферибот потъна през 2014 г., когато загинаха над 300 души, повече от тях ученици на екскурзия - трагедия, която все още се преживява дълбоко в Южна Корея.", "date": "2018.03.25", "title": "Ферибот със 192-ма души се блъсна в скали край Южна Корея"}
{"url": "http://www.cross.bg/rysiya-evropa-petkov-1571015.html", "text": "/КРОСС/ Случаят с липсата на проверка на летище „София\" трябва да бъде щателно разследван. Това заяви в ефира на БНТ членът на ИБ на АБВ Румен Петков. „Това се поднася на обществото като инцидент, защото самолетът идва от страна-член на ЕС. Ами ако идваше от Африка или от Азия?  В началото на тази седмица директорът на Европол каза за 5 000 терористи в Европа от ИДИЛ, а колко от тях са в Франция е друг въпрос. Но по отношение на случая на летището ни... Той не може да бъде оставен просто така и подминат. Ако тук се опита да се търси решение, което да вземе образно казано главите на двама или трима от средния ешалон на Аерогара „София\", това ще бъде замазване на положението. Тук говорим за политическа отговорност, и то на първо място в министъра на вътрешните работи\".Петков бе призован и по отношение на разрастващия се шпионски скандал между Великобритания и Русия и призива към европейските държави също да отзоват свои дипломати. По думите му позицията на държавата ни, че трябват солидни доказателства, за да се вземе такова решение, е правилна, а прибързаните действия само могат да бъдат в ущърб на България. „В Европа се държат по един много странен и дискредитиращ начин. Казват, че искат да сме солидарни. Но в този случай да извадят доказателствата и тогава да отправят призив да сме солидарни. Навремето тръгнахме срещу Ирак, допуснахме смъртта на хиляди хора, голяма част от тях невинни, по обвинението, че там има ядрено и химическо оръжие. После се оказа, че няма. След това съсипахме Либия, а в момента сме на път да съсипем Сирия. И някак си все по-малко се употребява словосъчетанието евроатлантически ценности, защото то се дискредитира с поредица доказани лъжи. На този фон не трябва да се учудваме, че антиевропейските нагласи се засилват, и то с основание, което се излъчва от върха на Европа\". „Ще дам и друг пример. Преди 7-8 месеца САЩ обвиниха Русия, че е манипулирала президентските им избори, а буквално преди седмица се оказа, че това всъщност е „Кембридж Аналитика\". И ми е много интересно сега САЩ ще предприемат ли някакви действия срещу Великобритания\", заяви Петков. По думите му в подобни ситуации управляващите у нас трябва да си припомнят  и как името на страната ни бе несправедливо замесено в атентата срещу папа Йоан Павел II.„Всички опити да се месят в междудържавните ни отношения, било то с Русия, или с Турция, или Македония, само дискредитират съдържателното начало на Европейския съюз\", заключи по темата той.Във връзка с външнополитическите въпроси Румен Петков коментира и все по-засилващите се настроения сред някои европейски държави за преразглеждане на санкциите срещу Русия. „Ние от АБВ настоявахме отмяната на санкциите срещу Русия да бъде поставена като дебат по време на нашето европредседателство. Той трябва да започне и да има необратим характер. Ние имаме своите интереси в енергетиката и туризма и тук чест прави на сегашния ни министърът  на туризма, че ги защитава по един много убедителен начин. Ние имаме и една Освободителна война при която 70 000 руснаци останаха тук завинаги\".Членът на ИБ на АБВ взе отношение и по предстоящата среща на върха във Варна между ЕС и Турция  и нейното пряка свързаност с мигрантския поток към България и държавите от Стария континент. „Отслабването на мигрантския натиск не бива да се възприема като даденост, защото ситуацията може да се взриви буквално всеки един момент. Затова и срещата с турския президент и представителите на Европа е наложителна. Друг е въпросът, че като дата не беше добре подбрана, защото 26 март е дена на „тракийци\". Ние имаме хиляди сънародници, които са пострадали и чиито въпрос не се решава,  независимо от конвенции и европейската солидарност. И много се надявам, че сега и Великобритания, и всички останали представители на европейските държави ще подкрепят България по казуса за Тракийските бежанци\", посочи той. По думите му срещата на върха Европа-Турция трябва да бъде последвана и от такава Европа - Русия.  ", "date": "2018.03.25", "title": "Петков: Oпитите от Европа да се месят в отношенията ни с други държави дискредитират съдържателното начало на ЕС"}
{"url": "http://www.cross.bg/santimetra-tyndzha-poslednite-1571012.html", "text": "/КРОСС/ До критичното ниво от 395 сантиметра, при което река Тунджа започва да залива улици и къщи в Елхово, остават по-малко от 20 сантиметра. През последните два дни водният стълб в града се задържа около 375 сантиметра. Това съобщи за БТА дежурният в общината.Сега реката е заляла най-ниските части от градския парк, стадиона и кооперативния пазар, но не се налага евакуиране на хора. Денонощното наблюдение на водния оток продължава. От кризисния щаб очакват постепенно понижение на речните води.През последните 24 часа нивото на Тунджа в Ямбол е спаднало от 380 на 364 сантиметра при критично ниво от 600 сантиметра. След спирането на дъждовете спадът ще продължи, успокояват от общината.  ", "date": "2018.03.25", "title": "20 см делят река Тунджа от преливане в Елхово"}
{"url": "http://www.cross.bg/novi-dobiv-kariera-1571016.html", "text": "/КРОСС/ Отново напрежение в Нови Хан заради кариера за инертни материали.Следобед жители на селото ще излязат срещу намеренията за добив на кварцов пясък на няколко километра от Нови Хан. Планират дори да блокират автомагистрала \"Тракия\".Притесненията на хората са, че работата на тежките машини ще нанесе непоправими щети върху природата и може да увреди основата на някои къщи.От фирмата-изпълнител засега обясняват, че имат всички документи за добива. Те допълват, че става дума само за добив, а не и последваща преработка на материала.  ", "date": "2018.03.25", "title": "Протест срещу кварцова кариера в Нови Хан"}
{"url": "http://www.cross.bg/reda-polychi-novgorod-1571018.html", "text": "/КРОСС/ Спецполицай бе ранен в главата, след престрелка между мъж и органите на реда. Инцидентът е станал в руското село Назарино край северозападния град Велики Новгород, съобщава ТАСС.Силите на реда щурмували къщата, където се намира 52-годишният заподозрян, за да го задържат. Използват шумови гранати, а той отвръща с изстрели, уточняват от полицията. Според градските власти в Новгород пострадалият е откаран със санитарен хеликоптер в Москва, за да получи медицинска помощ. На местопроизшествието работят криминалисти и екип на федералната служба Росгвардия.Полицаите установили, че обсаденият мъж е регистрирал на свое име 4 пушки. Бил сам в къщата. Нямало данни да е бил съден по-рано. По случая е образувано наказателно дело за подготвяно престъпление, опит за извършване на престъпление и покушение срещу служител на реда. По тези обвинения стрелецът може да получи до 20 години затвор. ", "date": "2018.03.25", "title": "Въоръжен мъж откри огън по руски спецчасти, рани един "}
{"url": "http://www.cross.bg/ministur-varna-sushto-1571020.html", "text": "/КРОСС/ Във Варна вече пристигат официалните лица за утрешната среща на върха Турция-ЕС. В морската ни столица са външният министър на Турция Мевлют Чавушоглу, както и министърът по европейските въпроси и главен преговарящ по кандидатурата на южната ни съседка за членство в Европейския съюз Йомер Челик, предава БНР.Според турски медии делегацията на президента Реджеп Ердоган ще включва още министърът на икономиката Нихат Зейбекчи и търговският министър Бюлент Тюфенкчи.Премиерът Бойко Борисов също пристигна, а вицепремиерите Томислав Дончев и Екатерина Захариева, както и министър Лиляна Павлова се очакват в резиденция Евксиноград до края на деня.Заради осигуряването на сигурността на президента Ердоган и на европейските лидери Жан-Клод Юнкер и Доналд Туск във Варна има командировани служители на МВР от цялата страна.От областната дирекция на МВР в морската столица уточниха, че от понеделник следобед до 18 часа по основните трасета на придвижването на кортежите на официалните гости ще има разположени както патрулни автомобили, така и полицаи, а на основните кръстовища ще има регулировчици. Но увериха, че са взети мерки за осигуряване на нормален пропускателен режим и че варненци няма защо да се опасяват от блокиране на града.Летището и резиденция „Евксиноград\" също са със засилена охрана. Представителите на турските служби също са в града и работят заедно с Националната служба за охрана на България за осигуряване на безопасността на участниците в срещата.  ", "date": "2018.03.25", "title": "Борисов, първият дипломат и евроминистърът на Турция вече са във Варна"}
{"url": "http://www.cross.bg/bakterii-metali-pochistvane-1571021.html", "text": "/КРОСС/ Микробиолози от Северозападния университет в Илинойс откриха метод за \"физическо унищожаване\" на глобалното затопляне, съобщи Лайф.Необичайният метод за почистване на околната среда предполага мащабно използване на микроорганизми. За целта учените решили да използват метанотрофни бактерии, които да погълнат тежките метали и вредните газове в атмосферата.Използването на специални протеини и различни видове бактерии ще позволи в бъдеще да се произвеждат промишлени \"бактериални\" филтри. С тяхна помощ дори големи заводи ще се превърнат екологични предприятия, които не изхвърлят тежки метали в атмосферата.За пречистването на въздуха ще допринесе особеният, но не докрай изследван и отделян от бактерии пептид метанобактин.Учените смятат, че въз основа на поглъщащия тежки метали пептид може да се създаде уникален механизъм за почистване на околната среда, който ще може да се използва не само от големи промишлени предприятия, но и от малки фирми.  ", "date": "2018.03.25", "title": "Учени ще използват бактерии в борбата с глобалното затопляне"}
{"url": "http://www.cross.bg/pychdemon-germaniya-stranata-1571014.html", "text": "/КРОСС/ Каталунският лидер Карлес Пучдемон е арестуван в Германия, съобщават испански медии.Пучдемон е бил задържан в Германия, докато пресичал границата на страната с Дания.Информацията е потвърдена от адвоката на сваления каталунски лидер, съобщи \"The spain report\".Вчера стана ясно, че Пучдемон е успял да напусне Финландия, въпреки опитите на властите в страната да го арестуват на основание на международната заповед за арест, която беше издадена спрямо него. Днес Пучдемон се връщал от Финландия към Белгия.По думите на адвоката на Пучдемон полицията в Гермния се е отнасяла добре с каталунеца през цялото време на ареста. Към момента Пучдемон е в полицейски участък. Правната му защита е активирана.Адвокатът заяви и че Пучдемон се е прибирал към Белгия, където винаги е бил готов да се изправи пред правосъдието.   ", "date": "2018.03.25", "title": "Арестуваха Карлес Пучдемон в Германия"}
{"url": "http://www.cross.bg/rekata-rysenski-ykrepvaneto-1571008.html", "text": "/КРОСС/ Над 1 милион лева ще са необходими за укрепването на дигите и изчистването на коритото на река Русенски Лом. Изчисленията са направени при подготвянето на проекта, подаден в междуведомствената комисия за бедствия и аварии, предава НОВА.Долното течение на реката периодично наводнява най-близките до реката къщи, дворове и земеделски площи.В момента , а подпочвените води са нахлули в десетки сгради. Наводнено е и кметството на селото.Тази сутрин температурите в Русенско са положителни и хората очакват началото на обилно снеготопене, което вероятно отново ще ги наводни. От областната администрация уточниха, че спасителните служби са готови да реагират при нужда.  ", "date": "2018.03.25", "title": "Над милион лева ще са необходими за укрепването на дигите на река Русенски Лом"}
{"url": "http://www.cross.bg/ostrovut-boklyk-okean-1571006.html", "text": "/КРОСС/ \"Островът\" от боклук в Северния Тихи океан се оказа много по-голям от досегашните оценки и продължава да се разраства, съобщиха световните агенции.Повече от 79 000 тона пластмасови отпадъци плуват на площ от 1,6 млн. кв.км в Тихия океан. Струпването им се оказа много по-плътно, като масата е 16 пъти по-голяма от предишните изчисления.\"Островът\" е образуван на 99,9% от пластмаса. Повече от три четвърти от боклуците са парчета над 5 см. Микропластмасата с размер под 5 мм е около 8% от общата маса, но тя е 94 процента от плуващите в района парчета.Микропластмасата се натрупва бързо - от 0,4 кг на кв. км през 70-те години на миналия век до 1,23 кг/кв.км през 2015 г. Тя е особено опасна за морските организми и по хранителната верига достига и до човека.Данните за \"острова\" от боклук са на холандската неправителствена организация \"Клийнъп фаундейшън\".  ", "date": "2018.03.25", "title": "\"Островът\" от боклук в Тихия океан се оказа много по-голям от досегашните оценки"}
{"url": "http://www.cross.bg/borisov-sreshta-varna-1571007.html", "text": "/КРОСС/ Опозицията излезе с предложения какви въпроси трябва да повдигне премиерът Бойко Борисов на срещата във Варна.Социалистите се събраха в неделя на \"Позитано\" 20 на партиен пленум. Официалният дневен ред предвижда обсъждане на годишният бюджет и работата на вътрешнопартийните структури.Ще се разгледат обаче и вътрешни и външнополитически теми. Акцент са сделката за ЧЕЗ и предстоящата в понеделник среща на върха на ЕС във Варна.\"Аз очаквам премиерът на републиката да удовлетвори различните призиви. Първо, да отстоява националния ни интерес и да постави въпроса за тракийските бежанци. Това е една забравена тема за третото правителството на Борисов. Мисля, че е важно да проявим това мъжество в присъствието на европейските лидери\", коментира Красимир Янков от БСП.\"Тази среща крие много рискове и опасности, както по отношение на персоналното поведение на турския президент, така и с не съвсем убедителните действия на българското правителство и на външната политика, която се провежда в някои отношения\", допълни Атанас Мерджанов.  ", "date": "2018.03.25", "title": "БСП: България да пита Ердоган за компенсации за тракийските бежанци"}
{"url": "http://www.cross.bg/erdogan-varna-ponedelnik-1570998.html", "text": "/КРОСС/ Два самолета антураж, сред които и собствен готвач, води в понеделник във Варна Реджеп Ердоган, разкри \"24 часа\". Готвачът ще следи дали приготвяните за вечерята на турския президент ястия са безопасни и отговарят на мюсюлманските изисквания.Вечерята на Ердоган с председателя на Европейския съвет Доналд Туск, шефа на ЕК Жан-Клод Юнкер и българския премиер Бойко Борисов в понеделник в двореца \"Евксиноград\" трябва да затопли отношенията между Турция и ЕС, които бяха определени като крайно влошени от Борисов в петък.Разговорите са насрочени за късно вечерта в понеделник. Първи във Варна ще кацне Доналд Туск, след него идват Юнкер и двата самолета на Ердоган. Турският държавен глава води и засилена охрана със себе си. От десетина дни голяма група турски охранители е във Варна и координира с НСО мерките за сигурност. Турската охрана проверява както маршрутите, по които Ердоган ще стигне от летището до двореца, така и доставките на продуктите за официалната вечеря.Ердоган води и 4-ма свои министри, въпреки че форматът на срещата е 1 плюс 2. От българска страна освен Борисов в разговорите ще участват външната министърка Екатерина Захариева и министърката на европредседателството Лиляна Павлова.Все още не е ясно дали турският президент ще доведе и съпругата си. Засега обаче не било предвидено преспиване на Ердоган във Варна и по-вероятно той щял да бъде без първата си дама. Цял етаж в хотел \"Тунела\" в Евксиноград е отделен за турския президент, ако реши да пренощува. Един етаж ще има и за Юнкер, а Туск ще отседне в Слънчевото бунгало.  ", "date": "2018.03.25", "title": "Eрдоган пристига с два самолета антураж и мощна охрана"}
{"url": "http://www.cross.bg/kostadinov-sdelkata-durzhavno-1570997.html", "text": "/КРОСС/ „Всички говорят за сделката ЧЕЗ, аз съм склонен да говоря за аферата „ЧЕЗ\", която е с международно измерение. Не бих посъветвал никоя държава да участва в подобна афера. Сделката трябва да се рестартира и да започне на светло с нова процедура\". Това каза в интервю за предаването \"Неделя 150\" по БНР Атанас Костадинов от БСП.По думите му, сегашното ни законодателство съдържа основания, Комисията за енергийно и водно регулиране да се произнесе по няколко хипотези, сред които и предполагаемата задлъжнялост на оператора. „Българската държава винаги може да стои встрани, права до масата и без никой да я допуска до масата на вземане на решения, но ние твърдим с нашето писмо до КЕВР, че и в момента българското законодателство при определени съмнения позволява сделката да бъде спряна, стопирана, замразена или разплетена\", коментира Костадинов.Относно работата на временната парламентарна комисия за ЧЕЗ, Костадинов посочи, че не е ясен произходът на \"един от малкото базови документи за работа на комисията\", депозираното от премиера в секретната секция на деловодството на парламента писмо, което представлява снимка на таблица с участници в сделката.Той е на мнение, че създадената по време на първите два кабинета на Бойко Борисов среда за инвеститорите и на обикновения бизнес е такава, че \"ги кара по най-бързия начин да напуснат страната\".„Най-първата класическа либерална теза за държавата-нощен пазач, т.е. границите на интервенцията трябва да са такива, както беше през ранните 90-те години, вече е изживяна дори в либералната идеология. Твърдя, че тезите за държавата - лош собственик, водещи либерални тези, които имат принос в икономическото развитие на света, също вече са до голяма степен несъстоятелни или поне се нуждаят от сериозна преоценка. Ето, ЧЕЗ е държавно дружество. В Белгия, във Франция, в Испания, в Гърция енергоразпределението е  държавно дело. Продължаваме да настояваме на тази позиция\", така Атанас Костадинов коментира въпроса за присъствието на държавата в електроразпределителния сектор.  ", "date": "2018.03.25", "title": "Костадинов: Всички говорят за сделката ЧЕЗ, аз - за аферата „ЧЕЗ\""}
{"url": "http://www.cross.bg/poseshtenie-ninova-april-1571000.html", "text": "/КРОСС/ БСП ще представи визия за България на голямо национално съвещание. В него ще участват общинските и областните председатели на партията, кметове, общински съветници, депутати и членовете на Националния съвет на левицата. Това обяви на днешното заседание на НС на БСП председателят на партията Корнелия Нинова. Дата на форума ще бъде определена от Изпълнителното бюро и се очаква да е през май.В края на април предстои посещение на делегация на ПЕС в София, с която ще бъдат обсъдени леви политики. В началото на април е предвидено посещение на лидера на БСП Корнелия Нинова в Черна гора и Албания, където тя ще се срещне с лидерите на партии от политическото семейство. За 16 май, в София, е насрочена среща на премиерите, комисарите и председателите на леви партии от Европа.Продължават и изнесените заседания на ИБ на БСП в страната. Следващото е предвидено за 27 март в Пазарджик, където ще бъдат осбъдени местни проблеми и политики и организационни въпроси.  ", "date": "2018.03.25", "title": "БСП представя визия за България на национално съвещание"}
{"url": "http://www.cross.bg/asia-evroviziya-konkyrsa-1571001.html", "text": "/КРОСС/ На 94-годишна възраст почина първата победителка в конкурса „Евровизия\" през 1956 г.Швейцарската естрадна певица Лиз Асиа е починала в болница в Цюрих. Това съобщи вестник „Блик\", позовавайки се на информация на бившия секретар на певицата Жан Айхенбергер.Победата на първия конкурс „Евровизия\" с песента Refrain е останала най-големият успех в кариерата на Асиа.По-късно тя често е канена на конкурса в качеството си на почетен гост. През 50-те години Асиа се е снимала и в няколко филма, припомня БГНЕС.  ", "date": "2018.03.25", "title": "Почина победителката от първата „Евровизия“"}
{"url": "http://www.cross.bg/rymuniya-bulgari-heroin-1571002.html", "text": "/КРОСС/ Граничните власти в Румъния са заловили двама българи с 6.2 килограма хероин на ГКПП \"Калафат\", съобщи \"24 часа\".Двамата българи са на 24 и 26-годишна възраст. Те влизали в Румъния от България с автомобил, регистриран у нас. Граничните полицаи обаче решили да проверят автомобила обстойно.В хода на проверката властите откриват тайник в страничните части на задната седалка на колата. В специално пригоденото място имало скрити 12 пакета, всеки с тегло от 500 грама. В пакетите имало кафяво вещество, което при тест е отговорило на хероин, съобщават местни агенции.Според разпространено от полицията в Румъния съобщение българите са били предадени на родните власти. Предстои да започне разследване, което да установи цялата престъпна дейност на двамата.Общото количество на дрогата е 6.203 килограма. ", "date": "2018.03.25", "title": "Заловиха двама българи с 6 кг хероин в Румъния"}
{"url": "http://www.cross.bg/moskva-talibanite-rysiya-1571003.html", "text": "/КРОСС/ Русия отхвърли твърденията на командира на натовските сили в Афганистан, че подкрепя и дори доставя оръжие на талибаните, предаде Ройтерс. В интервю пред Би Би Си миналата седмица генерал Джон Никълсън каза, че Русия работи за подкопаване на американските усилия в Афганистан въпреки общите интереси в борбата с тероризма и наркотрафика.Според него има индикации, че Москва оказва на талибаните финансова подкрепа и дори им доставя оръжие. В специална декларация руското посолство в Кабул нарече думите на генерала \"необосновани слухове\" и призова високопоставени лица да не говорят глупости. Същото преди това заявиха и руски официални лица. Американски командири, включително и Никълсън, вече няколко пъти през миналата година казваха, че Русия може би доставя оръжие на талибаните, макар че за това не са представени доказателства. Този път обаче обвиненията на Никълсън бяха необичайно остри и идват на фона на растящото напрежение между страните от НАТО и Москва във връзка със случая Скрипал - отровения във Великобритания с нервнопаралитично вещество бивш руски двоен агент, посочва Ройтерс.Руски официални лица в предишни изявления казаха, че имат ограничени контакти с талибаните с цел насърчаване на евентуални мирни преговори и гарантиране на безопасността на руски граждани. Москва предложи и помощ за координиране на мирни преговори за Афганистан.Представители на талибаните, от своя страна, са заявили пред Ройтерс, че тяхната групировка е поддържала \"значителни контакти\" с Москва най-малко от 2007 г., добавяйки, че връзките им с Москва не надхвърлят \"морална и политическа подкрепа\". Москва е критично настроена към начина, по който САЩ и НАТО действат в Афганистан, но въпреки това достави хеликоптери за афганистанската армия и се съгласи да предостави транзитен канал за доставки за коалиционните сили там през Русия.  ", "date": "2018.03.25", "title": "Русия отхвърли твърденията, че подкрепя талибаните в Афганистан"}
{"url": "http://www.cross.bg/izbori-kytev-vsichki-1571004.html", "text": "/КРОСС/ Налагат се предсрочни избори след всички глупости, които правят управляващите. Това каза заместник-председателят на ПГ на „БСП за България\" Антон Кутев пред журналисти преди Пленума на партията, предаде „Фокус\".По думите на Кутев повечето политически сили нямат интерес от предсрочни избори.„БСП е може би единствената, която има. Аз лично смятах, че избори ще има, но чак следващата година. Но след всички глупости на управляващите, такива се налагат\".Преди два дни агенция „Афис\" на Юрий Асланов публикува изследване, според което партията с малко изпреварва ГЕРБ по доверие. ", "date": "2018.03.25", "title": "Кутев: Предсрочните избори са наложителни"}
{"url": "http://www.cross.bg/odrinskata-epopeya-trakiya-1570991.html", "text": "/КРОСС/ В Стара Загора започват честванията за навързването на 105 години от Одринската епопея. По случай Деня на Тракия в Стара Загора ще се проведат общоградски тържества.Програмата започва днес от 10 часа в зала \"Св. Климент Охридски 1858\" в Народното читалище в града. Програмата ще се открие с детски концерт.Тържествените чествания са утре - 26 март, понеделник. От 17 часа в парк \"Тракия\" ще се проведе тържествен военен ритуал, на който ще се поставят венци и цветя пред паметник \"Одринската епопея\". След това ще има концерт, посветен на Деня на Тракия и Одринската епопея.На 26 март празнуваме най-голямата победа на Българската армия през Балканската война - превземането на Одринската крепост през 1913 г.  ", "date": "2018.03.25", "title": "Стара Загора празнува 105 години от Одринската епопея"}
{"url": "http://www.cross.bg/natzionalna-frantziya-treb-1570988.html", "text": "/КРОСС/ Франция ще отдаде национална почит на загиналия полицай при нападението в Треб. Все още не е известна датата на церемонията. Това стана ясно след заседание на Съвета за национална сигурност, който беше свикан снощи от френския президент.На заседанието присъстваха френският премиер, вътрешният министър, както и ръководителите на силовите служби.Идната седмица префектите ще проведат срещи с полицаи, за да обсъдят следенето на радикализирани лица. Министърът на вътрешните работи потвърди, че нападателят от Треб е бил в списъците за наблюдение, но проверките не установили да се занимава с радикална дейност. ", "date": "2018.03.25", "title": "Франция ще отдаде национална почит към загиналия при атентата полицай"}
{"url": "http://www.cross.bg/rysiya-formatut-germaniya-1570989.html", "text": "/КРОСС/ Западът трябва по-активно да използва канали за диалог с Русия, като един от тях може да бъде форматът на Г-7 + 1.За това настоя в интервю за в. \"Велт ам зонтаг\" председателят на Свободната демократическа партия (СвДП) на Германия Кристиан Линднер.\"Препоръчвам да се засили използването на съществуващите канали за преговори с Москва. Освен това Русия отново трябва да се доближи до кръга на страните от Г - 8. Една междинна стъпка може да бъде форматът на G-7 + 1\", каза Кристиан Линднер.Ръководителят на СвДП също така каза, че е необходимо да се мисли за изпълнението на \"задължителни\" санкции срещу Русия запълното прилагане на споразуменията от Минск за деескалация на конфликта в източната част на Украйна. В същото време, политикът добави, че ограничителните мерки \"са необходими сега\".През 2014 г. Руската федерация се оттегли от Г-8, когато членове на организацията, представлявана от САЩ, Великобритания, Франция, Италия, Германия, Канада и Япония обявиха бойкот на организаторите на срещата на върха, \"Осем\" в Сочи заради събитията в Крим.  ", "date": "2018.03.25", "title": "Германски политик призова за връщането на Русия в Г-7"}
{"url": "http://www.cross.bg/vremeto-adaptatziya-astronomicheska-1570986.html", "text": "/КРОСС/ Смяната на времето вреди на организма, заяви д-р Евтимия Средкова, мамолог и онкохирург. Според нея е необходима национална позиция по въпроса и ако не се намери общо европейско решение, е добре, според нея, страната ни да проведе референдум да се сменя ли времето.За по-бърза адаптация лекарката препоръча повече физическа активност с повече време, прекарано навън, и позитивно мислене.От астрономическа гледна точка преместването на стрелките  няма значение, но за хората ще са необходими няколко дни за адаптация, каза по БНР директорът на Националната астрономическа обсерватория \"Рожен\" д-р Никола Петров.  ", "date": "2018.03.25", "title": "Смяната на времето вреди на организма"}
{"url": "http://www.cross.bg/bili-silite-irak-1570990.html", "text": "/КРОСС/ Най-малко 8 полицаи са били убити при засада в Ирак, съобщава Анадолската агенция. Нападението е станало на магистралата Багдад - Киркук. Полицаите са били спрени. Под заплаха с оръжие служителите на силите на реда са били отведени на близък хълм.Там те са били екзекутирани. Отговорност за деянието беше поета от Ислямска държава.Районът на инцидента е отцепен от силите на реда и милиции на шиитското опълчение Хашд аш Шааби.  ", "date": "2018.03.25", "title": "Полицаи са убити при засади в Ирак"}
{"url": "http://www.cross.bg/surbiya-sobstven-durzhavi-1570994.html", "text": "/КРОСС/ Държавната телекомуникационна компания на Косово обяви, че е спряла използването на телефонния код на Сърбия за стационарни телефонни позвънявания, и вместо това ще използва свой собствен нов код.Преди две години Сърбия, която не признава независимостта на бившата си провинция, даде съгласието си Прищина да има свой собствен международен телефонен код. Той е +383. Мобилните оператори в страната също ще променят кодовете си през следващите месеци, пише БНР.Страната, която е с население от 1 милион и 800 хиляди души, е призната от 116 държави, но не е член на ООН заради възражения от страна на Сърбия, някои държави от ЕС, както и Русия и Китай.  ", "date": "2018.03.25", "title": "Косово вече си има собствен телефонен код"}
{"url": "http://www.cross.bg/gyayrov-voiina-obshtestvo-1570987.html", "text": "/КРОСС/ Не вярвам че ще се стигне до война, но със сигурност се върнахме в годините на Студената война. Това обяви бившият директор на Националната разузнавателна служба Димо Гяуров по отношение на скандала между Великобритания и Русия.\"Трябва да видим кой има интерес от отравянето на Скрипал. Една седмица преди изборите изглежда, че Русия има най-малък интерес. Има и другата гледна точка обаче. С този скандал се обединява цялото руско общество срещу външния враг. Аз не твърдя, че това е вярната версия. Руското общество страда от много недостатъци. То е гладно, бедно, икономиката не върви. Точно поради тази причина е необходим външен враг\", коментира Гяуров.По думите му България е елемент от това напрежение, независимо дали искаме или не.\"Не вярвам на твърденията на британските вестници, че ще гоним руски дипломати. Понякога се случват такива неща и журналистите биват подведени, за да се обслужат определени интереси. България може да търпи негативи в този скандал. Говоря за факта, че можем да бъдем възпрепятствани за решаването на спорни въпроси, като един от тях е енергийната ни зависимост от Москва\", допълни Гяуров.  ", "date": "2018.03.25", "title": "Димо Гяуров: Върнахме се в годините на Студената война"}
{"url": "http://www.cross.bg/putishtata-ekvador-zaginaha-1570992.html", "text": "/КРОСС/ Най-малко 12 души загинаха и 25 бяха ранени вчера при катастрофа с автобус в западната еквадорска провинция Манаби, предаде Франс прес.Инцидентът се е случил около 14 ч. местно време (19 ч. по Гринуич) според националната Комисия по транспорта.Катастрофите по пътищата са сред основните причини за смъртността в Еквадор. Около 96 на сто от тях се дължат на човешки грешки, най-често неопитни шофьори, по данни на неправителствената организация за безопасност на пътищата \"Хустисия виал\".  ", "date": "2018.03.25", "title": "12 души загинаха при катастрофа с автобус в Еквадор"}
{"url": "http://www.cross.bg/pantofi-nisan-samoparkirashti-1570993.html", "text": "/КРОСС/ \"Нисан\" създаде \"умни\" пантофи, които сами отиват на мястото си, когато бъдат събути, съобщи в. \"Дейли мейл\".Високотехнологичните пантофи имат вградени сензори, двигател и скрити колела. За тях е използвана същата система ProPilot Park, която е вградена в автомобилите без шофьор на компанията.Освен че се движат самостоятелно, пантофите избягват сблъсъците както в други мебели, така и със себе си.Макар и идеята за самопаркиращи се пантофи да допада както на спретнатите, така и на мързеливите хора, те не са предназначени за пазара. Целта на прототипа е да демонстрира технологията, разработена за автономните автомобили на \"Нисан\".Високотехнологичните пантофи се демонстрират в хотел в курорта Хаконе, на около 90 км югозападно от Токио. Подбрани гости могат да ги пробват, както и самоподреждащи се възглавници и масички за кафе. След време тази технология може да намали работата на обслужващия персонал в хотелите.  ", "date": "2018.03.25", "title": "„Нисан“ създаде самопаркиращи се пантофи"}
{"url": "http://www.cross.bg/bulgariya-gimnazii-konkyrsa-1570996.html", "text": "/КРОСС/ Шестима ученици от 12 клас на професионалните технически гимназии в Западна България получиха стипендии от ЧЕЗ за втория срок на учебната 2017-2018 г. в шестото издание на конкурса „Стани стипендиант на ЧЕЗ\". Победители са учениците от Професионалната гимназия по транспорт \"Проф. Цветан Лазаров\" в гр. Плевен, следвани от представителите на Професионалната гимназия \"Акад. Сергей  П.  Корольов\" в гр. Дупница и на Професионалната гимназия по механоелектротехника \"Н. Й. Вапцаров\" от гр. София.Финалният кръг се състоя на 22 март в техническия учебен център на „ЧЕЗ Разпределение България\" АД в град София. Паралелно се проведе дискусия с директорите и учителите от шестте гимназии на тема „Професия енергетик - избор за развитие в България\". Разгледани бяха възможностите за информиране и кариерно консултиране при избор на професия, както и за въвеждане на принципите на дуалното образование в повече професионални гимназии.„Желая на вас, финалистите в конкурса „Стани стипендиант на ЧЕЗ\", да запазите жаждата за знание, добрата енергия и ентусиазма, които ви доведоха тук. Те са вашият ключ към успеха!\", каза Петър Холаковски, изпълнителен директор на „ЧЕЗ Разпределение България\" АД.Дванайсетте участници във финалния кръг на конкурса „Стани стипендиант на ЧЕЗ\" получиха грамоти от Министерството на образованието и науката и от Минно-геоложкия университет. Конкурсът  е част от графика на националните състезания по професии през учебната 2017-2018 г. на Министерството на образованието и науката. Досега в него са участвали над 750 ученика от 12 клас на професионалните технически гимназии в Западна България, от които 43 са получили стипендии. Някои от финалистите в момента работят в компаниите от Групата ЧЕЗ в България.Повече информация за конкурса, етапите в него и победителите, може да бъде намерена на сайта www.stipendiant.com. ", "date": "2018.03.25", "title": "ЧЕЗ раздаде за шести път стипендии на най-успешните ученици от професионалните гимназии"}
{"url": "http://www.cross.bg/blagoveshtenie-chovechestvoto-neofit-1570995.html", "text": "/КРОСС/ Негово Светейшество Българският патриарх Неофит оглави светата литургия за Благовещение.Литургията се отслужва в храм \"Св. Йоан Рилски\" в Софийската духовна семинария.Днес православната църква чества един от най-светлите си празници - Благовещение. На този ден се възпоменава благата вест, донесена от Архангел Гавраил на Дева Мария - че тя ще роди Спасителя на човечеството, сина Божий Иисус Христос.Това е едно от най-радостните събития в историята на изкуплението на човечеството от греха, от злото.Имен ден днес празнуват Благовест, Благовеста, Благой, Блага.  ", "date": "2018.03.25", "title": "Патриарх Неофит оглави светата литургия за Благовещение"}
{"url": "http://www.cross.bg/iiotova-shveiitzariya-sreshtne-1570981.html", "text": "/КРОСС/ Вицепрезидентът Илияна Йотова заминава за Швейцария, където, в посолството ни в Берн, ще се срещне с представители на българската общност.Утре Йотова ще разговаря с федералния президент на Конфедерация Швейцария Ален Берсе. Във вторник, по покана на „Фондация Жан Моне за Европа\", българският вицепрезидент ще изнесе публична лекция в Университета на Лозана.Пред дипломати, преподаватели и студенти Йотова ще представи вижданията си за бъдещето на европейския проект и ролята на българското председателство на Съвета на Европейския съюз.  ", "date": "2018.03.25", "title": "В Швейцария Илияна Йотова ще се срещне с представители на българската общност"}
{"url": "http://www.cross.bg/avstraliya-kantas-dzhoiis-1570983.html", "text": "/КРОСС/ Първият непрекъснат пътнически полет Австралия-Великобритания пристигна на летище Хийтроу в Лондон.Полет QF9 на компанията \"Кантас\" извърши пътуването от 14 498 км от Пърт за малко над 17 часа. Авиокомпанията използва самолет Боинг 787-9 \"Дриймлайнър\". Начинанието е част от амбициозните планове на \"Кантас\" да прибави ултра дълги полети към графика си. Главният изпълнителен директор Алън Джойс нарече новата услуга \"маршрут, променящ играта\":\"Това е исторически ден за Западна Австралия, исторически ден за авиацията и за компанията \"Кантас\". От днес това ще бъде първата авиационна връзка между Австралия и Европа, осъществена без прекъсване. Много сме развълнувани\".Преди началото на полета Джойс каза, че най-ранните полети на \"Кантас\" между Австралия и Великобритания, известни като \"маршрута на кенгуруто\", са отнемали четири дни и са включвали седем спирки.Британският върховен комисар в Австралия Мена Роулингс каза: \"Мисля, че има огромна психологическа разлика. Алън Джойс нарича полета \"променящ играта\" и мисля, че това е точно така. Да имаш възможността да се качиш на самолет на \"Хийтроу\" и да слезеш тук в Пърт е просто феноменално вълнуващо. Сигурна съм, че много хора ще се възползват от това\".  ", "date": "2018.03.25", "title": "Първият непрекъснат пътнически полет Австралия-Великобритания пристигна"}
{"url": "http://www.cross.bg/afrin-protesti-tyrskata-1570982.html", "text": "/КРОСС/ Турската армия вече владее изцяло сирийската област Африн. Това съобщи  агенция Ройтерс, като се позова на турски военни източници. След ожесточените боеве с кюрдските Отряди за народна самоотбрана са завзети и последните села около Африн. В самия град турският \"Червен полумесец\" раздава храни на цивилното население, което претърпя много лишения по време на бойните действия.В редица градове в Европа се състояха протести срещу турската офанзива в Африн. В Париж демонстрантите порицаха етническото прочистване, което според тях се извършва от Турция и нейни наемници джихадисти. Подобни протести се проведоха и в Германия.  ", "date": "2018.03.25", "title": "Турската армия владее изцяло сирийската област Африн"}
{"url": "http://www.cross.bg/imigranti-pakistantzi-solyn-1570985.html", "text": "/КРОСС/ Полицията в Солун е арестувала трима пакистанци, обвинени, че са държали  21 имигранти в покрайнините на града и са ги изнудвали за  пари.Имигрантите, сред които 13 еритрейци, седем пакистанци и един гражданин на Мианма, са влезли от Турция. Трафикантите ги затворили в склад и поискали по 2500 евро от всеки, за да ги освободят.Гръцката полиция издирва и шофьор на автомобил, който се укрива, след като превозвал нелегални имигранти от Пакистан.  ", "date": "2018.03.25", "title": "Полицията в Солун арестува трима пакистанци, обвинени в задържане и изнудване на 21 имигранти"}
{"url": "http://www.cross.bg/dzhentiloni-predsedateli-zapochnat-1570975.html", "text": "/КРОСС/ Италианският премиер Паоло Джентилони официално подаде оставка в събота вечер след конституирането на новия парламент, но ще продължи да изпълнява текущите задължения до съставянето на ново правителство, съобщи президентството, цитирано от Франс прес.На първото си заседание след парламентарните избори на 4 март Камарата на депутатите и Сенатът избраха председатели след споразумение между дясната коалиция и \"Движение 5 звезди\", които победиха на изборите, но без мнозинство.Левоцентристката коалиция, големият губещ на изборите, която беше издигнала Джентилони на власт, засега премина в опозиция, отказвайки да служи за \"патерица\" на единия или другия лагер. В резултат Джентилони връчи оставката си на президента на републиката Серджо Матарела, след което отиде при двамата нови председатели на двете камари, за да ги информира за решението си съгласно протокола.Президентът на републиката помоли премиера да остане на поста, за да управлява текущите дела, уточни президенството.Консултациите на Матарела за ново правиелство практически биха могли да започнат от вторник, след като парламентарните групи бъдат конституирани и изберат своите председатели, но според италианската преса те няма да започнат преди 3 април, след великденската ваканция. ", "date": "2018.03.25", "title": "Премиерът на Италия Паоло Джентилони подаде оставка"}
{"url": "http://www.cross.bg/nashite-popravka-chast-1570977.html", "text": "/КРОСС/ Стотици хиляди демонстранти излязоха по улиците в САЩ, за да призоват за затягане на контрола върху огнестрелните оръжия.Движението „Марш за нашите животи\" се зароди след стрелбата в гимназия в Паркланд, Флорида, при която загинаха 17 души.Над 800 протеста бяха планирани вчера в САЩ и по света, включително в Единбург, Лондон, Женева, Сидни, Токио, Торонто, Монреал.Само в шествието във Вашингтон се включиха около половин милион души, голяма част от тях - младежи и деца.Ема Гонсалес, която оцеля от стрелбата в Паркланд и се превърна в лидер на движението, произнесе силна реч.А след като изброи жертвите по име, тя запази мълчание за шест минути и 20 секунди - времето, за което те бяха избити.Огромни шествия имаше и в Ню Йорк, и в Лос Анджелис.В протестите се включиха и звезди, засегнати от насилието.Певицата и актриса Дженифър Хъдсън изпълни The Times They Are a-Changin' на Боб Дилън в края на протеста встолицата. Майка ѝ, брат ѝ и 7-годишният ѝ племенник бяха застреляни през 2008 г. Пол Маккартни пък се присъедини към шествието в Ню Йорк заради убийството на Джон Ленън, който беше застрелян в Манхатън през 1980 г.Белият дом заяви снощи, че „приветства решението на множеството смели млади американци да упражнят правата, давани им от Първата поправка на американската конституция\", предаде ДПА, цитирайки заместник говорителката на Белия дом Линдзи Уолтърс.Първата поправка гарантира свободното слово и правото на мирно събиране, както и правото да се подават петиции до правителството без опасност от наказания.„Гарантирането на безопасността на нашите деца е сред най-важните приоритети на президента\", добави Уолтърс, подчертавайки, че Доналд Тръмп е подканил Конгреса на САЩ да гласува два закона за контрол над оръжията, а в петък министерството на правосъдието е публикувало разпоредба, забраняваща механизмите, превръщащи полуавтоматичните оръжия в автоматични.Същевременно в много градове в западната част на САЩ бяха организирани контрадемонстрации на привърженици на Втората поправка на Конституцията на САЩ (гарантираща свободното притежаване на оръжие), отбелязва АП. Като цяло те бяха по-малобройни.  ", "date": "2018.03.25", "title": "„Маршът за нашите животи“ заля САЩ"}
{"url": "http://www.cross.bg/vreme-chasovo-lyatnoto-1570976.html", "text": "/КРОСС/ Тази нощ в 3 часа преминахме към лятното часово време, което означава, че местим стрелката на часовнииците с час напред.Смяната на стрелките на часовника в рамките на Европейския съюз се управлява от директива на Европарламента и Съвета на ЕС. Текстът предвижда във всяка държава членка на ЕС периодът на лятното часово време да започва в 1 ч. по Гринуич в последната неделя от март и да завършва в 1 ч. по Гринуич в последната неделя от октомври.Лятното часово време е система, въведена за спестяване на разходи за осветление чрез увеличаване на използването на дневна светлина. През последните години обаче редица държави се отказват от превъртането на часовника.В Европейския съюз мненията да отпадне ли смяната на времето са разнопосочни. Преобладават привържениците на идеята - без смяна. През февруари 384 депутати на Европейския парламент също гласуваха „за\" премахването на лятното часово време, но до конкретни разпоредби едва ли ще се стигне скоро.Връщането към астрономическото време ще стане на 28 октомври. Тогава, в 4 ч. през нощта, часовниците ще бъдат върнати с един час назад.  ", "date": "2018.03.25", "title": "Преместихте ли часовниците с час напред?"}
{"url": "http://www.cross.bg/kokinakis-mayami-probiv-1570978.html", "text": "/КРОСС/ Световният номер 1 и шампион в Маями от 2017 г. Роджър Федерер отпадна от надпреварата още след първия си мач.Маестрото отстъпи пред 175-ия в света Танаси Кокинакис с 6:3, 3:6, 6:7(4) след близо 2 часа на корта. По този начин швейцарецът ще отстъпи и първото си място в ранглистата, като на върха ще се върне Рафаел Надал.Миналогодишният шампион в Маями започна уверено и взе лесно първите си две подавания, а в четвъртия гейм успя да материализира пробив - 3:1. Това му бе достатъчно, за да поведе в резултата.По подобен начин се разви втория сет, но с обратен знак за Маестрото. Кокинакис успя да реализира пробив за 3:1 и след това не изпусна предимството си, за да изравни резултата.В решителния сет по-добрите възможности за пробив се откриха пред Федерер, който в шестия гейм пропусна два брейкбола. До края Кокинакис нямаше проблеми, но не стигна и до нещо по-сериозно от посрещане. Така се стигна до тайбрек, спечелен от австралиеца с гръцки корени.Кокинакис се превърна в тенисистът с най-ниска позиция в ранглистата, който побеждава действащ номер 1 в света за последните 15 годни. Последният подобен случай беше отново в Маями, през сезон 2003, когато 178-ият в класацията Франсиско Клавет надви тогавашния номер 1 Лейтън Хюит.В следващият кръг той ще играе срещу Фернандо Вердаско. ", "date": "2018.03.25", "title": "Сензационна загуба на Федерер го свали от върха в ранглистата"}
{"url": "http://www.cross.bg/minys-shtetite-praskovi-1570979.html", "text": "/КРОСС/ Рязкото застудяване на времето последните дни причини сериозни поражения върху овощните насаждения. На 100% са унищожени кайсиите, прасковите и черешите в овощните градини в Североизточна България, информира БНТ. Щети има в Пловдивско.50% от кайсиите в североизточния регион са измръзнали още при застудяването в края на февруари, когато температурите паднаха до минус 16 градуса. Завръщането на зимата през тази седмица обаче напълно попари надеждите на производителите от региона, които отглеждат над 16 000 декара овошки.Николай Колев - председател на Съюза на Дунавските овощари: \"За съжаление, удари втори студ от тази седмица, в понеделник минус 6,7 градуса, което порази и останалите пъпки, които бяха живи. Това измръзване остава без поминък доста от нашите членове.\"Освен че няма да има реколта, цената на плодовете, които ще бъдат внесени у нас, ще бъде в пъти по-висока, защото студеният фронт премина и през Италия и Гърция, прогнозират овощарите.Големи са щетите и по дръвчетата, засети по поречието на Тунджа. Там температурите са паднали под минус 10 градуса и са измръзнали всички плодни пъпки.Производителите на праскови в сливенския регион са притеснени за оцеляването си, защото това е основният им поминък. Подобна ситуация местните овощари помнят през 1986 година, когато се е наложило хиляди декари праскови да бъдат изкоренени.юНадеждата на производителите е, че след установяването на щетите по овошките, Министерството на земеделието ще признае зимното измръзване за природно бедствие и ще ги компенсира. Експерти вече оценяват щетите, а след това ще се определи размера на обезщетението за овощарите. Такова обаче ще получат само производители с изцяло унищожена реколта.  ", "date": "2018.03.25", "title": "Студът нанесе щети по градините с праскови, кайсии и череши"}
{"url": "http://www.cross.bg/tzentrala-partiiinata-zakrito-1570980.html", "text": "/КРОСС/ Националният съвет на БСП за България ще проведе закрито заседание в партийната централа.Пленумът се провежда в момент, когато социолозите са категорични, че има разместване на политическите пластове, а причина за това е  казусът с продажбата на ЧЕЗ.Тенденцията ще бъде обсъдена на висшия форум в БСП, който ще разгледа и редица вътрешнопартийни въпроси и секторните политики на социалистите. ", "date": "2018.03.25", "title": "БСП ще проведе закрито заседание в партийната централа"}
{"url": "http://www.cross.bg/rodeni-na-mart-1570964.html", "text": "/КРОСС/ Стефка Костадинова, председател на Българския олимпийски комитетСтойко Сакалиев, бивш футболист на Нефтохимик и ЦСКАПроф. Петър Чуклев, художникПанко Анчев, писател, литературен критик ", "date": "2018.03.25", "title": "Родени на 25 март"}
{"url": "http://www.cross.bg/na-datata-mart-1570962.html", "text": "/КРОСС/ 708 г. - Константин е избран за папа.717 г. - Лъв III е коронясан за византийски император.1306 г. - Робърт Брус става крал на Шотландия.1655 г. - Холандският астроном Кристиян Хюйгенс открива Титан, най-големия естествен спътник на Сатурн.1680 г. - Пожар изпепелява Търново. От целия град остава само една къща.1713 г. - Официално е осветен мъжкият православен манастир Александро-Невска лавра в Санкт Петербург.1807 г. - В Британската империя се забранява търговията с роби, капитаните, превозващи роби, били глобявани с £120 за всеки роб.1813 г. - Мишел Ней е произведен в Принц де ла Москова.1821 г. - В Пелопонес започва гръцкото въстание за освобождаване от Османската империя.1909 г. - В Русия Мадам Попова е арестувана за над 300 убийства.1941 г. - Кралство Югославия подписва във Виена договор за присъединяване към Тристранния пакт.1949 г. - Съветският съюз депортира 92 000 жители на Прибалтийските републики в Сибир, за да се проведе колективизацията в тези страни.1957 г. - С подписването на Римския договор от Западна Германия, Франция, Италия, Белгия, Нидерландия и Люксембург е създадена Европейската икономическа общност.1958 г. - Проведен е първият полет на канадския изтребител-прехващач Avro CF-105 Arrow.1971 г. - Открит е нефтохимическият комбинат край Плевен.1992 г. - Космонавтът Сергей Крикальов се завръща на Земята след близо 10-месечен престой на борда на орбиталната станция Мир.  ", "date": "2018.03.25", "title": "На датата 25 март..."}
{"url": "http://www.cross.bg/chasa-blagoveshtenie-oglavi-1570974.html", "text": "/КРОСС/ ***София.Президентът на Република Словения Борут Пахор ще бъде на официално посещение в България по покана на държавния глава Румен Радев. От 09.30 часа на площад „Св. Александър Невски\" ще се състои церемонията по официалното му посрещане. Двамата ще проведат среща „на четири очи\" на „Дондуков\" 2 от 10.00 часа, след което ще се проведат пленарните разговори на официалните делегации. В 11.00 часа двамата президенти ще дадат съвместна пресконференция. От 14.20 часа на Правителствения терминал на Летище „София\" ще бъде открита директна авиолиния между София и Любляна.***София/Луковит.От 10.30 часа в залата на хотел \"Дипломат плаза\" в гр. Луковит българският еврокомисар по цифровата икономика и цифрово общество Мария Габриел и министърът на образованието и науката Красимир Вълчев ще наградят победителите в Националното състезание по математика.***София.От 11.00 часа в централата на БСП на ул. „Позитано\" 20 ще се проведе заседание на Националния съвет на БСП по вътрешнопартийни въпроси.***София.От 9.00 часа в Софийската духовна семинария \"Св. Йоан Рилски Чудотворец\" Божествена св. Литургия за Благовещение ще оглави Негово светейшество Българският патриарх и Софийски митрополит Неофит.***София.От 9.30 часа богослужението за храмовия празник на старинния храм „Св. София - Премъдрост Божия\" ще оглави Негово Преосвещенство Тивериополският епископ Тихон.***София.От 11.00 до 11.40 и от 12.40 часа инициатива за четене на детски книжки ще се проведе в Музейко.***София/с. Нови Хан.От 14.00 часа на площада пред НЧ \"Иван Вазов 1928\" в с. Нови хан ще се състои мирен протест срещу стартирането на концесията за добив на кварцов пясък в лесопарк Побит камък.***Асеновград.От 09.00 часа в храм „Св. Богородица - Благовещение\" ще бъде отслужена архиерейска св. Литургия по повод Благовещение.***Благоевград/Разлог.От 9.00 часа архиерейска света литургия за храмовия празник на църквата „Св. Благовещение\" в град Разлог ще оглави Негово Високопреосвещенство Неврокопският митрополит Серафим.***Варна.От 12.30 часа в концертната зала на Радио - Варна ще се състои празничен концерт под наслов: „Радвай се, благодатна! Господ е с тебе!\"***Враца.От 9.00 часа Врачанският митрополит Григорий ще оглави литургия на Благовещение в Черепишкия манастир \"Успение Богородично\".*** Велико Търново/Килифарево. От 11.00 часа в Градски исторически музей Младежката театрална група при Младежки дом /Килифарево/ пресъздава празнични обреди и ритуали по повод Благовещение.***Монтана.От 9.00 часа в монтанския храм \"Св. Св. Кирил и Методий\" Видинският митрополит Даниил ще оглави литургия на Благовещение.***Пазарджик/с. Црънча.От 9.00 часа Константийският епископ Яков ще оглави литургия за храмовия празник на църквата \"Св. Благовещение\" в село Црънча.***Пловдив.В 09.00 часа на Гребната база ще се проведе риболовен празник за деца до 12-годишна възраст.***Пловдив.В 10.00 часа в църквите \"Света Троица\" в район Южен\" и \"Свети Илия\" в район „Източен\" ще бъде раздаден курбан по повод Благовещение.***Пловдив.В 10.30 часа в църквата „Св. Николай\" в район „Западен\" ще бъде раздаден курбан по повод Благовещение.***Пловдив.В 11.00 часа в църквата „Свето Преображение Господне\" в район „Тракия\" на миряните ще бъдат раздадени над 300 порции печена риба по повод Благовещение.***Стара Загора.От 10.00 часа, в залата на НЧ „Св. Климент Охридски 1858\", ще се проведе концерт на лауреатите от Националния детски фолклорен конкурс „Орфеево изворче 2018\".  ", "date": "2018.03.25", "title": "Предстоящи събития на 25 март 2018"}
{"url": "http://www.cross.bg/vyarata-i-sumnenieto-sa-1570963.html", "text": "/КРОСС/ ... вярата и съмнението са неразделни, обуславяйки се едно на друго, като вдишване и издишване... - Херман Хесе  ", "date": "2018.03.25", "title": "... вярата и съмнението са ..."}
{"url": "http://www.cross.bg/blagovetz-godina-blagoveshtenie-1570961.html", "text": "/КРОСС/ На 25 март се празнува един от най-хубавите православни празници Благовещение. Преданието разказва как небето се отворило и при Дева Мария слязъл Божият ангел вестител Гавраил и и съобщил, че ще роди Божи син.„Радвай се, благодатна, Господ е с тебе; благословена си ти между жените. Дух Свети ще слезе върху ти, и силата на Всевишния ще те осени, затова и Светото, Което ще се роди от тебе, ще се нарече Син Божии.„Благовещение се празнува девет месеца преди Рождество, откъдето се поставя началото на нашето спасение.Камбаните на църквата известяват зачатието, а хората възкликват „Радвай се, благодатна, Господ е с тебе!\".Облича се нова дреха и на празничната трапеза се слага риба, обредна питка, мед и лучник.Бабите казват, че дойде ли Благовец, хората се хващат за зелено. Приготвя се супа от прясна коприва и в средата на трапезата се нареждат зеленчуци. Момичетата месят за първи път питка с мед, която раздават на съседи и роднини.Гадае се по деня, каквото правиш и както премине той, такава ще е цялата година. Хубаво е да носиш пара в джоба си. Вярва се, че ако те закука кукувица, за да имаш берекет, трябва да се хванеш за паричка. Момите ще разберат дали ще се задомят, като поставят във вода лалета и изчакат три дни. Ако се разпъпят, ще се омъжат до края на годината.Който види летящ щъркел, ще е благословен през цялата година. Против урочасване се прави възел на коланче или забрадка, което не се развързва до другата година. На този ден не е хубаво да се спи до късно, за да не те закука кукувица в леглото и да се разболееш.Жените премитат къщата и палят сметта, като по този начин изгарят всичко лошо. На този ден се отделя особено внимание на змиите. В народните обичаи и вярвания змията е обичано същество - тя е умно и мъдро животно, но същевременно и избягвано, защото вещае смърт. Предпазва от болести и изцерява болните.На Благовец се вярва, че на който змия му пролази дрехата, ще добие големи богатства, както и ако е болен, ще оздравее. Удряйки в желязо се прави ритуално пъдене на змии и се казва заклинание: „Бягайте, змии и гущери, днеска е Благовец\".25 март е благ ден, в който човек не чувства болка и раните заздравяват. На малките деца пробиват ушите и се бележат животните. Жените копаят градината, а мъжете пускат пчелите от кошерите.  ", "date": "2018.03.25", "title": "Отбелязваме Благовещение"}
{"url": "http://www.cross.bg/krichim-kmetut-kraiino-1570984.html", "text": "/КРОСС/ \"Ердоган идва с 2 самолета антураж и с личен готвач\", информира от първата си страница вестник 24 часа по повод утрешната визита на турския премиер във Варна. Изданието обяснява, че вечерята на Ердоган с председателя на Европейския съвет Доналд Туск, шефа на ЕК Жан-Клод Юнкер и българския премиер Бойко Борисов в  двореца \"Евксиноград\" трябва да затопли отношенията между Турция и ЕС, които бяха определени като крайно влошени от Борисов в петък.По информация на 24 часа, от десетина дни голяма група турски охранители са във Варна и координира с НСО мерките за сигурност.\"Скали заплашват язовир \"Кричим\", пише вестник Стандарт. Изданието предупреждава, че има опасност огромни скални късове да се срутят над водоема и да предизвикат голяма трагедия. Кметът на Кричим Атанас Калчев е заявил, че хората са крайно притеснени, че порой или трус ще активира срутище. Институциите уверили градоначалника, че с проекта за рехабилитация на пътя от село Михалково до град Кричим скатните откоси на срутището ще бъдат обезопасени и проблемът ще бъде решен. Кметът обаче твърди, че няма време за това и призовава за незабавни мерки.  ", "date": "2018.03.25", "title": "В пресата днес"}
{"url": "http://www.cross.bg/po-televiziite-v-nedelya-1570973.html", "text": "/КРОСС/ Нова телевизия, „Събуди се\"Тема: След внезапната смърт на Стефан Шарлопов, говори съпругата  му Бояна.Тема: Светът е в кракат й: Оперната прима Александрина Пендачанска.Тема: Миролюба Бенатова представя: Непогребаните българи и дупката в закона.Тема: „Да хванеш гората\": Пред Галя Щърбева, как Великобритания и Русия се обичат в българското село Царевец?БНТ, „Денят започна с Георги Любенов\"Тема: Сигурност и вътрешен ред. Изгубена ли е битката?Гост: Румен Петков, „АБВ\"Тема: „Зимата на нашето недоволство\": Асен Блатечки и Бина Харалампиева.Тема: Покана за концерт от Деси Добрева.Тема: Спомен за големия Велко Кънев.  ", "date": "2018.03.25", "title": "По телевизиите в неделя"}
{"url": "http://www.cross.bg/deva-mariya-presveta-1570960.html", "text": "/КРОСС/ Благовещение на Пресвета Богородица и приснодева МарияВ днешния ден християните възпоменават радостното за всички събитие: Ангел Божий донесъл на Дева Мария вест за скорошното явяване на отдавна очаквания Спасител. Нека си припомним какво благовествува св. Лука, който по-подробно от другите евангелисти описва събитията, предшествували рождението на Иисуса Христа.\"А на шестия месец бе изпратен от Бога Ангел Гавриил в галилейския град, на име Назарет, при една девица, сгодена за мъж, на име Иосиф, от дома Давидов; а името на девицата беше Мариам.Ангелът влезе при нея и рече: радвай се, благодатна! Господ е с тебе; благословена си ти между жените.\" Лука 1:26-28В шестия месец след като архангел Гавриил възвестил на свещеник Захария за рождението на свети Йоан Предтеча, същият Божий вестител бил пратен в Назарет при Дева Мария. Тая преблагословена Дева била сгодена за един благочестив човек, на име Йосиф, който произлизал, както и тя, от рода на цар Давид.Ангелът се явил при пресветата Дева и казал: \"Радвай се, благодатна! Благословена си ти между жените!\" Смирената Дева се смутила от тия думи. Но ангелът продължил: \"Не бой се, Марие, понеже ти намери благодат у Бога! И ето, ти ще заченеш в утробата, ще родиш Син, и ще Го наречеш Иисус. Той ще бъде велик и ще се нарече Син на Всевишния; и ще Му даде Господ Бог престола на отца Му Давид; и ще царува над дома Яковов навеки, и царството Му не ще има край.\" Пресвета Дева казала на ангела: \"Как ще бъде това, когато аз мъж не познавам?\" - Ангелът й отговорил: \"Дух Светий ще слезе върху тебе и силата на Всевишния ще те осени. Затова и Светото, Което ще се роди от тебе, ще се нарече Син Божий.\"След това ангелът възвестил също така на пресвета Дева за радостта, обещана на сродницата й Елисавета, която скоро трябвало да роди син. \"Ето рабинята Господня - казала Мария, - нека ми бъде по думата ти?\" Ангелът си отишъл, а светата Дева се отправила в планинската страна, при сродницата си Елисавета, която си изпълнила с Дух Светий и я приветствала, наричайки я майка на Господа.Пресвета Дева била, както е известно, дъщеря на благочестивите старци Йоаким и Анна, които още от рождението й я били посветили Богу. Когато станала на три години, те я завели в храма. Скоро след това те умрели. А пресвета Дева Мария, като останала под напътствието на свещенослужителите, постоянно се намирала в храма, молела се и чела Свещеното Писание.Преданието говори, че когато светата Дева навършила годините, в които според юдейския обичай девойките встъпвали в брак, първосвещеникът й обявил, че не може повече да остава в храма и че тя трябва да си избере съпруг.Но пресвета Дева Мария отговорила решително, че била посветена от родителите си и сама се посветила Богу, затова тя трябва завинаги да остане девойка. А в Юдея нямало обичай доброволно някой да избира безбрачен живот за служене Богу и затова, за да не се наруши общоприетият обичай, свещениците сгодили Мария за един благочестив старец, на име Йосиф, далечен неин родственик, който трябвало да я пази.Пресвета Дева Мария, като минала в дома на праведния Йосиф, водела скромен живот; занимавала се с ръкоделие и споделяла домакинските грижи с дъщерите на Йосиф.Гласът й не се чувал в празни и шумни разговори; тя била кротка и мълчалива; най-голяма радост за нея било четенето на свещените книги.Като изучила пророчествата, тя знаела, че е близко дохождането на Месия - Христос. В пророчествата на Исаия тя чела, че Месия трябва да се роди от Дева (Ис. 7:14), и от все сърце желаела да види тая благочестива Дева и да стане макар последна робиня на тая, от която ще се роди Спасителят на света.И ето, тя сама трябвало да бъде Майка на Сина Божий!Пресвета Мария със смирение и неописана радост приела тая блага вест: \"Душата ми величае Господа - отговорила тя на Елисаветиното приветствие - и духът ми се зарадва в Бога, Спасителя мой, защото Той милостно погледна смирението на рабинята Си, защото ето, отсега ще ме облажават всички родове; загдето Силният ми стори велико нещо, и свето е името Му; и Неговата милост е от род в род за ония, които Му се боят.\"\"Днес е началото на нашето спасение - възпява св. Църква - и разкриване на вечната тайна: Син Божий става Син на Дева и Гавриил благодат благовествува Затова нека и ние с него да пеем на Богородица: Радвай се благодатна, Господ е с Тебе!\"  ", "date": "2018.03.25", "title": "Благовещение на Пресвета Богородица"}
