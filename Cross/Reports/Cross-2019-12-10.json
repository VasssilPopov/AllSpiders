{"url": "http://www.cross.bg/zaev-komisiya-suvmestnata-1620008.html", "text": "/КРОСС/ Премиерът на Северна Македония Зоран Заев смята веднага след Нова година да посети България и да се срещне с българския си колега Бойко Борисов, за да обсъдят работата на съвместната историческа комисия.Тази среща ще има за цел да се подпомогне напредъка в работата на съвместната мултидисциплинарна експертна комисия по исторически и образователни въпроси, създадена в изпълнение на Договора за приятелство, добросъседство и сътрудничество между Република България и Република Северна Македония.Страната ще има служебно правителство до провеждането на 12 април 2020 г. на предсрочните парламентарни избори. Възможността за провеждане на подобна среща е станала тема в понеделник по време на срещата на двамата премиери на борда на американския самолетоносач „Хари С. Труман”.Източници от македонското правителство съобщават, че „не е много разумно по време на предизборна кампания да се обсъждат разрешаването на въпроси, за които двете страни досега не са постигнали сближаване, какъвто е въпросът за личността на Гоце Делчев”.", "date": "2019.12.10", "title": "Зоран Заев идва в София след Нова година, но не като премиер"}
{"url": "http://www.cross.bg/nagradi-otlichiyata-nagradata-1620007.html", "text": "/КРОСС/ Турция, Албания и Косово бойкотират днешната церемония по връчването на Нобеловите награди. Причината - протест срещу лауреата на наградата за литература за тази година Петер Хандке. Австрийският писател е критикуван за подкрепата си към югославския лидер Слободан Милошевич. Очаква се стотици хора да се съберат на два протеста в центъра на Стокхолм срещу писателя. На официална церемония в Стокхолм днес ще бъдат връчени нобеловите награди за постижения в науката, литературата и икономиката. Отличията, почетните дипломи и златни медали по традиция връчва кралят на Швеция. А наградата за мир ще бъде дадена в Осло. Отличията във всяка категория са в размер на близо 814 000 евро, златен медал и грамота. Те се връчват на 10 декември - годишнината от смъртта на Алфред Нобел.", "date": "2019.12.10", "title": "Турция, Албания и Косово бойкотират церемонията за Нобеловите награди"}
{"url": "http://www.cross.bg/tyrtziya-erdogan-nato-1619990.html", "text": "/КРОСС/ Реджеп Ердоган обяви плановете на Анкара за териториите в Северна Сирия, които турската армия контролира след офанзивата южно от границата, пише Евронюз.Ние ще финансираме преселването на бежанците, каза Ердоган по държавната телевизия, като коментираше вариант, в който други държави не искат да се включат в плана.Конкретни дати за осъществяване на намереният не бяха обявени.Турция започна военна офанзива срещу кюрдските отряди в Северна Сирия, като използваше свои войници и подкрепяни от Анкара отряди бунтовници. В резултат беше поставена под турски контрол територия от около 120 на 30 километра.По-рано Турция обяви, че ще насели на тези земи 2 милиона от сирийските бежанци, които живеят на нейна територия.Но след като подписа отделни сделки със САЩ и Русия за спирането на офанзивата, Турция контролира значително по-малко от планираната “сигурна зона” с дължина над 440 километра.На срещата на НАТО в Лондон Реджеп Ердоган се опита да убеди лидерите на Франция, Германия и Великобритания да подкрепят плана му за преселване на сирийците.Той каза, че “една страна от НАТО е обещала подкрепа”, без да посочва коя, а по-рано беше обявил, че и Катар ще съдейства.Европейският съюз и НАТО критикуваха плана на Ердоган и военната офанзива на Турция, която според тях заплашва борбата с терористите от Ислямска държава.Турция отхвърля тези обвинения.", "date": "2019.12.10", "title": "Турция разселва 1 милион бежанци в завладените сирийски територии"}
{"url": "http://www.cross.bg/raiiona-ryse-snaryad-1620010.html", "text": "/КРОСС/ Специализиран екип от Националния военен университет „В. Левски\" иззе и унищожи днес, 10 декември, три невзривени снаряда, намерени в Русе, в района на Дунавски драгажен флот. Формированието е в състав  от шестима военнослужещи с два автомобила, с ръководител подполковник Йордан Терзиев.Боеприпасите - един 152 мм. снаряд от гаубица от Втората световна война и два силно корозирали 76 мм. снаряда от Първата световна война, са транспортирани на безопасно място на 13 км. от Русе, където са унищожени при спазване на всички мерки за безопасност.Специализирано формирование от Флотилия бойни и спомагателни кораби с ръководител капитан III ранг Красимир Иванов разузна, транспортира и унищожи днес 76 мм силно корозирал осколъчен фугасен снаряд, открит в местност Рогачка, град Царево, област Бургас.Боеприпасът е унищожен в района на бившата каменна кариера след село Изгрев с отцепване на района и стриктно спазване на мерките за безопасност. Военнослужещите действаха след получено искане от областния управител на област Бургас и положителна резолюция на началника на отбраната. ", "date": "2019.12.10", "title": "Военнослужещи от НВУ и ВМС унищожиха невзривени боеприпаси, намерени в Русе и Царево"}
{"url": "http://www.cross.bg/noshtyvki-period-prihodite-1620009.html", "text": "/КРОСС/ 4,2% е ръстът на приходите от нощувки в местата за настаняване с 10 и повече легла за периода януари-октомври тази година в сравнение със същия период на рекордната за туризма 2018 г. - като абсолютна цифра приходите са 1,426 млрд. лв. Това показват общите резултати от началото на годината, след като Националният статистически институт публикува данните за месец октомври.С 14,9 процента са нараснали приходите от нощувки на български граждани в местата за настаняване за десетте месеца на годината в сравнение със същия период на миналата, при чужденците тазгодишното увеличение на приходите от нощувки e с 1 процент.Общо пренощувалите лица в местата за настаняване с 10 и повече легла в цялата страна са над 7,3 млн. за периода януари-октомври 2019 г. с ръст от 4,8 на сто в сравнение със съответния период на 2018 година. Броят на реализираните нощувки за 10-те месеца надхвърля 25,486 млн. - увеличение от 0,7%, съпоставено със същия период на 2018 г.Данните показват, че българският туризъм се развива устойчиво и през 2019 г. Удовлетворена съм, че общите усилия на държавата, бизнеса и местната власт не само дават отлични резултати, но и показват, че заедно преодоляваме предизвикателствата и международните кризи, коментира министърът на туризма Николина Ангелкова. Тя добави още, че добрите постижения са стимул за всички заети в туризма, но и отговорност, за да запазим постигнатото и да продължим да го надграждаме през 2020 година и следващите години. ", "date": "2019.12.10", "title": "4,2% ръст на приходите от нощувки в туризма "}
{"url": "http://www.cross.bg/mari-stokholm-godina-1619994.html", "text": "/КРОСС/ На 61-годишна възраст почина Мари Фредриксон от шведската група Roxette. Певицата водеше дълга битка с рака, която повлия на говора, зрението, спомените й.Тя и колегата й Пер сформират „Роксет“ през 1986 година. Шведското дуо завладя световната поп сцена през 1989 г. с песента The Look. Първият им албум Joyride през 1991 г. стана платинен. В следващите 10 години двамата бяха на върха на чартовете с хитове и с рекордни продажби на албуми. В разгара на поредното им европейско турне, на 11 септември 2002 г., Мари припада в банята във вилата си и си удря главата.Откарват я в болница в Стокхолм. След ядрено-магнитен резонанс в мозъка й е открит тумор. Турнето е отменено. „Даваха ми половин година живот“, признава певицата. Туморът й е отстранен, следва дълъг период на химио- и лъчетерапия. Мари избягва да се появява на публични места в продължение на почти две години.„Спомням си един момент – разказва по-късно Пер – Почувствах го като най-лошия ден в живота ми. С Мари бяхме при приятели в Южна Швеция и се появиха някакви деца. Поискаха ми автограф, а на нея не обърнаха никакво внимание. Тя се лекуваше, беше подута и без коса.\n\t\t\t\t\tУсетих колко беше разочарована, че никой вече не я познава. Беше плашещо и за двама ни.“ След операцията губи способността си да пише и чете, но частта от мозъка й, свързана с творчеството, не е засегната. Така че през октомври 2005-а Мари обявява, че е победила в битката с рака и прави изложба в Стокхолм със заглавие „След промяната“. Към изложбата има и книга със същото заглавие, в която са публикувани 24-те й картини, всичките – продадени, и снимки на Мари, докато рисува.„Винаги, даже и в най-тежките моменти, когато ми даваха още само половин година, съм вярвала, че мога да се справя. Знаех го в душата си“, казва Мари в интервю.", "date": "2019.12.10", "title": "Почина Мари от Roxette (видео)"}
{"url": "http://www.cross.bg/pleven-grada-rysko-tyrskata-1619993.html", "text": "/КРОСС/ В Плевен отбелязват 142 години от Освобождението на града. 10-и декември е и ден на признателност към загиналите герои по време на Плевенската епопея в Руско-турската война 1877-1878 година.Ритуалът започна в 11.00 ч. на централния градски площад \"Възраждане\".Стотици плевенчани се включиха в тържественото отбелязване на 142-годишнината от Освобождението на града. Заупокойна панихида отслужиха митрополити от България, Русия и Украйна.31 000 са убитите и ранените от многонационалната руска армия, а 4 500 войници от румънската армия по време на епичните боеве на Руско-турската война от 1877-1878 година.Техни останки се съхраняват в параклис-мавзолея „Св. Георги Победоносец“, пред който гори и вечен огън.Кметът на града Георг Спартански се обърна към най-младите:„Помнете, знайте и почитайте имената и паметта на тези знайни и незнайни воини, които загинаха, за да ни има нас и вас, за да ги има утре вас, вашите деца и вашите внуци. За да има горда, свободна и независима България.Много деца и млади хора поднесоха цветя пред мавзолея.Зорница Асенова от Регионалния военно-исторически музей заяви:\"Мавзолеят е символ на Плевен, защото съхранява паметта на героите от Плевенската епопея. По време на Руско-турската освободителна война за град Плевен се водят най-драматичните кръвопролитни сражения. Победата е извоювана, но с цената на 31 хиляди убити и ранени, и безследно изчезнали офицери и войници от многонационалната руска армия и 4500 от румънската. Тяхната памет и техните останки се пазят в мавзолея в центъра на Плевен.\"", "date": "2019.12.10", "title": "В Плевен отбелязват 142 години от Освобождението на града"}
{"url": "http://www.cross.bg/samoybi-se-streletzut-ot-chehiya-1619995.html", "text": "/КРОСС/ Полицията съобщава, че 42-годишният мъж се е прострелял в главата в кола, с която се опитвал да избяга от служителите на реда.Нападението бе извършено в чакалнята на лечебно заведение в Острава малко преди 7.00 ч. във вторник местно време. \"Намерихме стрелеца. 42-годишният мъж се застреля в главата преди униформените да предприемат действия срещу него\", заявиха от полицията. По-рано те разпространиха и снимка на масовия убиец, уточни НТВ.Районът около болницата е отцепен. На място са разположени специални полицейски части, обясни шефът на МВР Ян Хамачек. Той и премиерът Андрей Бабиш пътуват към Острава, който се намира на 350 км източно от столицата Прага.", "date": "2019.12.10", "title": "Самоуби се стрелецът от Чехия"}
{"url": "http://www.cross.bg/bolest-na-belite-drobove-e-ybila-deteto-ot-vratza-1619996.html", "text": "/КРОСС/ Данните от аутопсията на момичето водят до заключението, че именно това е причина за леталния изход, съобщават от Окръжната прокуратура – Враца. Детето почина в клас пред очите на съучениците си. Психолози в момента ги успокояват.", "date": "2019.12.10", "title": "Болест на белите дробове е убила детето от Враца"}
{"url": "http://www.cross.bg/suvetnitzi-gerb-spasi-1619999.html", "text": "/КРОСС/ От гражданската организация „Спаси София“ сигнализират за грубо погазване на Правилника на Столичния общински съвет от страна на общинските съветници на ГЕРБ. Днес, Председателят на Комисията по екология, Лорита Радева, позволи гласовете на отсъстващи от залата съветници да се броят и признават при гласуване на докладите, защото “те устно са я упълномощили за това”. “Това е грубо нарушение на основния нормативен акт на СОС, който никъде не позволява подобни врътки, които от ГЕРБ използват, за да прокарат насила предложенията си, даже в отсъствието на техните съветници.” - казват от Спаси София.“Зачитането на гласове на отсъстващи съветници прави взетите решения на комисиите нелегитимни. Недопустимо е на база на устна уговорка да “гласуват” съветници, които нито са в залата, нито знаят какво гласуват. Тази практика погазва разпоредбите в Правилника за осигуряване на кворум на комисиите и трябва незабавно да бъде прекратена”. - заяви Борис Бонев, който присъства на Комисията по екология, където днес се разглеждаха важни въпроси за замърсяването на въздуха в столицата.Независимият общински съветник Борис Бонев разказва, че той е внесъл за официално разглеждане предложение за промяна на Правилника на СОС, за да се предотвратят тези и подобни недемократични практики на управляващите. Предложението на Борис Бонев, заедно с мотивите и аргументите е дълго над 35 страници и е публикувано на страницата на Спаси София. Основните промени, за които те се борят, касаят публичност на взетите решения и свободния достъп на гражданите до комисиите и заседанията на СОС, онлайн публикуване на всички доклади и мотивите към тях най-малко 3 работни дни преди разглеждането им, премахване на “падащия кворум” и др.“За мое огромно учудване, в работната група срещам сериозен отпор от съветниците на ГЕРБ, които не са готови да направят крачка в посока по-открито управление, зачитайки мнението на гражданите, а не както досега – пренебрегвайки техните интереси и глас. Не разбирам какво проблематично откриват от ГЕРБ в предложението ми заседанията на комисиите да се излъчват онлайн и докладите да се публикуват предварително, за да могат гражданите информирано и аргументирано да вземат позиция за бъдещето на общия ни дом. Крият ли нещо моите колеги общински съветници?” - реторично задава въпроса си Борис Бонев.От Спаси София констатират, че управляващите продължават да се държат авторитарно в Столичния общински съвет. “По време на кампанията г-жа Фандъкова и кандидатите за съветници не спряха да говорят за нуждата от повече прозрачност, диалогичност и честност в управлението. Всички техни настоящи действия ясно показват, че това е била само предизборна лъжа и нямат никакво намерение да осъществят собствените си обещания и да оправдаят очакванията на софиянци.” - заяви активистът на Спаси София, Андрей Зографски. ", "date": "2019.12.10", "title": "Спаси София: Гласовете на съветниците от ГЕРБ се броят дори когато отсъстват от залата"}
{"url": "http://www.cross.bg/godini-borba-zaradi-1619998.html", "text": "/КРОСС/ Петима български спортисти са наказани заради употреба на допинг през 2019 година. Това става ясно от обновения списък с ефективни санкции за нарушение на антидопинговите правила на българския Антидопингов център.Най-известното име от тях е на националния състезател по борба свободен стил в категория до 97 килограма Николай Щерев, който е хванат с GW1516 (кардарин) в извънсъстезателен тест в началото на юли. Субстанцията се използва за подобряване на издръжливостта и намаляване на мазнините.32-годишният борец, който е син на легендата на българската борба Симеон Щерев, е наказан за 4 години до 04.07.2023 година.Националката по бокс и кикбокс Горяна Стоева е дала положителна проба за кленбутерол на подготвителен лагер в Белмекен през февруари и е лишена от права за 3 години и 9 месеца до 19.05.2023 година.Състезателят по канадска борба Аспарух Тотев е заловен с \"метандиенон\" и е санкциониран за четири години до 10.07.2023 година.За по четири години са наказани още и борецът Георги Ванчев и състезателят по спортна стрелба Сабин Чаушев, които са дали положителни проби в състезателни условия.Ванчев, който през януари спечели титлата в категория до 125 килограма на държавния шампионат по свободна борба за мъже в Сливен, е лишен от права до 14.02.2023 година заради употреба на \"кленбутерол\".Чаушев пък е наказан до 25.06.2023 година заради използване на \"хидрохлоротиазид\" и \"небиволол\".", "date": "2019.12.10", "title": "Петима българи са били наказани заради допинг през 2019 г."}
{"url": "http://www.cross.bg/kaloyan-pargov-fandukova-1620000.html", "text": "/КРОСС/ СОС прие мерки за борба с мръсния въздух, но Столична община се ослушва – не ги прилага.Филтри за комините – чакайте ги догодина. Смяна на печките – до 2023 г. – тази зима нищо! Така лидерът на БСП – София и председател на групата на социалистите в СОС Калоян Паргов коментира факта, че втори ден поред за София е обявен жълт код за гъста мъгла, а прилаганите мерки от Столична община са формални и безрезултатни.“Зелен и бял билет са химера”, констатира Паргов. Той припомни, че в списъка от над 100 мерки не беше предвидена мярката “повишаване на данъци”, но тя се появи само месец след изборите. “Хората със стари коли ще плащат по-висок данък, но това няма да промени нищо, защото те не могат да си позволят по-нови. А градският транспорт все не става и не става алтернатива за придвижване. В „Младост“ има няколко метростанции, а задръстванията в комплекса не намаляват. Явно има причина за това”, посочи лидерът на столичните социалисти.“Изводът е ясен – Фандъкова и Столична община са безпомощни в борбата с мръсния въздух. Всичко е в бъдеще време и нищо реално”, категоричен е Калоян Паргов.Той обърна внимание, че новото обещание на заместник-председателят на ГЕРБ Фандъкова – депутатите да гласуват инкриминиране на горенето на гуми, дрехи и пластмаса, се появява едва сега. А това е проблем, който е известен от години. “Отговорът е - преди избори ГЕРБ не атакуват тези, които ще им ги спечелят. Резултатът е, че спечелиха за сметка на здравето на софиянци“, заяви Калоян Паргов.", "date": "2019.12.10", "title": "Калоян Паргов: Фандъкова и СО са безпомощни в борбата с мръсния въздух"}
{"url": "http://www.cross.bg/razpredelenie-izkopni-deiinosti-1620001.html", "text": "/КРОСС/ При несъобразени изкопни дейности във вторник бе скъсан втори кабел 10 киловолта, собственост на ЧЕЗ Разпределение, в резултат на което бе прекъснато електрозахранването на близо 1200 клиенти на дружеството в столичния кв. „Дружба 1“ и Гара Искър.Малко по-рано същия ден отново при несъобразени изкопни дейности бе скъсан друг кабел на ЧЕЗ Разпределение и за 1 час и 40 минути без електрозахранване останаха над 1000 клиенти на дружеството в идеалния център на град София.В понеделник строителна фирма остави без електрозахранване 3300 клиенти на ЧЕЗ в столичния кв. „Лозенец“ в продължение на 40 минути.ЧЕЗ Разпределение България призовава фирмите да координират с компанията поне две седмици предварително къде и кога ще извършват изкопни дейности. Това може да става на телефон 0700 10 010 или на имейл .", "date": "2019.12.10", "title": "При несъобразени изкопни дейности бе скъсан втори кабел, 10 киловолта, собственост на ЧЕЗ Разпределение"}
{"url": "http://www.cross.bg/onkologiya-meditzinska-zdraveopazvaneto-1620005.html", "text": "/КРОСС/ „Преди реконструкцията на двата етажа на Клиниката по медицинска онкология, за което Министерството на здравеопазването отпусна средства в размер на близо 1,4 млн. лв., етажите бяха неизползваеми. Днес те са модерна база, която отговаря на европейските изисквания за съвременно лечение и безопасност на пациентите. Убеден съм, че ремонтът ще подобри условията на труд и ще допринесе за повишаване мотивацията на работещите в клиниката“. Това заяви министърът на здравеопазването Кирил Ананиев по време на откриването на ремонтираната Клиника по медицинска онкология на Университетската специализирана болница за активно лечение по онкология – София.", "date": "2019.12.10", "title": "МЗ инвестира близо 1, 4 млн. лв. за реконструкция в Клиниката по медицинска онкология към УСБАЛО"}
{"url": "http://www.cross.bg/dvizhenieto-iztichane-benzinostantziya-1620006.html", "text": "/КРОСС/ Временно е преустановено движението на превозни средства по бул. \"Цариградско шосе\" при 4-ти километър. Това съобщиха от пресцентъра на Столична община. Причината е катастрофа при бензиностанция в района и изтичане на газ. Спряно е движението и на градския транспорт в участъка от Площада на авиацията до бул. \"Брюксел\" в посока изхода на града.Газовата система на безиностанцията има 5 тона газ.", "date": "2019.12.10", "title": "Катастрофа до бензиностанция в София, има изтичане на газ"}
{"url": "http://www.cross.bg/robeva-doping-grada-1619980.html", "text": "/КРОСС/ Решението да бъде наказана Русия със забрана на спортисти от тази страна да участват на олимпийски игри и световни първенства в следващите 4 години е политическо шоу на наивници. То е изключително грозно, защото удря деца. Това каза в „Тази сутрин“ по бТВ легендарната треньорка по художествена гимнастика Нешка Робева. Тя влезе в студиото, за да коментира допинг скандала. Присъствала съм на олимпиада, на която нямаше допинг контрол в САЩ и знам какво ставаше – хвърчаха рекорди, добави Робева.Според нея решението на антидопинговата комисия е несправедливо. Правата на уличените в употреба на допинг спортисти трябва да бъдат отнемани завинаги, докато \"чистите\" атлети трябва да получат разрешение да се състезават на големи първенства, обясни тя.\"Знак е, че Русия надига глава и ще търсят всякакви възможности да я ударят където могат. Русия е силна в спорта. Само за наивниците това решение е справедливо. Който следи спорта, не може да не осъзнае, че рекордите не могат едните да ги постигат с допинг, а другите без нищо. Такива свръхчовеци няма“, коментира Нешка Робева. „Аз съм абсолютно убедена, че Русия ще направи паралелни игри и много държави ще участват. Големите рекорди ще бъдат там\", подчерта тя.В момента Робева пътува из България заедно с най-новия си спектакъл - \"Шоу без име\". \"Това е един спектакъл с много имена. Тъй като ние не успяхме да изберем името, той си остана \"Шоу без име\", но с много съдържание. Правя го вече трета година. Тази година в 10 града. Събираме средства, до стотинка всичко отива за подпомагане на талантливите деца на България, предимно на спорта и най-вече на \"Левски\". Този клуб ръководя от години и е дал на България почти всички шампиони. Много други клубове се захранват с наши състезатели, но ние ги произвеждаме\", каза тя пред бТВ.\"Шоу без име\" вече беше представено в 8 града, като предстои възпитаниците на Робева да излязат на сцените в София (11 декември), Пловдив (14 декември) и Стара Загора (15 декември). Спектакълът може и да акостира във Видин, а средствата от продадените билети да отидат за подпомагане на филхармонията в града.Чрез \"Шоу без име\" Робева и екипът ѝ помагат и на малката Йордана от Радомир, която страда от проксимален бедрен дефицит.\"Това е удивително. Ние се обръщаме към публиката, след като са си купили билети хората, с един призив да помогнем на малката Йордана да бъде като тези деца, да може да играе, да се смее, да се радва. До тук, от тези 8 града, сме събрали приблизително 10 хил. лева. Смятам, че те ще се увеличат\", каза още Нешка Робева.", "date": "2019.12.10", "title": "Нешка Робева за допинг скандала: Това е политическо шоу"}
{"url": "http://www.cross.bg/artisti-worgull-partita-1619981.html", "text": "/КРОСС/С наближаването на Нова Година YALTA CLUB обяви събитието си за вечерта с участието на редица атрактивни артисти.Любителите на качествения електронен саунд ще прекарат новогодишната нощ в клуба, под звуците на музиката на Fabio Florido, Hunter/Game, Marcus Worgull, Roberto Surace и Liubo Ursiny, a партито ще продължи цели 12 часа. YALTA CLUB винаги е бил познат като място, което предлага дълги и запомнящи се партита, а селекцията им от артисти рядко разочарова публиката. Същото важи и за нощта на 31 декември.Резидентът на легендарните партита ENTER Fabio Florido е един от обявените артисти за новогодишната нощ. Всяко завръщане на младия италианец е посрещнато с овации не само заради уменията му зад пулта, но и заради специфичното му техно звучене, което се разпознава от далеч.Точно това му печели и уважението на имена като Richie Hawtin, Dubfire, Paco Osuna и Nicole Moudaber. Florido, който има класическо, музикално образование и афинитет към клубния живот, често може да бъде видян на фестивали като Awakenings и Tomorrowland, а синглите му за влиятелни лейбъли като Minus и Rukus са доказателство за безспорните му качества.Новогодишният маратон ще продължи с още артисти от италианската сцена, която в момента се радва на внимание от целия свят. Името на дуото Hunter/Game започна да се чува от собствените им партита на тайни локации из Милано, Just This.Въпросните събития направиха града задължителна спирка за почти всеки електронен артист и бързо се разраснаха от ранните издания с местни артисти като Mind Against и Tale of Us до мащабни партита с имена като Dixon, Seth Troxler и Koze.Покрай партита, Hunter/Game издават и за лейбъли като Innervision, Rumour и Hot Creations, като всяко EP спомага за спечелването на повече фенове, вдъхновени от аналоговото им звучене. Лайнъпът за вечерта продължава с Marcus Worgull – диджей и продуцент, често свързван с лейбъла Innervisions (собственост на Dixon и Ame). Той е познат и с многобройните си качествени колаборации с Peter Perdeike, Frank Wiedemann (Âme) и Daniel Bortz, както и с оригиналните си ремикси за артисти като The XX, Tevo Howard & Tracy Thorne. Последният релийз на Worgull, носещ името Broad Horizons и издаден от Innervisions, отново показва дълбоката му връзка с хаус музиката, но също така загатва за пристрастията му към дъб и реге музиката.Освен разнообразната музика на Marcus Worgull, от пулта на YALTA CUB ще чуем и тази на Roberto Surace – артистът, чиято творческа еволюция, постоянно усъвършенстване и печеливши избори на семпли и вокали, му печели любовта на публиката.Започвайки успешната си кариера като резидент в италиански клуб, той се изстрелва до участия в топ клубове като Pacha (Ибиза), Tenax (Флоренция) и Cafe del Mar Lounge (Барселона). Свежото му звучене и завладяваща ритмика му носят и множество признания, сред които включването в един от плейлистите на Marco Carola през 2017 година.През 2018-а Roberto Surace издава Fuck Down чрез Elrow Music и се включва към найуспешния немски хаус лейбъл, Superfett, а през 2019-а издава хита Bloom, който получава подкрепата на дуото The Martinez Brothers.", "date": "2019.12.10", "title": "Посрещаме Нова Година с 12-часово парти в YALTA CLUB"}
{"url": "http://www.cross.bg/huawei-myasto-dizaiini-1619982.html", "text": "/КРОСС/ В петък бяха избрани шестте най-добри произведения в уникалния за страната ни конкурс за Wallpaper дизайни за смартфони с основна тема „Хармония на цветовете“.Журито на конкурса разгледа над 1700 творби, сред които авторски дизайни и фотографии с Huawei устройства, които бяха подадени за участие през месец ноември, и отличи шестимата победители:Първо място за Алая Цанова с произведението си We travel and invent, която спечели Huawei P30 Pro Второ място за Валентин Нанков (Color loop), който спечели Huawei MediaPad M5 lite Трето място - Сарина Стефанова (My world – keep it simple), наградена с Huawei Watch GT 2 Четвърто място - Рени Цветанова (New Day), която получи Huawei Envision 360 CameraПето място - Видол Ботев (Wonderlust), награден с Huawei Envision 360 Camera и Шесто място - Боряна Савова (Ghost wood), която също получи Huawei Envision 360 Camera. Всички победители ще имат уникалната възможност да видят своята творба, превърната в тема от екипа на Huawei Themes, след което шестте теми ще бъдат достъпни за безплатно сваляне в цяла Европа.Председателят на журито – проф. Светозар Бенчев, декан на Факултета по изящни изкуства на Националната художествена академия, сподели, че при избора на победителите са търсени изображения, които сами по себе си притежават художествена стойност и разкриват творчески подход, но също така са и подходящи за основа на мобилен тапет и по-нататъшно разработване в Huawei тема.Той сподели също удовлетворението си от това, че вижда в много от участниците реални бъдещи творци, които са демонстрирали успешно използване на модерен дизайн, реализиран от художници.Съвместният конкурс между Националната художествена академия и Huawei демонстрира колко динамично се развиват както изкуството, така и технологиите, и колко важна е синергията помежду им.Модерните технологии, като например фотографските иновации в смартфоните на Huawei, дават повече възможности на повече хора да открият и развият твореца в себе си.Темата на конкурса „Хармония на цветовете“, изразяваща ДНК-то на емблематичния дизайн на флагшипа P30 Pro, вдъхнови редица участници да предизвикат своето въображение и творчески подход и да изразят своето виждане за хармонията около нас. Останалите членове на авторитетното жури бяха популярният български фотограф, архитект и пътешественик Димитър Караниколов (@karanikolov), Генералният директор на Huawei Consumer Business Group за България и Северна Македония Лонгруи Циу (Джефри) и базираният в Хелзинки бразилско-италиански дизайнер Рафаел Гарути, Мениджър Графичен дизайн на Huawei Mobile Services, лектор в топ университети в Европа, и автор на мобилни теми с над 30 милиона изтегляния.Всички участници в конкурса, можете да разгледате в галерията на сайта: . Там можете да видите както авторски дизайни, така и фотографии, направени с Huawei устройства. ", "date": "2019.12.10", "title": "Шестима са победителите в конкурса за авторски Wallpaper дизайни за смартфони"}
{"url": "http://www.cross.bg/strelbata-chehiya-sigyrnost-1619983.html", "text": "/КРОСС/ Мерките за сигурност в Чехия бяха засилени след стрелбата в Университетската болница в североизточния град Острава, съобщи Чешкото радио.Засилена е охраната на летища, железопътни гари, автогари, болници, училища, детски градини, търговски центрове, стадиони, театри и кина. Увеличено е полицейското присъствие и на други обществени места.Шестима души бяха убити при стрелбата, съобщи полицията в \"Туитър\".Извършителят е избягал от местопрестъплението със сребристо \"Рено Лагуна\", след което е намерен мъртъв в колата с огнестрелна рана в главата.Министър-председателят на Чехия Андрей Бабиш нарече станалото \"огромна трагедия\". \"Това е нещо необичайно за нашата страна\", добави той.\"Нападателят е стрелял от упор, целейки се в главата и врата\", каза Бабиш. \"Това е катастрофа, не разбирам изобщо мотива на този млад мъж\", допълни премиерът.Президентът Милош Земан изказа съболезнования на семействата на жертвите. \"С вас съм, с цялото си сърце, мисля за вас в този трагичен момент\", каза той, цитиран от негов говорител.", "date": "2019.12.10", "title": "Затегнаха мерките за сигурност в Чехия след стрелбата в Острава"}
{"url": "http://www.cross.bg/drentzi-lenta-raiiona-1619984.html", "text": "/КРОСС/ Временно движението по път І-7 Хитрино - Венец в района на с. Дренци се осъществява в една лента поради аварирал товарен камион. Движението се регулира от пътна полиция.", "date": "2019.12.10", "title": "Временно движението по път І-7 Хитрино - Венец в района на с. Дренци се осъществява в една лента"}
{"url": "http://www.cross.bg/dolara-sanktzii-otbrana-1619985.html", "text": "/КРОСС/ Налагане на санкции, свързани със строителството на \"Северен поток-2\" и \"Турски поток\" са залегнали в проектобюджета за отбрана на САЩ за 2020 година. Има и текстове за забрана за сътрудничество с Русия на военно ниво, предава Ройтерс.Американските законодатели обявиха, че са постигнали споразумение за бюджета на Министерството на отбраната в размер на 738 милиарда долара, включително нови мерки за сдържане на Русия и Китай. Договореностите също предвиждат създаване на така желаните от президента Доналд Тръмп \"Космически сили\".Призовава се и за налагане на санкции на Турция заради сделката да руската система С-400 и за \"твърд отговор срещу усилията на КНДР да разработи ядрени оръжия\".Камарата на представителите на САЩ и Комисията за отбрана към Сената постигнаха компромис за военните разходи след месеци на преговори. Очаква се да бъде прокаран в Конгреса преди ваканцията в края на годината.По-рано тази година имаше опасения, че за първи път от 58 г. може да не бъде прокарано законодателство за военния бюджет заради дълбокото разделение между демократите, които контролират Камарата на представителите и републиканците, контролиращи Сената, свързано с политиките на Тръмп.Предвиждат се 658,4 милиарда долара за Министерството на отбраната и за програмите за национална сигурност на енергийното ведомство, 71,5 милиарда долара ще бъдат отделени за продължаващите войни в чужбина и 5,3 милиарда долара извънредно финансиране за възстановяване на щети вследствие на природни катаклизми.В законодателството се предвижда 3,1% увеличение на заплатите на войниците - най-голямото от десетилетие. За първи път се осигуряват 12 седмици отпуска по майчинство и бащинство на федерални служители, за което демократите силно настояваха.Бюджетът за отбрана също забранява предоставяне на изтребители Ф-35 на Турция. Според авторите на законопроекта Тръмп трябва да наложи санкции на Турция за С-400.Предвидени са и 300 милиона долара финансиране за сигурността на Украйна, както и нови пълномощия за крилати ракети и други оръжия.Забранява се използването на федерални средства за закупуване на мотриси и автобуси от Китай. Подкрепя се подобряване на военните възможности на Тайван.Заложени са и мерки срещу ядрената програма на КНДР, както и налагане на допълнителни санкции на банки, които работят със Северна Корея.", "date": "2019.12.10", "title": "Санкции срещу \"Северен поток-2\" и \"Турски поток\" залегнаха в бюджета за отбрана на САЩ"}
{"url": "http://www.cross.bg/silna-makron-pensionnata-1619986.html", "text": "/КРОСС/ Франция винаги е в окото на бурята. Миналата година по това време отново имаше протести. Пенсионната реформа е изключително важен проблем във Франция, който досега не е разрешен. Това каза проф. Димитър Веселинов, СУ \"Св.Климент Охридски\", в предаването \"Бизнес старт\" с водещ Живка Попатанасова.Веселинов смята, че в момента президентът на Франция Еманюел Макрон има воля да разреши този проблем.Според него има вътрешнопартиен конфликт между кабинетните реформисти и хората, които работят на терен.По думите му държавният сектор продължава да има много силна роля във френската икономика.", "date": "2019.12.10", "title": "Пенсионната реформа на Макрон предизвика страх във всички слоеве на обществото"}
{"url": "http://www.cross.bg/nissan-dolara-regylatori-1619987.html", "text": "/КРОСС/ Японските регулатори обявиха, че производителят на автомобили Nissan може да бъде глобен с 2,4 млрд. йени (22 млн. долара) за фалшиво отчитане на доходите, които е получавал председателят на компанията Карлос Гон, пише Bloomberg. Комисията по ценните книжа и борсите направи препоръката една година след ареста на Гон, което шокира автомобилната индустрия и предизвика сътресения за японския автомобилен производител и неговия партньор Renault.Карлос Гон, който отрече обвиненията за финансови нарушения в компанията, е освободен под гаранция. Съдебният процес се очаква да започне догодина. Nissan се стреми да отчете растеж, след като обяви най-ниски нива на рентабилност от десетилетие насам. Компанията съкрати 12 500 работни места и е с ново ръководство.Nissan трябва да заплати на американския регулатор 15 млн. долара, а бившият председател Гон бе глобен с 1 млн. долара, които да заплати като неустойка.Японските регулатори твърдят, че автомобилният производител нарушава закона за финансовите инструменти на страната, отчитайки възнагражденията до март 2018 г. Nissan е поискал глобата да бъде намалена от първоначалните 4 млрд. йени, съобщава вестник Asahi.", "date": "2019.12.10", "title": "Японските регулатори глобяват Nissan с 22 млн. долара"}
{"url": "http://www.cross.bg/izpolzvat-santorini-ostrova-1619989.html", "text": "/КРОСС/ Магаретата се използват на Санторини като транспортно средство, но и като туристическа атракция за разходки из острова. Те често стават предмет за защита от страна на организации и сдружения за защита на животните, както и на хора, които критикуват експлоатацията и малтретирането им.Последната от поредицата реакции дойде от члена на Motley Crew Томи Лий, който изпрати лично писмо до гръцкия министър Воридис. Той казва, че за него е чест, че е роден в Атина и всеки път, когато обикаля с групата си, гордо заявява произхода си, но \"има проблем, който вреди на гръцката репутация\" и се захваща с въпроса за магаретата на Санторини.Отговорът на Воридис дойде след статии в световните медии, препечатани и от гръцки медии:„По отношение на магаретата на Санторини министерството на земеделието и храните изпрати инструкции как да ги използват въз основа на националното и международното законодателство. Подчертава се, че целта на министерството в очакване на предстоящия туристически сезон е да засили подходящия контрол на цялата територия. При констатиране на нарушения от страна на инспекторите извършителите ще бъдат наказани с тежки наказания. Санкцията може да бъде до 30 000 евро“, заяви гръцкият министър.Магаретата на Санторини често се използват като транспортно средство от старото пристанище до центъра на острова и обратно, като алтернативно решение за тези, които не искат или не могат да извървят пеша повече от 500 стъпала или не искат да използват лифта. Разбира се, има и такива, които ги използват за разходки по тесните улички на острова. ", "date": "2019.12.10", "title": "До 30 000 евро глоба за нерегламентирана употреба на магаре в Санторини"}
{"url": "http://www.cross.bg/long-kruvta-donora-1619991.html", "text": "/КРОСС/ Три месеца след като му е трансплантиран костен мозък, Крис Лонг от Рино, Невада, научава, че неговата ДНК в кръвта е заменена от тази на донора, съобщи в. \"Ню Йорк таймс\".Четири години след животоспасяващата процедура Лонг има чужда ДНК не само в кръвта. Пробите от устните и бузите му също са с двойна ДНК - неговата и на донора, който живее в Германия. Цялата ДНК в семенната му течност е на донора. Чуждата ДНК не се е проявила само в космите по гърдите и главата му.Това означава, че Лонг се е превърнал в химера - термин за същество с два комплекта ДНК. Думата е заета от гръцката митология, в която означава огнедишащ звяр с лъвска глава, тяло на козел и опашка на змия.\"Мислех, че е доста невероятно да изчезна и на мое място да се появи някой друг\" - каза Лонг.Лекарите отдавна знаят, че някои медицински процедури превръщат пациентите в химери, но къде точно се проявява донорската ДНК освен в кръвта, не е изследвано.  Тези промени не са вредни за бенефицента, нито променят личността му.Десетки хиляди хора годишно получават чужд костен мозък за лечение на болести на кръвта като левкемия, лимфома, сърповидно клетъчна анемия. Предположението, че такъв човек може да извърши престъпление, заинтригува специалистите. Затова колегите на Лонг от криминалната лаборатория в окръг Уашоу го използват за изследвания.Когато разследващите събират ДНК от местопрестъпление, идеята е, че всяка жертва или извършител има уникален ДНК код, а не два, включително тази на човек, който живее на хиляди километри.  Ако друг пациент реагира на трансплантацията като Лонг и извърши престъпление, това може да заблуди разследващите. Такива случаи дори е имало в САЩ и Южна Корея.", "date": "2019.12.10", "title": "Трансплантацията на костен мозък заменя и ДНК-то"}
{"url": "http://www.cross.bg/natzionalnata-stachka-vuv-frantziya-produlzhava-1619954.html", "text": "/КРОСС/ Продължава националната стачка във Франция. Париж и много други градове са в плен на транспортен хаос. Голяма част от влаковете не се движат. Много линии не метрото не работят. Това принуди мнозина да изберат алтернатичен транспорт за придвижване. По спирките се извиха дълги опашки, а на улиците се образуваха километрични задръствания. Днес в стачката се включват и служителите в сферата на образованието. Очкава се стачните действия да продължат до петък. Недоволството е провокирано от пенсионната реформа. Властите искат преминаването към универсална система, базирана на точки. Това ще сложи край на пенсионните привилегии, от които се възползват редица работници.", "date": "2019.12.10", "title": "Националната стачка във Франция продължава"}
{"url": "http://www.cross.bg/tzentur-dispecherski-elektrorazpredelenie-1619957.html", "text": "/КРОСС/ Днес бе даден символичен старт на изграждането на нова сграда за нов диспечерски център на Електроразпределение Юг (част от EVN). Той ще бъде изграден на площадката пред входа на EVN Топлофикация на ул. „Васил Левски“ в гр. Пловдив.На символичния старт на строителните дейности присъстваха членовете на съвета на директорите на Електроразпределение Юг, както и сътрудници от различни организационни единици. Символичното начало бе дадено с изливането на менче с вода от г-н Карл Денк, председател на съвета на директорите на Електроразпределение Юг, и г-н Никола Стойчев, ръководител на проекта.Проектът за диспечерски център предвижда да бъде изградена нова и модерна двуетажна сграда, с възможност за места за над 40 сътрудника. Новият модерен диспечерски център ще бъде оборудван с най-нови системи, ще даде възможност за по-нататъшно внедряване на нови IT технологии, както и развитие на съществуващите системи за автоматика и дистанционно управление на обекти от мрежата (телемеханика и др.). Сградата ще бъде със засилени мерки за сигурност и контрол на достъпа. Общата инвестиция е за 4 млн. лв. Срокът на изграждане е месец май 2021 г.Диспечерският център на Електроразпределение Юг е централата, откъдето се управлява електроразпределителната мрежа средно и ниско напрежение в Югоизточна България. В него се извършва денонощен мониторинг на електрическите съоръжения. С изграждането на нов диспечерски център дружеството продължава подобряването на управлението на мрежата. Той ще допринесе за по-добра оперативност при управлението на съоръженията и по-голяма сигурност на захранване.  ", "date": "2019.12.10", "title": "EVN стартира изграждането на нов диспечерски център за управление на мрежата"}
{"url": "http://www.cross.bg/iiens-stoltenberg-chetvurtuk-1619965.html", "text": "/КРОСС/ Премиерът Бойко Борисов ще се срещне с генералния секретар на НАТО Йенс Столтенберг в четвъртък в щаб-квартирата на Алианса в Брюксел, съобщават от Пакта.След срещата е предвидена и пресконференция.", "date": "2019.12.10", "title": "Премиерът Борисов ще се срещне с Йенс Столтенберг в четвъртък"}
{"url": "http://www.cross.bg/siviya-sektor-gybyat-1619997.html", "text": "/КРОСС/ \"Секторите, които попадат най-вече в сивия сектор са автосервизите, земеделието и строителство. Проблемът е в морала, но и ниското заплащане, обясни Костов.\"От сивия сектор губят коректните работодатели\", заяви Добрин Иванов от АИКБ.\"Предстои по задълбочен анализ на недекларираната заетост. През 2009 г. имаше повече случаи на работа без договори, сега наблюдаваме повече разминавания между уговорените условия. Извънредният труд също е сред честите проблеми\", каза допълни той.", "date": "2019.12.10", "title": "КНСБ: Работещите в сивия сектор губят права за болнични и майчински"}
{"url": "http://www.cross.bg/stantzii-pokazvat-transport-1619988.html", "text": "/КРОСС/ В някои дни в различни станции в София среднодневната концентрация на фини прахови частици във въздуха е била почти 3 пъти над нормата, което е изключително много. Това каза Ивайло Хлебаров, Сдружение \"За Земята\", в предаването \"Бизнес старт\" с водещ Христо Николов.Той коментира, че гражданските станции също показват голямо замърсяване.По думите му все още стимулите за подобряването на качеството на въздуха са на заден план за сметка на наказателните мерки.Той говори и за състоянието на градския транспорт в столицата.Според него градският транспорт не се развива с изключение на метрото.", "date": "2019.12.10", "title": "Нередовният градски транспорт е пречка за подобряването на качеството на въздуха"}
{"url": "http://www.cross.bg/altzhaiimer-bolestta-razvitie-1619992.html", "text": "/КРОСС/ Специалисти от университета на Алберта в Канада установиха, че протеинът CD33 може да намали риска от развитие на болестта на Алцхаймер, съобщи MedicalXpress.Учените твърдят, че наличието на CD33 в микроглиалните клетки - имунни клетки макрофаги в централната нервна система, осигурява защита на мозъка срещу болестта на Алцхаймер.По-малко от 10% от земляните обаче притежават полезната вариация на протеина. Ако по-разпространената му вариация, която допринася за заболяването, бъде заставена да изпълни сходни функции, ще се появи ефикасно средство срещу деменция.Невролозите имат възможност посредством фагоцитоза - поглъщане на обект от клетката чрез вдлъбване на мембраната й и подлагането му на вътреклетъчно смилане, да унищожат амилоидните плаки, които се натрупват при развитие на болестта на Алцхаймер и увреждат нервната система.Понастоящем 44 милиона души на Земята, включително 747 хиляди канадци, са засегнати от болестта на Алцхаймер.", "date": "2019.12.10", "title": "Протеин може да намали риска от развитие на Алцхаймер"}
{"url": "http://www.cross.bg/notr-tyitur-naii-komentiranata-1619966.html", "text": "/КРОСС/ Пожарът в \"Нотр Дам\" през април е най-коментираната новина в Туитър през 2019 г., съобщи АФП, позовавайки се на класация, публикувана от социалната мрежа.Хаштагът \"Нотр Дам\" е най-използваният тази година, посочва Туитър, без да споменава числа, предаде БТА.Следва новата императорска ера в Япония - \"Рейва\" (която може да бъде преведена като \"Благоденствие и хармония\"), и манифестациите във Венецуела.Пожарът в \"Нотр Дам\" на 15 април опустоши дървения скелет на парижката катедрала, която е една от най-посещаваните забележителности в Европа. Кулата ѝ стрела рухна, както и голяма част от покрива. Това развълнува целия свят.", "date": "2019.12.10", "title": "Пожарът в \"Нотр Дам\" - най-коментираната новина в Туитър през 2019 г."}
{"url": "http://www.cross.bg/bili-igrachki-broya-1619976.html", "text": "/КРОСС/ Държавната агенция за метрологичен и технически надзор започна традиционната кампания \"Безопасна Коледа 2019\".За първите 10 дни са проверени 587 различни продукта в над 300 търговски обекта в страната. Кампанията стартира на 20 ноември и ще продължи до 20 декември.Към момента Агенцията е проверила следните продуктови групи от стоки:232 различни вида електрически светлинни гирлянди. За 88 от тях е установено, че не отговарят на изискванията - при 25 броя липсват инструкции за употреба на български език; при 32 броя са открити видими несъответствия със съществените изисквания; 61 броя гирлянди са били без наименование и адрес на икономическия оператор, който е пуснал продукта на пазара.103 пиротехнически изделия от различни категории. При 40 броя от тях са установени несъответствия - 11 изделия са били без СЕ маркировка за съответствие; 9 броя са били без наименование и адрес на икономическия оператор, пуснал продукта на пазара, а 20 изделия са били без инструкции за употреба на български език и без предупредителни текстове на български език.252 играчки, включващи електрически изделия и скуишита. Нарушения са открити при 92 играчки. 15 броя играчки са били без СЕ маркировка за съответствие; 32 играчки са били с инструкции за употреба, които не съответстват по обем и съдържание на изготвените от производителите; 45 играчки са били без обявено наименование и адрес на отговорния икономическия оператор.До момента резултатите от проверките показват, че както и при предходните коледни кампании през 2016, 2017 и 2018 г., се запазва тенденцията на пазара да се продават играчки без инструкция за употреба или с несъответстваща по обем и съдържание на изготвената от производителя. Често липсват и наименование и адрес на отговорния икономическия оператор.Анализът сочи, че броят на играчките без задължителна маркировка за съответствие е намалял значително спрямо данните от миналата година. Не са били открити и играчки, които да не отговарят на съществените изисквания за безопасност.И тази година обаче продължава предлагането в търговската мрежа на потенциално опасни продукти. Те са без инструкция или с непълни и/или липсващи предупредителни текстове, свързани с безопасната им употреба.Данните от проверките на гирлянди показват, че в сравнение с резултатите от 2017 г. и 2018 г. при настоящата кампания не са открити продукти без задължителна маркировка за съответствие CE. Все още обаче на пазара се предлагат светлинни гирлянди без инструкции за употреба на български и продукти, които не отговарят на съществените изисквания за безопасност.", "date": "2019.12.10", "title": "И тази година опасни коледни играчки и пиротехника на пазара"}
{"url": "http://www.cross.bg/kmet-yuriii-lyzhkov-1619973.html", "text": "/КРОСС/ Бившият кмет на Москва Юрий Лужков почина на 83-годишна възраст, съобщи настоящият кмет на столицата Сергей Собянин в \"Туитър\", предаде ТАСС.Лужков беше кмет на руската столица от 6 юни 1992 г. до 28 септември 2010 г., отбелязва медията.Юрий Лужков е роден на 21 септември 1936 г. в Москва.", "date": "2019.12.10", "title": "Почина бившият кмет на Москва Юрий Лужков"}
{"url": "http://www.cross.bg/programata-sredstvata-natyra-1619978.html", "text": "/КРОСС/ Над 5 милиона евро са загубени за дейностите по опазване на биоразнообразието в България. Това твърдят от Коалиция \"За да остане природа в България\".Те посочват, че средствата са били прехвърлени от ос \"Натура 2000 и биоразнообразие\" по оста за управление на отпадъците заради това, че в края на 2018 година целите на програмата не са били достигнати.От писмо на Комисията от септември 2019 става ясно, че тъй като постигането на под 65% от етапните цели по програмата се окачествява като \"сериозен неуспех\", комисията обмисля \"спиране на междинните плащания\" по програмата, съобщават още от коалицията.Те подчертават, че при изпълнението на тази и предишната програма в рамките на Комитета за наблюдениe екологичните организации са алармирали за проблеми с ефективността на използване на средствата.От коалицията посочват като примери за неефективност на програмата използването на голяма част от средствата за малка част от мрежата Натура 2000; прокарването на пътища за сухоземна техника за гасене на пожари вместо закупуване на летателна техника; ремонта на пътища, маскирани като мерки за подобряване на природозащитното състояние на видове и местообитания и т.н.\"Най-голяма като бюджет процедура за преки консервационни дейности, на стойност 41 072 430 лв., е съсредоточена в едва 10% от мрежата на Натура 2000. В същото време важни мерки, като тези за борба с бракониерството и закупуване на земи от защитени зони с цел разрешаване на конфликти, изобщо не са стартирани вече пет години от началото на програмата\", твърдят те.Според тях дългогодишното неглижиране на пряката консервационна работа в по-широк обхват на мрежата вече дава своите резултати, тъй като според оценката на природозащитното състояние на видовете от Натура 2000 81% от тях са в неблагоприятно състояние.Коалиция \"За да остане природа в България\" настоява за незабавна промяна на досегашното изпълнение на програмата и прилагане на следните мерки:", "date": "2019.12.10", "title": "Еколози алармират за загубени 5 млн. евро заради лошо управление на ОПОС"}
{"url": "http://www.cross.bg/striiip-nominatzii-globys-1620002.html", "text": "/КРОСС/ След като вчера Мерил Стрийп получи своята 34-та номинация за \"Златен глобус\" за участието си във втория сезон на телевизионния хит \"Големите малки лъжи\", актрисата официално победи собствения си рекорд за най-много номинации в историята на наградите. Стрийп е номинирана за най-добра актриса в сериал или минисериал, заедно с Хелена Бонъм Картър (\"The Crown\"), Патриша Аркет (\"The Act), Емили Уотсън (\"Чернобил\") и Тони Колет (\"Unbelievable\").Трикратната носителка на \"Оскар\" получава своята първа номинация за \"Златен глобус\" през 1979-а за участието си в \"Ловецът на елени\", но първата ѝ статуетка (за най-добра поддържаща роля в \"Крамър срещу Крамър\") бива присъдена на следващата година. След близо 20-годишна пауза, между 1995 и 2000 г. актрисата получава шест последователни номинации за редица филми, сред които \"Нещо истинско\", \"Мостовете на Медисън\", \"Стаята на Марвин\" и \"Дивата река\", а номинацията ѝ за \"Големите малки лъжи\" е третата ѝ такава за принос в телевизията.Последната си награда от Hollywood Foreign Press Association Стрийп получава през 2012 г. за превъплъщението си в Маргарет Тачър в \"Желязната лейди\", за което получава и \"Оскар\". От началото на кариерата си актрисата има осем статуетки \"Златен глобус\", а през 2018-а дори бива удостоена с награда в името на Сесил Демил, която е за цялостен принос в индустрията.Дали актрисата ще получи девето признание, предстои да разберем на 5 януари, когато ще се състои 77-ата церемония по връчването на наградите.", "date": "2019.12.10", "title": "Мерил Стрийп победи рекорда си за най-много номинации \"Златен глобус\""}
{"url": "http://www.cross.bg/bulgarite-dovolni-sustoyanieto-1620003.html", "text": "/КРОСС/ Мнозинството от българите (55 на сто) не са доволни от състоянието на демокрацията у нас. Това показват данни от проучване, представено днес от Европейския парламент.За сравнение в останалите страни от ЕС недоволство от демокрацията изразяват средно 42 на сто, а мнозинството от 56 процента са доволни. Мненията на българите и останалите в ЕС съвпадат с 52 на сто одобрение за състоянието на европейската демокрация.Проучването показва още, че от ЕП българите очакват основно защита на правата им на потребители, закрила от бедност, установяване на условия за инвестиции. Останалите в ЕС очакват от евродепутатите най-вече мерки за защита на околната среда.Според 52 на сто от гражданите на ЕС и 38 на сто от българите действията срещу промените в околната среда са важни. Според 35 на сто от хората в ЕС и 52 на сто от българските граждани е най-важна борбата с мръсния въздух. Според 59 на сто от отговорите в ЕС и 52 на сто от отговорите у нас членството в Общността е \"нещо добро\".", "date": "2019.12.10", "title": "Проучване на ЕП: Повечето българи не са доволни от състоянието на демокрацията у нас"}
{"url": "http://www.cross.bg/nezakonni-postroiiki-zashtoto-1619946.html", "text": "/КРОСС/ Събарят незаконни къщи в Арман махала в Пловдив, съобщава БНТ.Причината е, че на тяхно място започва изграждането на нов булевард.На мястото дойдоха полиция и представители на общината и електроразпределителното дружество.Хората, които обитават една от къщите, които трябва да бъдат премахнати, молят да им бъде дадена известна отсрочка, защото времето е студено, а те имат бебе на два месеца.Преди няколко месеца те сами са обещали, че ще премахнат масивната постройка.Те са отказали да бъдат настанени в общинско жилище, защото им е било твърде малко. Същевременно имат и друг имот, който е навътре в махалата.Предвижда се да бъдат премахнати и други, по-малки постройки в района.Северният вход на Пловдив трябва да бъде разчистен. Преди две години там бяха съборени около 20 незаконни постройки.", "date": "2019.12.10", "title": "Бутат незаконни постройки в Пловдив"}
{"url": "http://www.cross.bg/bolnitza-ostrava-politziyata-1619944.html", "text": "/КРОСС/ Чешката полиция съобщава за четири смъртни случая при стрелба в болница в Острава, Чехия. Чешката телевизия съобщава, че шест души са застреляни в болница на Острава тази сутрин. Властите твърдят, че заподозрените все още са на свобода.Полицията коментира: \"Молим обществото за помощ при намирането на вероятния заподозрян. Също така призоваваме за максимална предпазливост. В момента засилваме надзора върху избрани цели в Чешката република. Молим обществото за търпение и внимание.\"В \"Туитър\", полицията допълва, че \"на мястото на събитието има четирима загинали и две тежко ранени лица. Полицията интензивно издирва извършителя. Молим обществото за сътрудничество, в случай на някаква информация, моля, свържете се с нас на 158\".Министърът на вътрешните работи Ян Хамачек коментира за КТ: След седем часа сутринта имаше стрелба... Мога да потвърдя, че е имало жертви. Има и ранени, пътувам към Острава.Хамачек допълва за CzechTV, че е \"разгърнат SWAT екип\".Губернаторът Иво Вондрак, \"неофициално потвърдихме 6 загинали\".Полицията издирва висо 180 см мъж с червено сако за стрелбата в Университетската болница Острава, близкият университет е затворен. ", "date": "2019.12.10", "title": "Най-малко 6 души са убити при стрелба в болница в Чехия"}
{"url": "http://www.cross.bg/bykyresht-bazar-ekskyrziya-1619947.html", "text": "/КРОСС/ Над 130 коледни къщички, в които се предлагат традиционни ястия, греяно вино, голяма елха, коледни украшения, огромна сцена за концерти, ледена пързалка, въртележка и къщата на Дядо Коледа - това предлага Коледният базар в Букурещ, който в последните години се превърна в любима дестинация за много българи, съобщава в свой репортаж БТА.До един от входовете се намира щандът с добре познатите румънски козуначени коминчета. Опашката пред тях не намалява, като срещу 15 леи можем да си купим 400 грама от сладкото изкушение.На един от щандовете с греяно вино продава 24-годишният Александро. Младежът е от Букурещ и признава, че Коледният базар се посещава от значителен брой туристи, като много от тях са от България.\"Базарът е пълен с хора, а една от основните причини за това е, че много музиканти пеят на сцената и артисти участват в пърформанси\", казва Александро. А за виното, което предлага, обяснява, че е от района на Вранча. \"Това е едно от най-вкусните вина в Румъния. В този регион се произвежда много вино\", разяснява младият мъж. По думите му клиентите предпочитали греяното вино да е сладко и с подправки - с канела, карамфил, портокал или лайм. Малцина го харесвали да го пият чисто.Дървените къщички на базара са разделени на категории - щандове с ръчно изработени предмети, декорация, продукти, произведени в Румъния, кулинарна зона и коледни сладкиши. Можете да видите ръчно изработени стъклени коледни топки, като според големината им е и цената - между 20 и 40 леи. В този диапазон се предлагат и коледните фигурки от дърво.От други щандове може да се закупят керамични съдове, кашкавал, сирена, пушени колбаси, риба, домашно направени сладки, шоколади, медени бисквити, мекици... А край голямата елха  се намира къщичката на Дядо Коледа, в която децата могат да оставят своите писма с желаните подаръци. В определен часови интервал ги посреща и белобрадият старец със своите елфи. Отвън е поставен и голям сандък, който е част от благотворителна кампания под наслов \"И вие можете да бъдете Дядо Коледа!\". Инициативата призовава в него посетителите да оставят своето дарение - от книги или играчки, за деца в неравностойно положение.През цялото време на базара се чува родна реч. Българи от различни градове в страната - от Русе, Варна, Силистра, Шумен, Плевен, избягали от ежедневието, са дошли да се заредят с коледно настроение. Някои от тях са пътували до румънската столица като част от екскурзия, която немалко наши туристически агенции предлагат, а други са решили да си организират пътуването сами.Срещаме Елена и Ваня от Плевен. Двете жени обясняват, че са се записали на еднодневна екскурзия за по 35 лева на човек. \"Искахме да видим Коледния базар в Букурещ. Преди това имахме автобусна разходка, за да разгледаме забележителностите на града, а също и посещение в голям мол\", казват те. По думите им плюсовете дали ще пътуваш организирано, или индивидуално, са различни.\"Предимството е, че екскурзоводите знаят всичко - къде и какво. Къде цените са достъпни и са близки до нашите, откъде да пазаруваме и откъде - не, от какво да се пазим. Ако дойдем семейно, ще е с приспиване. Ще имаме повече време да разгледаме града, но ще похарчим повече пари. А еднодневната екскурзия е само за разходка и забавление\", обясняват Елена и Ваня.Малко по-натам се заговаряме с Дамян и Василка от Шумен. Двамата също са се записали на екскурзия. \"Не сме идвали в Букурещ и искахме да видим как изглежда в навечерието на коледните празници. За ден сме - тръгнахме сутринта и ще се върнем вечерта. Разнообразието да излезем от ежедневието - това ни доведе на Коледния базар\", обясняват двамата.А след като разгледате базара, може да обиколите с превозното си средство основните булеварди на града, които греят с богата коледна украса - от светещи звездички, ангели и пеперуди, през планети от слънчевата система, та до \"висящи полилеи\". От няколко кръстовища светещи елементи и надписи ни напомнят, че Букурещ е и един от 12-те града, които ще бъдат домакин на Европейското първенство по футбол през идната година.", "date": "2019.12.10", "title": "На коледен базар, но в Румъния. Българска реч оглася Букурещ"}
{"url": "http://www.cross.bg/mermerski-trump-zashtoto-1619943.html", "text": "/КРОСС/ Българин превеждаше на Доналд Тръмп при срещата с Бойко Борисов в Белия дом. Йонко Мермерски работи с Държавния департамент от началото на 90-те години. От 30 години се занимава с превод.В студиото на \"Тази сутрин\" по bTV той направи специален подарък на водещия Антон Хекимян - шапка, която му е подарък от Белия дом.\"Имаше моментална химия между двамата лидери, харесаха се веднага. Мисля, че срещата беше много успешна\", на мнение е Мермерски.\"Стана дума за визите, които много вълнуват гражданите. Това е хубав момент да се натисне в тази посока, защото Тръмп каза пред камера, че ще разгледа въпроса. А когато даде дума, той я изпълнява. Доналд Тръмп прави това, което обещава\", каза още Йонко Мермерски.Той призна, че го харесва като президент, именно защото изпълнява обещанията си. Мермерски е убеден, че Тръмп отново ще спечели президентските избори в САЩ догодина, защото е намалил безработицата до 3,6% и е създал 7 млн. нови работни места в страната.\"Демократите постоянно правят гаф след гаф. Те започват да се самоизяждат. Няма кой да застане срещу Доналд Тръмп\", смята той.Друго любопитно за Йонко Мермерски е, че е бил професор по химия в университета в Джорджтаун. Друга негова страст е екологията. Той е създател на най-ефективните добавка за дизелово гориво, която намалява 3/4 пъти вредните газове в атмосферата.\"Най-големите врагове на околната среда са екоактивистите, екопартиите и екопротестите, защото се отнема вниманието и ресурсите от това наистина да се решат проблеми и те се прахосват в това просто да се вика, да се правят кръгли и маси, на които да се прахосват пари\", на мнение е Мермерски.", "date": "2019.12.10", "title": "Българин в Белия дом: Какво остава скрито от обективите?"}
{"url": "http://www.cross.bg/teatrite-pravitelstvoto-zashtitavame-1619949.html", "text": "/КРОСС/ Хиляди унгарци излязоха на протест снощи в Будапеща срещу плановете на правителството да контролира театрите. Критиците на правителството на премиера Виктор Орбан смятат, че целта е да се ограничи независимостта на артистите, които често излизат с антиправителствени позиции.„Когато защитаваме свободата на театъра, защитаваме свободата на града“, каза новоизбраният кмет на унгарската столица Гергей Крачон пред 5-те хиляди демонстранти. Вчера унгарското правителство внесе законопроект в парламента, който предвижда реформа във финансирането и управлението на държавните театри. Това стана след скандал с директора на един от най-големите театри в Унгария, който предизвика критики от управляващата партия Фидес, че театрите изискват пари от държавата и същевременно отказват намеса във вътрешните им дела и укриват престъпления. Ако законът бъде одобрен, финансирането става условно и държавата ще избира директорите на театрите. Законът може да бъде приет от депутатите утре. Това би било поредният удар срещу независими институции в Унгария, откакто Орбан дойде на власт през 2010-та година и централизира властта с реформи в съдебната система, медии и образованието.", "date": "2019.12.10", "title": "Хиляди унгарци протестираха срещу плановете на правителството да контролира театрите"}
{"url": "http://www.cross.bg/voda-intzidenta-izgaryaniya-1619950.html", "text": "/КРОСС/ Дете е с тежки изгаряния, след като падна в изкоп във Велинград. На мястото на инцидента е преминавала тръба, по която тече вода с температура 90 градуса. За случилото се сигнализираха родителите на детето, което беше прието в „Пирогов”, предаде Нова тв.„Детето е сравнително добре за състоянието, в което се намира. Изгарянията са доста дълбоки. Мястото на инцидента не е обезопасено по никакъв начин”, разказа майката на пострадалото дете Димка Захова. Пространството около тази дупка е парк, където има няколко чешми, от които хората ползват топлата вода. Преди инцидента нямало дупка, а малък процеп от който бликало вода, разказва майката.Момиченцето е успяло да излезе сравнително бързо, благодарение на приятелите си.„Това което разбрах е, че има подпочвени води от аварирал водопробод. Водата е бликала, а детето не е видяло. Проверката трябва да констатира кой стопанисва и управлява тази тръба. Предстои проверка по случая”, каза Костадин Коев, кмет на Велинград.", "date": "2019.12.10", "title": "Дете падна в изкоп с вряла вода, с тежки изгаряния е и е прието в „Пирогов“"}
{"url": "http://www.cross.bg/leva-live-singul-1619956.html", "text": "/КРОСС/ Залцбург (Авс.) – Ливърпул (Анг.)                                Сингъл, Live, ТОП            „1“-3.70 „Х“-3.80 „2“- 1.70 Предстоят срещи от Шампионската лига и Лига Европа – вижте по-интересните от тях:Лион (Фр.) – РБ Лайпциг (Гер.)                                      Сингъл, Live, ТОП             „1“-2.39 „Х“-3.40 „2“- 2.45Аякс Амстердам (Хол.) – Валенсия (Исп.)                        Сингъл, Live, ТОП            „1“-1.57 „Х“-4.00 „2“- 4.30Интер Милано (Ит.) – Барселона (Исп.)                          Сингъл, Live, ТОП             „1“-1.50 „Х“-4.30 „2“- 4.00Байерн Мюнхен (Гер.) – Тотнъм Хотспър (Анг.)              Сингъл, Live, ТОП             „1“-1.31 „Х“-4.96 „2“- 6.45Леверкузен (Гер.) – Ювентус (Ит.)                                 Сингъл, Live, ТОП             „1“-1.92 „Х“-3.35 „2“- 3.34Рен (Фр.) – Лацио (Ит.)                                                Сингъл, Live, ТОП             „1“-3.68 „Х“-3.32 „2“- 1.74Лудогорец (Бълг.) – Ференцварош (Унг.)                       Сингъл, Live, ТОП            „1“-1.67 „Х“-3.38 „2“- 4.48М’Гладбах (Гер.) – Истанбул Башакшехир (Тур.)             Сингъл, Live, ТОП            „1“-1.32 „Х“-4.12 „2“- 6.55 Той е играл за следните двубои:Барселона - Майорка (5:2)               Краен изход Точен резултат: 5+:2 Твенте - Аякс Амстердам (2:5)          Краен изход Точен резултат: 2:5+Каляри - Сампдория (4:3)               Сбор голове: 6+ Също тогава жител на Първомай заслужи 10 802,08 лева с 8 лева залог на 8 мача в права колонка, като три от тях е играл с двоен знак. Ден по-късно в Якоруда местен взе 12 725,73 лева, от които 1156,88 лева са бонус с 20 лева за осем мача в права колонка. В неделя бургазлия прибра общо 12 376 лева, а столичанин заслужи 7992 лева с 1,50 лева залога със система 4 от 6 мача.Жител на Драгоман прибра най-голямата сума от Спортмакс – 2559 лева в събота за Точен резултат. Ден по-рано пловдивчанин си тръгна с 2324,70 лева за 1-ви голмайстор, а в понеделник столичанин си тръгна с 1958,40 лева с 60 лева залог за Секунда на 1-ви гол.Към 11.30 часа на 10.12.2019 г. сумата в Джакпот 13 е на стойност 17 102 лева, а срещите от него можете да видите   ", "date": "2019.12.10", "title": "Според \"Еврофутбол\" Ливърпул ще победи Залцбург като гост в група \"Е\" от Шампионската лига"}
{"url": "http://www.cross.bg/nastanyavane-oktomvri-mestata-1619948.html", "text": "/КРОСС/ През октомври 2019 г. в страната са функционирали 1 960 места за настаняване с над 10 легла - хотели, мотели, къмпинги, хижи и други места за краткосрочно настаняване.Броят на стаите в тях е 68.4 хил., а на леглата - 142.7 хиляди. В сравнение с октомври 2018 г. общият брой на местата за настаняване, функционирали през периода, намалява с 2.5%, а броят на леглата в тях - с 6.4%. Общият брой на нощувките във всички места за настаняване, регистрирани през октомври 2019 г., е 910.4 хил., или с 0.2% повече в сравнение със същия месец на предходната година, като най-голямо увеличение на нощувките (с 2.9%) се наблюдава в местата за настаняване с 4 и 5 звезди.През октомври 2019 г. в хотелите с 4 и 5 звезди са реализирани 76.0% от общия брой нощувки на чужди граждани и 37.9% - на българи.В местата за настаняване с 3 звезди са осъществени 16.3% от нощувките на чужди граждани и 30.7% - на българи, докато в останалите места за настаняване (с 1 и 2 звезди) те са съответно 7.7 и 31.4%.Броят на пренощувалите лица в местата за настаняване през октомври 2019 г. се увеличава с 3.8% в сравнение със същия месец на 2018 г. и достига 455.5 хил., като е регистрирано увеличение както при чуждите граждани - с 6.6%, така и при българите - с 2.3%.Българските граждани, нощували в местата за настаняване през октомври 2019 г., са 289.7 хил. и са реализирали средно по 1.9 нощувки. Чуждите граждани са 165.8 хил. и са реализирали средно по 2.2 нощувки, като 75.1% от тях са нощували в хотели с 4 и 5 звезди. Общата заетост на леглата в местата за настаняване през октомври 2019 г. е 21.8%, като се увеличава с 0.7 процентни пункта в сравнение с октомври 2018 година. Най-висока е заетостта на леглата в хотелите с 4 и 5 звезди - 24.9%, следват местата за настаняване с 3 звезди - 23.5%, и с 1 и 2 звезди - 15.7%.Приходите от нощувки през октомври 2019 г. достигат 51.9 млн. лв., или с 4.0% повече в сравнение с октомври 2018 година. Регистрирано е увеличение на приходите от български граждани - с 10.4%, докато тези от чужди граждани намаляват с 1.3%.От 2012 г. статистическото изследване на дейността на местата за настаняване се провежда месечно в съответствие с Регламент № 692/2011 на Европейския парламент и на Съвета относно европейската статистика на туризма и Регламент № 1051/2011 на Европейската комисия за прилагане на Регламент № 692/2011 на Европейския парламент и на Съвета относно европейската статистика на туризма по отношение на структурата на отчетите за качеството и предаването на данните.В наблюдението се включват категоризираните хотели, къмпинги и други места за краткосрочно настаняване с над 10 легла, функционирали през съответния отчетен период.В показателя други места за краткосрочно настаняване са обхванати вилни и туристически селища, хостели, къщи за гости, бунгала, почивни домове, хижи, частни квартири и апартаменти и други места за краткосрочно настаняване.Легладенонощия в експлоатация е максималният капацитет на разкритите легла за всеки ден от отчетния месец. В приходите от нощувки в местата за настаняване са включени сумите, заплатени от гостите, без стойността на допълнителните услуги. ", "date": "2019.12.10", "title": "НСИ: През октомври 2019 г. в страната са функционирали 1 960 места за настаняване"}
{"url": "http://www.cross.bg/skusan-kabel-razpredelenie-1619953.html", "text": "/КРОСС/ При несъобразени изкопни работи, извършвани от строителна фирма във вторник сутринта, бе скъсан кабел 10 киловолта, който е собственост на ЧЕЗ Разпределение. В резултат на това за 1 час и 40 минути без електрозахранване останаха над 1000 клиенти на дружеството в идеалния център на град София.Това е втори скъсан кабел от началото на седмицата. Вчера скъсан от строителна фирма кабел остави без електрозахранване 3300 клиенти на ЧЕЗ в столичния кв. „Лозенец“ в продължение на 40 минути.ЧЕЗ Разпределение България призовава фирмите да координират с компанията поне две седмици предварително къде и кога ще извършват изкопни дейности. Това може да става на телефон 0700 10 010 или на имейл .", "date": "2019.12.10", "title": "При несъобразени изкопни работи бе скъсан кабел, 10 киловолта, който е собственост на ЧЕЗ Разпределение"}
{"url": "http://www.cross.bg/grypa-myasto-ravenstvo-1619951.html", "text": "/КРОСС/ Тази вечер ще се изиграят последните двубои в груповата фаза на Шампионската лига в групи \"Е\", \"F\", \"G\" и \"H\".  Ще станат известни имената на още шест отбора, които ще се класират на осминафиналите в турнира.В група \"Е\" три състава са с възможности за класиране напред - Ливърпул, Наполи и РБ Залцбург. Австрийците приемат европейските шампиони в решаващ сблъсък.Домакините се нуждаят от победа, за да стигнат до 1/8-финала. За англичаните обаче и равенството е достатъчно, а дори и загуба може да ги класира, ако в другия мач Наполи загуби от Генк. В същото време неаполитанците ще си гарантират излизане от групата дори и с равенство. Белгийците не се борят за нищо и със сигурност ще завършат на последното място.В група \"F\" нещата са по-прости. Барселона е победител в групата и се класира напред. За второто място ще спорят Интер и Борусия (Дортмунд).\"Нерадзурите\" със сигурност ще стигнат до 1/8-финала, ако победят каталунците тази вечер. При равенство или загуба, ще трябва да се надяват дортмундци да не постигнат по-добър резултат срещу Славия (Прага).В група \"G\" РБ Лайпциг е сигурен осминафиналист и днес ще играе единствено, за да си гарантира първото място в крайното класиране. За другото място, даващо право на участие в следващата фаза, ще спорят Лион и Зенит, които са с равни точки. Французите ще трябва да търсят почти задължителна победа. Равенството също може да свърши работа на \"Хлапетата\", но само ако в другия мач Зенит загуби от Бенфика. В противен случай руснаците ще се класират за следващата фаза.Сложна е ситуацията и в група \"Н\". И там три отбора имат шансове за осминафиналите - Аякс, Челси и Валенсия. Холандците и испанците се изправят един срещу друг, като на \"Йохан Кройф Арина\" домакините се нуждаят само от равенство, за да се класират. В същото време \"прилепите\" трябва да търсят победата, но реално и при загуба ще имат шанс, ако в другия мач Челси отстъпи на Лил. За англичаните пък само победата им дава 100% гаранция, че ще продължат в следващата фаза. При равенство ще трябва да се надяват Валенсия да загуби.От 19:55 часа:Група \"Е\"Наполи - ГенкРБ Залцбург - ЛивърпулОт 22:00 часаГрупа \"F\"Интер - БарселонаБорусия (Д) - Славия (Пр)Група \"G\"Лион - РБ ЛайпцигБенфика - ЗенитГрупа \"Н\"Челси - ЛилАякс – Валенсия.", "date": "2019.12.10", "title": "Още 6 осминафиналисти в Шампионската лига ще станат ясни днес"}
{"url": "http://www.cross.bg/pytin-kolektivno-zabrana-1619958.html", "text": "/КРОСС/ Президентът на Русия Владимир Путин заяви, че зад изключването на страната от големите спортни състезания може и да прозира политическо решение. Преди ден Русия получи четиригодишна забрана за участие в най-големите спортни събития, включително в олимпийските игри и на световното по футбол, както и забрана да домакинства на такива.Путин посочи, че решението трябва да бъде анализирано. \"Какво има на повърхността и какво виждам пряко - няма никакви притеснения, свързани с Руския олимпийски комитет. Ако няма такива, тогава страната трябва да може да се представя под националния флаг\", каза той, цитиран от ТАСС.Според него ключовото е, че \"всяко наказание - още от времената на римското право - трябва да е индивидуално въз основа на това, което индивидът е извършил\". \"Наказанието не може да бъде колективно и да засяга онези, които нямат нищо общо с определени нарушения\", продължи той.Путин смята, че специалистите в WADA разбират това. \"Ако някои от тях взимат подобни решения за колективно наказание, тогава ми се струва, че има основание да вярвам, че не мисълта за чистия спорт е зад това, а по-скоро са налице политически оттенъци, които нямат общо с интересите на спорта и олимпийското движение.\"", "date": "2019.12.10", "title": "Путин за изключването от големия спорт: Наказанието не бива да е колективно"}
{"url": "http://www.cross.bg/chasovnika-huawei-telefona-1619952.html", "text": "/КРОСС/ Получавам възможността да тествам GT 2 в едни от най-динамичните дни на годината. Когато графикът ми е препълнен с какво ли не. Дните ми започват с консултации със счетоводители, адвокати, работни срещи със специалисти по изкуствен интелект, минават през разправии с майстори, уроци по пиано и приключват с тренировки по табата, срещи с приятели или събития.Може и да прозвучи като професионално изкривяване, но определено минималистичният дизайн ме грабва от пръв поглед. Елегантен 46-милиметров корпус, изработен от стомана, 1.39-инчов AMOLED дисплей, черен безел с 24-часова индикация върху него и големи кръгли бутони като на хронограф допринасят за спортно-елегантната визия.Въпреки големия размер на касата, часовникът е комфортен и стои прибрано на ръката ми. Яркият дисплей осигурява добра четимост на слънце, а при по-мрачно време е истинска наслада за окото. Резолюцията е висока (326 пиксела на инч), което прави красивите фейсове (watch faces) да изглеждат ясни, почти като истински циферблати.Освен тъч скрийна, който основно използвам, вдясно са разположени и два бутона. Този на 2 часа̀ е за включване и за вход към основното меню, а този на 4 позволява да бъде персонализиран. Може би защото бутоните са малко по-изнесени от корпуса, те често се закачат по дрехите, когато се преобличам.Междулъговото разстояние е 22 мм, което отваря голям диапазон от каишки, с които може да се комбинира. Чрез смяната им можете да придадете на часовника съвсем различен вид - от кежуал до спортен. Това става изключително лесно, благодарение на факта, че патентите (осите, с които се закрепя верижката към корпуса) са с бутон. Аз тествах часовника с 2 каишки - кафява, от висококачествена естествена кожа, и черна силиконова. Изборът на фейсове е още една функция, която променя визията на GT 2 и го превръща в истински хамелеон. Сменят се лесно със задържане върху настоящия, от менюто с настройки или чрез приложението, от където освен предварително заложените, можете да изтеглите и други.Въпреки че фейсовете са лимитирани, (часовникът работи само с наличните в Huawei Health) качеството им е отлично. Черният неподвижен безел е страхотен акцент, но за жалост 24-часовите индекси на него работят само с един фейс, който можете да инсталирате през приложението. Часовникът разполага с вграден GPS, но няма нито wi-fi, нито СИМ карта и не поддържа NFC.Свързвам часовника с телефона чрез инсталирането на Huawei Health, с помощта на bluetooth 5.1. Вече мога да приемам обаждания директно през телефона, което се оказва много полезно. Често ми се случва да не чуя/усетя, че някой ми звъни и пропускам важни обаждания или съобщения.Откакто GT 2 е на ръката ми, подобни пропуски са почти невъзможни. Софтуерът е изключително прост и лесен за ползване. Бързо се ориентирам с настройките и позволявам на часовника да проследява нивата ми на стрес, съня и всичко свързано с моето здраве. На следващата сутрин откривам, че не съм спал добре. Приложението ми препоръчва да намаля кофеиновите напитки, за да подобря съня си.Съгласявам се и изпивам 4 вместо обичайните 7 кафета, но приложението пак не е доволно - иска да тренирам повече и да изключа електрониката преди сън (заспивам на шум).Следвайки съветите, печеля повече точки сън. На следващия ден провеждам интервюта, свързани с представянето на колегите ми през изминалата година. Това не е нито приятна, нито лека задача, т.е. е идеален момент да проверя дали метриката за стрес работи. Позволявам на часовника да получава съобщенията от телефона.Тази функция предоставя възможност да ги чета от часовника, но не и да отговарям от там. Календарът на телефона ми ме подсеща кога ще бъде следващата ми среща и кога би трябвало да приключи настоящата. В подобна ситуация вибрацията на китката и полученото съобщение са много по-удобни.Интервютата минават без особено напрежение и все пак нивото на стрес се е вдигнало с няколко единици. Сряда е, поканен съм на събитието \"He's the MAN\", организирано от  . Идеален момент да изкарам парадната униформа. Обличам се официално, слагам кожената каишка с \"Urban\" фейса. Пристигам на събитието с малко закъснение. Получавам няколко неприятни обаждания от майсторите, стресът се покачва. Сипвам чаша уиски, после още едно, нивото се подобрява. Прибирам се късно, спя малко, но сънят ми е по-качествен и получавам повече точки за сън.Изминали са 6 дни, а батерията е над 50%. По каталог устройството би трябвало да издържи до 2 седмици. При активното ползване и при ниските температури навън, съм приятно изненадан от резултата. Краят на седмицата идва, ставам рано, слагам черния силикон, фейса на Speedometer, чрез долния бутон задавам записване на тренировката и се приготвям да тичам в парка.Установявам, че мога да управлявам музиката на телефона си чрез часовника, дори когато използвам Spotify, което е много удобно по време на бягане. Speedometer-ът е отличен за следене на резултатите в реално време. Часовникът е водоустойчив, не го свалям в дъжда, не го свалям и след това, докато се къпя. Неделя е. Последен ден за тестове.Отивам на табата. Нагласям GT-то в спортен режим. В менюто за вид тренировка не намирам никакви високоинтензивни, така че избирам \"Други\". Тренировката е обичайно тежка, часовникът ме предупреждава да намаля темпото. Не го слушам. След края на тренировката виждам, че пулсът ми е надвишил 180 удара в минута. Изгорил съм малко над 500 калории.Връщам часовника. Ще ми липсва. Huawei GT 2 е прекрасен часовник. Дизайнът и качеството на изработка са скандални, дисплеят е страхотен. Телефонните обаждания звучат отлично. В него са вградени множество сензори, които дават точна информация. Водоустойчив е. Животът на батерията е впечатляващ.Ако ви трябва, часовник за спорт и можете да преглътнете липсата на магазин за приложения (app store), липсата на NFC (което бих ползвал за разплащане чрез телефона) както и липсата на слот за СИМ карта, Huawei GT 2 е отличен избор. *Източник и снимка: Панайот Стоянов-Пако ", "date": "2019.12.10", "title": " Кой е часовникът, подходящ за модерните градски хора?"}
{"url": "http://www.cross.bg/izbori-prezidenta-porno-1619941.html", "text": "/КРОСС/ ", "date": "2019.12.10", "title": "Бунак си, ако гледаш порно от компютър, който се следи"}
{"url": "http://www.cross.bg/dyshi-borda-herkyles-1619937.html", "text": "/КРОСС/ Чилийските военновъздушни сили заявиха, че транспортен самолет C-130 \"Херкулес\", който изчезна в понеделник следобед с 38 души на борда, вероятно се е разбил, съобщи ДПА.\"Чилийските ВВС съобщават, че след повече от 7 часа, откакто беше изгубен радиоконтакт, смятат самолета C-130 \"Херкулес\" за катастрофирал\", се казва в съобщение, разпространено в ранните сутрешни часове на вторник.Всички въздушни и морски ресурси, налични в района, както чилийски, така и чуждестранни, продължават да претърсват мястото, където е изгубена връзката, в опит да спасят евентуални оцелели, се посочва в съобщениетоСамолетът е излетял от южния чилийски град Пунта Аренас в 16,55 часа местно време в понеделник на път за най-важната чилийска антарктическа база Президенте Едуардо Фрей Монталва. На борда са били 17 души екипаж и 21 пътници. С него е пътувал технически персонал, който е трябвало да извърши дейности по поддръжката на съоръженията в базата.", "date": "2019.12.10", "title": " Самолет на чилийските ВВС с 38 души на борда вероятно се е разбил"}
{"url": "http://www.cross.bg/zamursyavane-normata-obshtina-1619935.html", "text": "/КРОСС/ Отчитайки стойностите на фините прахови частици/ФПЧ/ през днешния ден и прогнозата на Националния институт по метеорология и хидрология за жълт код за мъгла, през утрешния ден - 10 декември, Столичната община въвежда безплатни буферни паркинги, за всеки който остави колата си и използва градския транспорт. Това съобщиха от пресцентъра на общината.Продължават извънредните проверки на източници на замърсяване.От общината призовават хората, които имат възможност, да не използват личните си автомобили, а тези, които се отопляват на твърдо гориво - да преминат на алтернативно отопление.Столичната община продължава да следи актуалната обстановка и има готовност при регистрирани над 200 мгк/куб.м среднодневни превишения да въведе \"зелен билет\".На сайта https://air.sofia.bg всички хора могат да следят в реално време измерваните стойностите на ФПЧ, прогнозите за следващите дни, както и допълнителните мерките, които Столична община въвежда, в дните с по-високи нива на замърсяване.От началото на декември работи и специално мобилно приложение, което известява за предприетите мерки при повишена концентрация на ФПЧ.SofiAir може да се свали и използва на телефони с Android и iOS операционни системи.По-рано днес стана ясно, че депутатите от ГЕРБ ще внесат предложение за инкриминиране на горенето на отпадъци. Идеята е на столичния кмет Йорданка Фандъкова.И днес в София имаше мъгла, високо съдържание на фини прахови частици и опасност от увеличаване на острите респираторни заболявания.Междувременно директорът на Националния институт по метеорология и хидрология проф. Христомир Брънзов заяви по Нова телевизия, че за последните 5 дни нито един път не е имало 5 или 20 пъти замърсяване на въздуха над нормата, както се твърди. Не е имало и 3 пъти над нормата, категоричен беше той и обясни, че нормата за замърсяване на въздуха не е часова, а е за денонощие.", "date": "2019.12.10", "title": " Безплатни буферни паркинги в София заради мръсния въздух"}
{"url": "http://www.cross.bg/chenchev-medii-nyama-1619936.html", "text": "/КРОСС/ „Обществените медии са поставени под зависимост от управляващите. От БСП предвидихме в нашият законопроект обществените медии да бъдат финансирани от фонд, който е приет отдавна, но за съжаление към този момент не съществува. В момента правителството отпуска средствата за БНТ и БНР, но по този начин тези медии стават зависими. Ако съществува фондът, средствата, от които се издържат обществените медии, няма да идват от управляващите\". Това заяви народният представител от „БСП за България“ Иван Ченчев по БСТВ. Той допълни, че по този начин контролът на харченето на парите на данъкоплатците ще стане по-сериозен. Ченчев обърна внимание на дефицита на БНТ от 45 млн. лв, който по неговите думи продължава да расте.„Медийната среда в България не е в добро състояние. Поради тази причина по време на последният парламентарен контрол от БСП имахме питане към управляващите по отношение свободата на словото в страната”, коментира народният представител. Той обясни че, дебатът, инициран от БСП, е бил необходим и ползотворен. „Премиерът Борисов каза, че няма цензура в България, защото всеки говори каквото си иска. Ако така се схваща свободата на словото, не е чудно, че сме се докарали дотук”, каза Ченчев. Запитан за мнението му за бюджета за 2020 г., социалистът коментира, че той няма да подобри живота на хората. „Управляващите казват, че има пари, но не приложиха нужните мерки в бюджета. За пореден път те не се погрижиха за пенсионерите. Здравеопазването остава лошо и няма изгледи да се подобри. Следваща година на управление ще бъде още от същото, както стана с бюджета”, завърши Иван Ченчев.", "date": "2019.12.10", "title": "Иван Ченчев : Медийната среда в България не е в добро състояние"}
{"url": "http://www.cross.bg/globys-zlaten-sushto-1619938.html", "text": "/КРОСС/ Днес бяха обявени номинациите за наградите „Златен глобус“, които ще бъдат раздадени на 5 януари. С тях се дава и началото на наградния сезон за новото десетилетие, а битката ще е много ожесточена. В телевизионните категории, един сериал се откроява и най-вероятно ще вземе повечето от статуетките.Това, разбира се, е „Чернобил“ на HBO, който се очаква да продължи доминацията на телевизионния гигант, започната от „Игра на тронове“ преди години. Лимитираният сериал, който разказва за една от най-големите човешки трагедии в историята, ще се бори за общо четири статуетки.„Чернобил“ попада в категорията за „Най-добър лимитиран сериал“, където ще се бори срещу „Параграф 22“ на Джордж Клуни и платформата Hulu, както и срещу „Fosse/Verdon“, „The Loudest Voice“ и „Unbelievable“. Почти всичко сочи към победа за „Чернобил“ заради невероятния отзвук, който сериалът получи веднага след пускането си.Освен това, трима от актьорите в сериала също са удостоени с честта да попаднат сред номинираните за „Златен глобус“. Това са Джаред Харис, който изигра Валери Легасов, Стелан Скарсгард и Емили Уотсън.Последната се намира в доста добра компания за наградата „Най-добра актриса в поддържаща роля“. В категорията попадат още Патриша Аркет („Деянието“), Хелена Бонъм Картър („Короната“), Мерил Стрийп (Малките големи лъжи) и Тони Колет (Unbelievable).Освен Стрийп, още две актриси от \"Големите малки лъжи\" попадат в борбата за „Златен глобус“. Никол Кидман и Рийз Уидърспун обаче са в категорията за „Най-добра актриса в телевизионна драма“. Те ще спорят за първото място с Дженифър Анистън, Оливия Колман, Джоди Комър.Във филмовите категории също ще има ожесточена битка за златната статуетка. За най-добра драма ще спорят „The Irishman“, „Marriage Story“, „1917“, „Joker“ и „The Two Popes“. Netflix имат цели три представители в тази категория и има голям шанс да повтори успеха си след миналата година, когато най-добър филм стана \"Рома\". Разбира се, един от филмите на годината – „Once Upon a Time in Hollywood“ на Куентин Тарантино с Марго Роби, Брад Пит и Леонардо ди Каприо, също попада в борбата за „Златен глобус“. Той ще се бори в категорията за „Най-добър филм – Мюзикъл или Комедия“ срещу „Jojo Rabbit“, „Knives Out“, „Rocketman“ и „Dolemite Is My Name“.Тод Филипс се очаква да грабне статуетката за най-добър режисьор с филма си „Жокера“. Той ще се изправи срещу Мартин Скорсезе, Куентин Тарантино, Сам Мендес и Бонг Джуун-хоу. Хоакин Финикс и Скарлет Йохансон са фаворитите за най-добра мъжка и женска роля в категория „Драма“ при филмите. Доминация на Disney за „Най-добра анимация“. Гигантът влиза с общо три филма – „Замръзналото кралство 2“, „Играта на играчките 4“ и „Цар Лъв“. Те ще се борят срещу „Как да си дресираш дракон: Тайнственият свят“ и „Търсенето на Линк“.77-ите награди „Златен глобус“ ще бъдат водени от Рик Джарвис и ще се раздадат на 5 януари в хотел „Beverly Hilton“. На церемонията актьорът Том Ханкс ще получи приза за „Цялостно творчество“. Водещата Елън Дедженерис също ще получи статуетка за \"Цялостно творчество\" за работата си в телевизията. ", "date": "2019.12.10", "title": "Номинациите за „Златен глобус“ 2020-а: Изборът ще е труден"}
{"url": "http://www.cross.bg/andreev-glasove-posochi-1619940.html", "text": "/КРОСС/ \"Фактът, че изборите бяха насрочени доста по рано, даде възможност подготовката да протече нормално и да бъдат проведени нормално и самите избори\", заяви говорителят на ЦИК Александър Андреев пред БНТ.Той посочи, че на вчерашната среща в президентството за изборните правила Комисията е връчила 6-те тома от бюлетина си, в които се съдържат всички данни от проведените избори, и е поставила някои от въпросите, които трябва да се обсъдят в рамките на следващата промяна на законодателството - опростяване на протоколите, така че да се допускат по-малко грешки, както и въпросът, свързан с обучението и назначението на членовете на секционните избирателни комисии.Според Андреев трябва да се провежда предварителна подготовка на членовете на СИК, както и сертифициране за проведеното обучение, така че те да могат да изпълняват правилно своите функции.Говорителят на ЦИК припомни въпросите, които президентът начерта на вчерашната среща като необходими да бъдат обект на следващо обсъждане - купуването на гласове, контролираният вот, недействителните гласове.\"Поставят се редица въпроси от гледна точка на законодателната уредба как да бъдат разгледани. Тук трябва да има законодателна воля на парламента, за да могат да бъдат решени по нормативен път\", посочи Андреев.Според него машинното гласуване е едно възможно средство, за да бъдат намалени недействителните гласове.Като проблем при попълването на бюлетина Андреев посочи неразбирането на избирателите за правилното попълване на преференцията. Той поясни, че отбелязването само на преференцията води до недействителност на гласовете.Говорителят на ЦИК заяви, че първо трябва да приключат всички дела по обжалването на резултатите в административните съдилища, за да се направи по-подробен анализ.Според него именно сега е моментът за преценка и анализ, ако трябва да бъдат правени промени в изборното законодателство. ", "date": "2019.12.10", "title": "ЦИК: Сега е моментът за промени в изборното законодателство"}
{"url": "http://www.cross.bg/prokyror-venetzianskata-komisiya-1619942.html", "text": "/КРОСС/ Ние не се водим по препоръките на Венецианската комисия. Действията ни имат в голяма степен имитативен характер пред европейските институции. Прокуратурата е силно централизирана. Главният прокурор може да дава указания на всички прокурори. Той контролира и следователите. Главният прокурор е недосегаем-овластен и безконтролен. Комисията иска съдиите да могат да искат разследване на главния прокурор.  Избирането на новия независим прокурор от прокурорската колегия на ВСС няма значение.  Колегията е под контрол на главния прокурор.", "date": "2019.12.10", "title": "Благовест Пунев: Не се водим по препоръките на Венецианската комисия"}
{"url": "http://www.cross.bg/dzhonsun-boris-fostur-1619939.html", "text": "/КРОСС/ Лидерите на британските политически партии  и техният антураж се опитват максимално да използат оставащите около 48 часа до извънредните общи избори на 12 декември, в четвъртък. Те кръстосват неуморно страната в опит да привлекат на тяхна страна все още многото британци, които още не са решили за кого да гласуват или пък просто нямат намерение да отидат до избирателните урни.От многобройните проучвания, колкото и да има някакво разминаване в тях, става ясно, че консерваторите на премиера Борис Джонсън би трябвало да спечелят най-много места в Камарата на общините, така че най-големият въпрос си остава ще получат ли мнозинство да съставят сами правителство.Днес Арлийн Фостър, лидер на северноирландската Демократична юнионистка партия, която помогна на предишните избори на Тереза Мей да получи работно мнозинство заяви, че на Борис Джонсън  не може да се вярва.Когато Борис Джонсън се кандидатира за лидер на Консервативната паритя, той получи ентусиазираната подкрепа на североирландските юнионисти. Това обаче се промени рязко, след като стана известен неговият план за ново споразумение за излизане от ЕС, в което фигурира  митническа граница в Ирландско море – нещо, което той самият настояваше, че никога няма да се случи при едно правителство на консерваторите.Въпреки че юнионистите на практика се почувстваха предадени, те далеч не искат лидерът на лейбъристите Джеръми Корбин да спечели изборите и по време на предизборната кампания много внимават да не критикуват Борис Джонсън в личен план.Тази сутрин обаче лидерът на Демократичната юнионистка партия Арлийн Фостър явно не издържа и даде израз на чувствата си. В интервю за Би Би Си Фостър заяви пряко, че е трудно да се вярва на премиера. На въпрос може ли в бъдеще да приема думите на Борис Джонсън за чиста монета, Арлийн Фостър отговори в подобен дух с поговорка:\"Със сигурност ние ще се взираме в детайлите как този Брекзит ще изглежда. Ето защо до четвъртък ние ще продължим консултациите с търговските и данъчните власти, за да сме сигурни, че казаното отговаря на истината\".Фостър обаче отбеляза, че въпреки твърденията на Джонсън, че няма да има митнически проверки от данъчните служби, са били пределно ясни, планът за Брекзит предвижда стоките в Северна Ирландия, идващи от Великобритания, да бъдат проверявани.Между другото - идеята на Борис Джонсън за точкова система по австралийски образец в новите закони за имиграцията и най-вече думите му, че много хора, които идват от ЕС, си мислят, че Великобритания е част от тяхната страна и липсва всякакъв контрол, разгневи мозина и социалните мрежи прегряха от коментари.Ето какво написа журналистката Аш Саркат, политически коментатор от NovaraMedia: „Тази страна принадлежи на хората, независимо дали са родени тук или не. Аз имам много по-общо с полските ми съседи, отколкото с милионерите в правителството“.А иначе, след пърноначалня ентусиазъм, когато бяха обявени изборите и хората се втурната да се регистрират, сега като че ли те се умориха да слушат едни и същи мантри толкова дълго време и се наблюдава нещо като апатия, която може наистина да накара мнозина и да не гласуват.", "date": "2019.12.10", "title": "48 часа преди изборите във Великобритания политическите партии се опитват да преборят апатията"}
{"url": "http://www.cross.bg/repyblikata-lenta-osushtestvyava-1619945.html", "text": "/КРОСС/ Временно движението по път II-55 през Прохода на Републиката в участъка Дебелец - Килифарево се осъществява в една лента поради изтегляне на аварирал камион в близост до пътя. Движението се регулира от пътна полиция.", "date": "2019.12.10", "title": "Временно движението по път II-55 през Прохода на Републиката се осъществява в една лента"}
{"url": "http://www.cross.bg/otpadutzi-zamursyavane-vakantziya-1619964.html", "text": "/КРОСС/ Председателят на Народното събрание Цвета Караянчева допусна възможността още преди коледната ваканция парламентът да разгледа предложението на столичния  кмет Йорданка Фандъкова горенето на отпадъци да бъде криминализирано.\"Мисля, че има смисъл в това, защото предвид на мръсния въздух, който има по градовете, ще трябва да се вземе отношение в тази посока. По правилник имаме възможност по много бърза писта да го прокараме до началото на коледната ваканция\", заяви Караянчева пред журналисти.Очаква се парламентарната група на ГЕРБ да внесе днес следобед предложението за промени в Наказателния кодекс, свързани с нерегламентираното изгаряне на отпадъци.За изминалото денонощие официалните данни на Столична община показват превишение на нормата от 50 микрограма на кубичен метър при 5 от шестте измервателни станции в столицата. Замърсяване не отчитат единствено уредите на станция \"Копитото\" на Витоша. Най-високи стойности на замърсяване са отчетени от станцията в квартал \"Младост\". Днес буферните паркинги към метрото работят безплатно - част от мерките, които столична община е предприела за справяне с мръсния въздух. От ЦГМ уточниха, че общината има готовност да въведе т. н. \"зелен билет\", ако е необходимо.Общината започва извънредни проверки на промишлени транспортни и битови източници за замърсяване с прахови частици, както и на строителни обекти, генериращи замърсяване. Гражданите, които използват твърдо битово гориво, са призовани да преминат към по-екологичен начин на отопление.", "date": "2019.12.10", "title": "НС може да обсъди преди ваканцията криминализиране на горенето на отпадъци"}
{"url": "http://www.cross.bg/myunhen-napadnal-vreme-1619886.html", "text": "/КРОСС/ Мъж, който е германски гражданин, е нападнал с нож полицай в Мюнхен.  Това съобщи телевизия N24.Нападателят е задържан от органите на реда.Атаката е извършена сутринта около 6.30 ч. местно време (9 декември).23-годишният мъж е нападнал полицая по време на проверка на документите на централната гара в Мюнхен. Той е нанесъл няколко удара във врата на служителя на реда.Полицаят е откаран в болница, където е опериран.Заподозреният е бил задържан от очевидци на престъплението, предаде РИА Новости.", "date": "2019.12.10", "title": "Германец нападна полицай с нож (Обновена)"}
{"url": "http://www.cross.bg/yaiit-ostrov-izrigvaneto-1619929.html", "text": "/КРОСС/ Без следи от живот на остров Уайт в Нова Зеландия след изригването на вулкана вчера. Петима души загинаха, все още има изчезнали. 34 бяха спасени, като повечето са настанени в болници.Вулканът изригна, докато туристи посещаваха популярната атракция. Жители на Австралия, Съединените щати, Великобритания, Китай и Малайзия, както и новозеландци са сред изчезналите и ранените. Пилот от спасителния отряд, който транспортира пострадали след инцидента описва ужасни сцени - хората са били с изгаряния и покрити с пепел.", "date": "2019.12.10", "title": "След изригването на вулкана: Без следи от живот на остров Уайт"}
{"url": "http://www.cross.bg/den-na-trayr-vuv-vrachanskoto-ychilishte-v-koeto-pochina-godishnata-neli-1619926.html", "text": "/КРОСС/ Седмокласничката Нели е говорела с майка си по телефона, когато й прилошало и припаднала. Системата за видеонаблюдение в училището е записала целия инцидент. Ученичка от 7-и клас във врачанското СУ “Христо Ботев” почина по време на междучасие.Лекарите от Спешна помощ пристигнали за минути, но не успяват да спасят  момичето. Причините за смъртта все още се изясняват.", "date": "2019.12.10", "title": "Ден на траур във врачанското училище, в което почина 13-годишната Нели"}
{"url": "http://www.cross.bg/visilka-preskok-zemya-1619925.html", "text": "/КРОСС/ Българските гимнастици спечелиха общо 21 златни медала, 19 сребърни и 9 бронзови при момчетата и мъжете, както и още 4 златни и 2 сребърни при момичетата на турнира \"Мемориал Нови Сад\".Родните състезатели по спортна гимнастика затвърдиха чудесното си представяне и с участието си във финалите на уредите.Със злато на кон с гривни, успоредка и висилка си тръгна Толга Абдурахманов, Алек Саров взе сребро на прескок, Николас Наков е със сребро на висилка, Давид Иванов е първи на земя, втори на халки, на прескок и на успоредка, трети е на висилка, а Наско Миков е с бронз на земя, Йоан Иванов е победител на халки и на прескок, втори е на успоредка.Здравко Добрев триумфира със злато на земя, висилка и успоредка, завърши със сребро на кон с гривни и на прескок, Даниел Трифонов е победител на прескок, втори на земя и на висилка, Максим Казанджиев е шампион на кон с гривни и на халки, на успоредка взе сребърно отличие, Александър Стефанов е втори на халки.Алекзандър Методиев спечели на земя, на халки и на висилка, Божидар Златанов победи на прескок и на успоредка, освен това взе още четири сребърни медала - на земя, на кон с гривни, на халки и на висилка, Бойко Иванов е трети на прескок.Теодор Трифонов завърши с два бронзови медала - на земя и на халки, Живко Стоянов е трети на висилка.При момичетата Диана Георгиева победи на перескок, след нея втора е Калина Тенева.Във следващите възрастови групи шампионки на прескок отново са българки - Виктория Главчева и Елизабет Николова.", "date": "2019.12.10", "title": "21 златни медала, 19 сребърни и 9 бронзови за гимнастиците ни в Нови Сад"}
{"url": "http://www.cross.bg/nagrada-nobelovata-nobelova-1619928.html", "text": "/КРОСС/ Нобеловите награди за постижения в науката, литературата и икономиката ще бъдат връчени днес в Стокхолм, а Нобеловата награда за мир - в Осло, предадоха световните информационни агенции.Наградите, почетните дипломи и златни медали в Стокхолм по традиция връчва кралят на Швеция Карл ХVI Густав в градската концертна зала.Нобеловата награда за мир се връчва в кметството в Осло.Етиопският премиер Абий Ахмед спечели Нобеловата награда за мир за 2019 г. за усилията да постигне мир и международно сътрудничество и за решаващата си инициатива за уреждане на граничния конфликт между Етиопия и съседна Еритрея.Нобеловата награда за физиология или медицина спечелиха американците Уилям Кейлин и Грег Семенза и британецът Питър Ратклиф за открития как клетките усещат и се приспособяват към наличието на кислород.Канадецът Джеймс Пийбълс и швейцарците Мишел Майор и Дидие Кело спечелиха Нобелова награда за физика за принос в разбирането на това как се развива Вселената.Американците Джон Б. Гудинаф и Стенли Уитингам и японецът Акира Йошино спечелиха Нобеловата награда за химия за разработването на литиево-йонните батерии.Нобеловата награда за литература спечели британският писател Казуо Ишигуро за романите, \"които с голяма емоционална сила разкриват бездната, разтваряща се пред илюзорното ни чувство за връзка със света\".Полската писателка Олга Токарчук спечели Нобелова награда за литература за 2018 г., защото миналата година тя не беше присъдена, а австрийският писател Петер Хандке спечели Нобелова награда за литература за 2019 г.Носителите на Нобеловата награда за икономика за 2019 г. са Абхиджит Банерджи, Естер Дюфло и Майкъл Креймър за \"техния експериментален подход към борбата с глобалната бедност\".Първата Нобелова награда е връчена в Сен Тропе през 1901 г. - пет години след смъртта на Алфред Нобел. Всяка награда може да бъде присъдена най-много на трима номинирани. Тя се състои от златен медал, диплом и парична сума. Паричната равностойност на наградата за всяка категория е 9 милиона крони шведски крони (915 300 долара).", "date": "2019.12.10", "title": " Връчват Нобеловите награди, всяка е над 900 000 долара"}
{"url": "http://www.cross.bg/predsedatel-knigi-kniga-1619931.html", "text": "/КРОСС/  Уважаеми госпожи и господа, Обръщаме се към вас с голяма тревога за българската книга, култура и духовност. През изминалите три десетилетия у нас рязко нарасна неграмотността, намаля читателската публика и това до голяма степен се дължи на високите цени на българските книги, учебни помагала и печатни издания. Българските учебници (безплатни до 7 клас) остават скъпи за гимназиалния курс. И ако преди прехода се нареждахме сред най-четящите страни в света, с най-ниски цени и достъпност до книгите, сега е тъкмо обратното. Статистиката показва много тревожни данни.Една от главните причини за тази негативна тенденция е високият процент на ДДС - един от най-високите в страните на Европейския съюз. Ето и справка относно данъка върху книгите в Европа:Англия и Ирландия - 0%Люксембург - 3%Италия, Испания - 4%Румъния, Хърватска, Кипър, Малта, Полша, Унгария - 5%Франция - 5.5%Гърция, Швеция, Холандия, Португалия, Белгия, Гърция - 6%Германия - 7%Естония, Литва - 9%Словения - 9,5%Австрия, Словакия, Финландия - 10%Латвия - 12%Чехия - 15%България - 20%А в Турция, която е извън ЕС, вече е 0%! И ако една книга в съседна Румъния струва 5 лв., у нас цената на същата като обем и печат е минимум 12 лв. Високи са и цените на родните учебници и помагала, което затруднява материално голяма част от населението. Накратко казано: книгата днес стана недостъпна за българите.Проблем е за библиотеките в страната, дори за тези в големите градове, да се снабдят с новите книги поради високите цени и ограничените им субсидии. Издаването на книги у нас става все по-трудно - непрекъснато нарастващите цени на печата и хартията принудиха наши издатели да печатат продукцията си в далечен Китай! Високите данъци, сред които най-тежък е ДДС (наречен неслучайно от издателите и обществеността \"данък-убиец\" на българската книга и духовност!), авторските права, големите търговски отстъпки за разпространителите (достигащи 50%!) - всичко това оскъпи и затрудни книгоиздаването. Авторите и преводачите са онеправдани и получават минимален процент за тежкия си творчески труд, ако изобщо книгата се реализира на книжния пазар при тези несъответстващи на родния жизнен стандарт цени. Някои издатели принуждават българските автори да заплащат за издаване на техните творби, обявявайки ги за непродаваеми. В основата на всичко това е крайната висока цена, в чието формиране на всеки етап се начислява 20% ДДС. Според статистиката българинът отделя годишно за книги едва 10 лв. Във всички страни на ЕС, а също и в редица други извън него, книгата се ползва с преференциална ДДС ставка. Колкото и парадоксално да звучи, у нас с преференции се ползват туризмът и хазартът!Затова настояваме да преразгледате Закона за облагане с ДДС на издателските продукти. Предлагаме за учебниците и учебните помагала да се приеме 0% ДДС, за книги от български автори - 5%, за преводни книги - 7%. Намалената ставка на ДДС е най-добрата подкрепа от страна на държавата, за да може индустрията да разполага с повече средства, които да инвестира в достойно заплащане на авторски права на писатели, илюстратори, преводачи и др., в по-разнообразна издателска продукция, в по-качествена полиграфична изработка, в по-добро разпространение и осигуряване на достъп до книгата, както и в инициативи за подкрепа на четенето.Това писмо се подкрепя от всички членове на Българския ПЕН-център. С надежда, че българската книга ще оцелее!Български ПЕН-център - ЗДРАВКА ЕВТИМОВА, председателСъюз на българските писатели - д-р Боян Ангелов, председателСъюз на преводачите в България - Веселина Райжекова, председателСъюз на независимите писатели - акад. Марин Кадиев, председателСдружение на българските писатели - проф. Михаил Неделчев, председателСъюз на българските журналисти - Снежана Тодорова, председателСъюз на народните читалища - д-р Николай Дойнов, председателАсоциация \"Българска книга\" - Велизара Добрева, председател", "date": "2019.12.10", "title": "Срам е да облагаме книгите с най-високия ДДС в Европа"}
{"url": "http://www.cross.bg/mezhdynaroden-dnes-izdatelski-1619933.html", "text": "/КРОСС/ Празникът на литературата, книгите и четенето - 47-ото издание на най-мащабния книжен форум в страната, любимо и очаквано събитие на столичани и гостите на града - Софийския международен панаир на книгата, се открива днес, 10 декември, в 17 ч. в централното фоайе на НДК, с участието на джаз формация \"София\".Работното време на изложението е от 10 до 20 ч. от днес до събота и от 10 до 19 ч. в неделя. Входът е свободен.Културната програма на четвъртия етаж на НДК, западно крило, започва днес още от 11 ч. Над 70 литературни събития очакват посетителите на панаира - вълнуващи срещи с десетки български и чуждестранни автори, преводачи и издатели, премиери на най-новите книжни заглавия у нас, срещи с автограф на щандовете на изложителите, събития за деца и седмото издание на Софийския международен литературен фестивал с фокус френскоезична литература и с над 100 гости от чужбина.Пълната програма на 47-ия Софийски международен панаир на книгата, информация за изложителите и програмата на 7-ия Софийски международен литературен фестивал може да се види на Освен 1600-те квадратни метра изложбена площ, на шест нива в НДК, и стоте участници в книжното изложение, по традиция по време на панаира Асоциация \"Българска книга\" ще връчи годишната награда за най-добър издателски проект \"Златен лъв\" - на 14 декември от 20 ч. в Клуб 1 в НДК.Отличието се присъжда в две категории: за най-добър издателски проект - за книга или поредица от книги с оригинален замисъл, или с приносен характер за българската култура, които се отличават с висока стойност на текста като съдържание и стил, принос към образованието и науката, добър превод, оригинален дизайн, илюстрации и добро полиграфическо изпълнение.Втората категория е за издателски проект с най-голяма обществена значимост и с широк медиен интерес - присъжда се за книга или поредица от книги, които разглеждат важни за обществото проблеми и са предизвикали широк медиен интерес.За първи път наградата е присъдена през 1996 г.", "date": "2019.12.10", "title": "Панаирът на книгата в НДК се открива днес"}
{"url": "http://www.cross.bg/igoto-g-zhata-vazov-1619932.html", "text": "/КРОСС/ \"Това е първото и единствено издание на \"Под игото\", което ще ви позволи наистина да прочетете и да разберете тази книга!\"Така пише на титулната страница на \"превода\" на \"Под игото\". Демек - сега е моментът, читателю драги! Туй ти е късметят! Книгата те чака на рафта \"Учебни помагала\". \"Преводачката\" е Нели Стефанова, вкратце - Н.Ст. Издателството е \"Византия\", чиято палитра е леко странна - детски приказки, йога, маски за коса, диети, торти, съвети как да забогатеем, разговорници, помагала (английски идиоми, руски падежи) и т.н. Само съновници липсват.   Прочетох \"превода\". От едното любопитство. То се не чете, любезни! Както си четеш Вазова и потъваш в неговия омаен, звънлив и дъхав език, и - о, ужас! Неожидано премеждие! Посред изречението - скоби! В скобите - обяснения, непотребни и несмислени! Уж за просвещение народно! Какво ти просвещение! Сущи словесний башибозук! То е все едно да вземеш едно цвете, да го стиснеш помежду страниците на една въздебелшка книга, да туриш връз нея да поприседне Коно Крилатия  (от \"Чичовци\"), дето е тъй телесно деликатен, че мяза на бъчва в гащи, пък после да се дивиш що от цветето не лъха аромат! Ами как да лъха, като си го умъртвил! И с думите е така, любезни!Г-жа Н.Ст. разправя, че отдала 10 години от драгоценния си живот на тоз изнурителен труд! И поради что, пита се!? За да \"преведе\" на дечицата наши що значат такива \"непознати\" думи: мале, тейко, щерка, къщя, вратня, зид, мълния, светлик, лазур, синджир, хрътка, шепна, гълча, гълчава, мълком, сегиз-тогиз, чорбаджия, чучур, чемшир, чардак, стряха, софра, лавица, долап, миндер, фъртуна, виелица, лапавица, жарава, палат, злочест, сълзици, росица, ветрец, пряпорец, бранители, сетнини, апостол, зандан, ятаган, погибел и прочия? За да \"обясни\", че стомната е глинен съд, черешовото топче  - оръдие от черешово дърво (Ах, какво откритие!), дядо Иван - Русия (Ти да видиш!), газената ламбица - нек`ва лампа; че тозчас, завчас и тутакси означава веднага (Беден български език! Три думи за едно и също!), че пазвата е място между гърдите и облеклото, а кандилцето  - малка маслена лампа, която служи за осветление или за църковни ритуали.И колчем нейде из романа зажуми и затрепка кандилце и захване да хвърля загадъчни сенки, неизменно следва туй безконечно описание. Същото е със стрехите, чардаците, урвите и т.н. Ха чети! Ако пък някоя мома примре от вседушевно вълнение, тя хич не е примряла, ами е стресирана! Обръщението мари (Мари, дъще! Мари, моми!) гложди деликатния слух на г-жата, та е списала следующата препоръка - \"в днешно време вместо \"мари\" бихме казали \"дами, приятелки\". Ех, дами, к`во знайте вий!В същото време най-внезапно воденицата е станала мелница, беят - кмет, конакът - турско кметство, потурите - шалвари, а пандуринът, тоя прост селски стражар - бодигард. И тъй, на кмета ще казваме \"бей\", на кметицата - \"беювица\" или \"бейка\", а на полицая - \"заптие\". Имаме си и жив пример - един пандурин, който отнапреж стана заптие, после бей, а днес - падишах с целия антураж башибозуци.  Когато чорбаджи Марко пита притворно (щото мисли като как да отърве Соколов от кауша), а именно - \"Кога ще дойде беят на конака?\", следва \"превод\"  - \"Кога кметът ще пристигне на работното си място?\"… Йес! Когато се появяват башибозуци, за \"преводачката\" те са просто турски войници на коне. Толкоз. Мило, любезно и политкоректно. Отпосле (под зловредното влияние на Вазов, очевидно) г-жата е прозряла някои работи и башибозуците вече са жестоки и свирепи.   Обяснението за Св. Седмочисленици е покъртително - \"събирателно название на 7 светци, създатели и разпространители на глаголицата и кирилицата\". И кои са тия седмината, прочее?! Да не би случайно да са светите Кирил, Методий, Климент, Наум, Сава, Горазд и Ангеларий? Знае ли човек? Ако ти, неразумний читателю, си мислиш, че Васил Левски е йеродякон Игнатий, то си в дълбоко заблуждение. Дякон е само прозвище, нещо като прякор на Апостола, не духовен сан! А пък \"Апостолството е пропаганда и организация на националноосвободителната борба на територията на поробена България\". Как тъй поробена!? Оня ден г-жа \"преводачката\" хортуваше за османско присъствие! Ама що ли придирям, след като император Траян бил Троян и затуй градът Троян носи неговото име (то добре, че не иде от Троянския кон!). Пък древният  Филипи, който е между Драма и Кавала и гдето през 42 г. пр.н.е. Октавиан Август и Марк Антоний сразяват Брут и Касий, не е никакъв Филипи, а Филипополис, сиреч Пловдив! И се чудя аз кой сега е моят роден град - Филипи или Филипополис? Ама то за чудене мегдан няма! Филипи ще да е! Туй си е сензация в историческата наука! В тая грандиозна битка участват общо 200 000 души (36 легиона), а т`ва Плутарх, т`ва Светоний рупат репи и нищо не подозират!      А сега, о, любезни мои, четете и сравнявайте! \"Преводът\", както вече се догадихте, е в курсив:- \"Пийте бре, маскари!\" (\"Пийте бре, палавници!\")- \"Гочо, иди отвори севлевия (направения от кипарисово дърво) сандък и ми донеси кесията с минцовете (с австрийските златни монети)\"- \"Анко Разпопчето се стряпаше (се спъваше) от срам, колчем (когато, щом) срещнеше човек в панталони от черно сукно (в европейски панталони от черен мек вълнен плат)\"- \"Ревеш като бурия!\" (\"Ревеш като тромпет!\")- \"Докторът малко го беше еня\" (\"На доктора не му пукаше\")- \"Той беше от реда на ония родолюбци, жъдни ревнители (яростни привърженици) на новото умствено движение (на стремежа към образование)\"- \"Между другите крясъци чуваше се и дръгливият (грубият, дрезгав) глас на пандурина (въоръжения пазач, бодигард)\"- \"Вържи попа да е мирно селото\" (\"Отстрани лидера и групата ще се разпадне\".-  \"Господа, тук се пръскат революционни идеи против държавата на негово величество султана!\" (\"тук се разпространяват идеи за коренна промяна на империята\")- \"Тъкмо кога наша Лала дигна трапезата и прочия (и така нататък), аз зачух крамолическа пропаганда у вас (аз дочух гръмко говорене, сякаш се карате у вас), бай Марко... Защо беше тая пропаганда (тая караница, викове), рекох си умствено (рекох си наум)...\" - \"Булка Цанковица шеташе около гощавката\" (\"беше заета с приготвянето и сервирането на ястията\")-  \"Косата му, която изхвъркаше, мазна и несресана отзади, изпод кирливия му фес\" (\"Косата, която се подаваше отзад от мръсната му шапка, мазна и несресана\")- \"Топът се цъфна, а джепането си изхрачи само на няколко разкрача далеч\" (\"Топът се спука, а взривното вещество изхвърча само на няколко крачки напред\")- \"Подир два часа мъчен вървеж из урвести и диви места\" (\"След два часа трудно ходене по стръмни места\")- \"Върла отиваше пътеката\" (\"Трудна за изкачване беше пътеката\")- \"Родолюбивите излияния се спотаиха\" (\"Хората спряха да правят патриотични изявления\")- \"Огнянов остана самси\" (\"Огнянов остана сам\")- \"Ламбицата жумеше\" (\"Малка лампа светеше\")- \"Влажна и зелена усойка, из която къркаше малка баричка\" (\"Тъмна горичка, из която ромолеше малко поточе\")- \"Никой птичи глас, никое цвъртение\" (\"Не се чуваха песните на птиците\")- \"Турските потери\" (\"Групи въоръжени лица, които преследват някого\")- \"Турци, набучени и нащръхнали с оръжия\" (\"Турци, въоръжени до зъби\")- \"Ордата мръдна пак. Зурните и тъпаните гръмнаха\" (\"Ордата отново потегли. Турската музика засвири\").И така - 300 и кусур страници! И 6000 думи, изрази, идиоми, пословици и поговорки  - посечени! Тъй Н.Ст. реновира Вазов. То е като да туриш PVC дограма на възрожденска къща, да плеснеш тапети върху стенописите черковни, да лиснеш асфалт връз калдъръма и да нацвъкаш пл. \"Св. Неделя\" с огромни светещи пластмасови гъби! \"Краставо заптие!\", вика Бойчо Огнянов, обладан от езика на омразата. \"Обикновен турски полицай\", санкционира го г-жата и смърцафърцва го политкоректно. \"Дядо Иван, дядо Иван!\", вика Мичо Бейзадето. \"Русия! Русия!\", превежда г-жата, да не би някой да не знае.\"Руссиян! Руссиян!\", тъй Мунчо нарича Огнянов. \"Руснак! Руснак!\", дудне г-жата. \"Ждъ кажа на Руссиана и вас да заколи!\", вика Мунчо. \"Ще кажа на руснака и вас да заколи!\", примъква се г-жата.Утре някой тъй ще ъпгрейдва и реновира \"Под игото\", та Бойчо Огнянов ще се окаже избягал пандизчия, руснак, убил двама турски полицаи; Рада - тъпа даскалица, лузърка отсекъде; въстаниците - хейтъри; Мунчо - трол; башибозуците - мнооо яки килъри!; а българите - сган русороби в алкохолно опияние. Героите няма да разговарят - те ще си чатят, няма да бродят по моравата - те ще сърфират. \"Пиянството на един народ\" ще се нарича \"За вредата от масовия алкохолизъм по време на Възраждането\", а самият роман - или \"500 години рахатлък\", или \"Под метафората\". Не се шегувам.Нищо не идва на празно място.Помните ли какъв душесмут разтресе елитарния паноптикум, когато българите избраха \"Под игото\" за свой любим роман? Каква блъвня блъвнаха пренаскърбените и озлочестени елитарници! \"Посредствен роман без литературни качества\"; \"най-тъпата, най-елементарната, най-примитивната, отвратителна българска книга\", \"неповторим боклук\", \"доктринерен и банален\", \"тотален провал\", \"патриотарско клише\", \"националистически идиом\", \"предизвиква антагонистични настроения\", \"възбужда етническа омраза\"; роман, който - внимание! - \"е прекалено български, архаично български, овехтял, спарен, неразбираем за децата ни, написан на един мъртъв език\"...И присъда произнесоха: \"Добрата библиотека е онази библиотека, в която няма нито една книга от Вазов. Дори в тази библиотека да няма никаква друга книга\"...30 години продължава тая война срещу \"Под игото\", срещу Вазов, срещу Възраждането, срещу Освобождението и срещу българската история изобщо! Ято мудрословеснейши патки - социолози, политолози, антрополози, философи, литератори, журналисти, историци Божем - поучават българския народ, туй \"създание жалко, примитивно и стереотипизирано\", че турското робството е \"500-годишен рахатлък\", \"наивна приказка\", \"метафора\", че Априлското въстание е \"селска свада\", Баташкото клане - \"мит\", че Русия не е освободител, а поробител, че Освобождението е робство, а робството - свобода; че тъпият народ се е вкопчил в \"Под игото\", щото си обича робството, поради своето \"мозъчно слабоумие, цивилизационна недоразвитост, предразсъдъчно съзнание и естетска недостатъчност\"!Обаче тоя народ, тоя \"зомбиран мазохистичен роб\", помни. \"Паметта е пагубна!\", изсъска една  дама. \"На децата Вазов не им трябва! Стига им да знаят английски и компютри!\", постанови мастит обитател на елитарния кьошк. И г-жа Н.Ст. мисли тъй, щото децата били говорели на английски. Ако туй е големият зор, първото издание на \"Под игото\" е на английски, не на български - романът е публикуван в Лондон през 1893 г. от могъщото издателство Heinemann's International Library. Преводач - проф. Уилям Морфил, автор на първата българска граматика на английски и преподавател по български и руски в Оксфорд. В граматиката проф. Морфил включва откъси от \"Под игото\", стихотворението на Вазов \"Де е България?\", Български народни песни на братя Миладинови, спомените на Ив. Е. Гешов за турските зандани... В тая граматика вилнеят еничари и башибозуци, там са Бойчо и Рада, хайдутите и въстаниците, и Русия е там... Тъй студентите в Оксфорд учат български език, българска литература и българска история... Да не се отклонявам. Г-жа \"преводачката\" е над тия неща. Надскочила е тя своите вещи наставници, тия вечни кириакстефчовци, тия мазни слуги на Империята (все едно коя), тия сладкогласни възпевачи на чуждия интерес (все едно чий), които вменяват на българския народ собственото си лакейство, ненавиждат неговия неистов порив към свобода и познание, и се отвращават от душата българска, архаична им се види някак, вехта, спарена, мъртва! Г-жата знае, че нейното деяние е кощунствено. Каза го по БНТ тъй сопнато и троснато, та си представих хаджи Ровоама. Знае г-жата, че светотатства. Обаче си има мисия. Спасителна. Народ ще спасява. И залага своето красно име. Като предателя Рачко Пръдлето, дето \"за едната чест живее и за едното красно име\". И как изглежда тая спасителна мисия? Ето как: \"Трябва ли да се отреже част, за да се запази цялото? Трябва ли да се отреже крайник, за да се запази живота на човека? Трябва ли да се наруши сакралността на този текст (\"Под игото\" - б.а.), за да може информацията от него да стигне до днешните и идните поколения? Нашият отговор е \"Да\".\" (БНТ, сутрешен блок, 5.12.2019)Това е то, любезни братя и сестри! \"Под игото\" е гангренясал крак, който, бидейки сакрален, е още по-зловреден, защото трови и застрашава живота на народа телом и духом, поради което трябва да бъде безмилостно и немедленно ампутиран! В името на днешните и бъдни поколения!    Какво е това? Профанация? Фалшификат? Покушение? Не! Ампутация! На словото, на историята, на паметта. За да бъдем безпаметни, безисторични, безсъзнателни, безсловесни, бездуховни. Неодушевени политкоректни твари, един генно модифициран евроатлантически добитък, че да ни водят и карат.За това става дума.  *Източник: ", "date": "2019.12.10", "title": "Ампутацията на \"Под игото\""}
{"url": "http://www.cross.bg/sveta-naii-dobrata-destinatziya-1619934.html", "text": "/КРОСС/ \"Етихад\" е най-добрата авиокомпания в света за 2019 г., водеща туристическа дестинация е Португалия, най-добър приключенски туризъм се предлага в Чили, а най-добрата дестинация за бизнес - пътувания е Дубай. Това са част от наградените в отделните категории на световните награди за туризъм.Най-добрите туристически брандове бяха отличениа 26-ти път на церемония с домакин Оман. Учредени през 1993 г. \"туристическите оскари\" обединяват мненията на утвърдени експерти в туристическата индустрия в общо 100 направления. Наградите се раздават на три нива - за конкретна държава, за регион и в световен мащаб.Най-доброто летище е \"Чанги\" в Сингапур, най-добрата плажна дестинация са Малдивите, най-добрият град за посещение е Москва, най-интересна културна програма очаква гостите на Перу (Мачу Пикчу взе наградата и за водеща туристическа забележителност), а в Ямайка най-добре се е почивало семейно.Сред нискотарифните авиокомпании наградата получи AirAsia, най-луксозният хотел в света е Peninsula Paris, а най-романтичното място на света е остров Мавриций.В списъка на наградените прави впечатление все по-силното присъствие на Виетнам. Страната е обявена за най-добрата в света дестинация със запазено култуно-историческо наследство.Виетнамски компании взимат награди в петнайсетина категории. В страната са най-доброто в света ново летище (Ван Дон), водещата културна туристическа атракция (), дизайнерски хотел (), хотел с изискана кухня (), луксозен курорт за сватбени тържества () и т. н.Пълния списък наградени дестинации, курорти, хотели и компании за тгуристически услуги вижте", "date": "2019.12.10", "title": "Кой спечели туристическите оскари?"}
{"url": "http://www.cross.bg/valezhi-snyag-duzhd-1619930.html", "text": "/КРОСС/ Средиземноморски циклон наближава Балканския полуостров и ще донесе валежи в западните части. При нас още тази вечер, късния следобед в югозападните райони ще започнат валежи. Това ще повдигне водите в Струма и Места. Значителни валежи не очакваме. В сряда в Южна България и Предбалкана ще има основно валежи главно от дъжд, над 1200-1300 м от сняг. Тогава в нощните часове валежите от дъжд ще преминат за кратко и в сняг\". Това каза пред БНТ дежурният синоптик на НИМХ Анастасия Стойчева.\"В четвъртък ще има превалявания, които ще вдигнат мъглите. Заради многото влага, веднага след преминаването, ще има отново условия за образуване на мъгли. В котловините има голяма вероятност от мъгли. През почивните дни ще има леко застудяване, което отново ще вдигне мъглите. Динамиката продължава\", обясни тя.\"В началото на следващата седмица вече ще видим и по-чисто небе. Ще видим сняг веднъж сряда през нощта, а след това и около почивните дни, когато за кратко нахлува студен въздух. Засега за Коледа не се вижда да има снежна покривка\", завърши Стойчева", "date": "2019.12.10", "title": "Мощен циклон носи сняг и дъжд над страната"}
{"url": "http://www.cross.bg/ykraiina-pytin-dogovor-1619927.html", "text": "/КРОСС/ Президентите на Русия и Украйна Владимир Путин и Володимир Зеленски се споразумяха да съживят мирния процес в конфликтната зона в Източна Украйна, съобщи Асошиейтед прес. Другата новина е, че Киев и Москва могат да постигнат споразумение за нов договор за транзит на природен газ преди края на годината.На срещата в Париж в понеделник в \"нормандски формат\" заедно с френския президент Еманюел Макрон и германския канцлер Ангела Меркел обаче Владимир Путин и Володимир Зеленски не успяха да разрешат ключови въпроси като графика за провеждане на избори в Донбас и контрола на границите в контролирания от бунтовниците район.Путин, който представлява проруските бунтовници в Донбас, и Зеленски са се договорили за \"пълно и цялостно въвеждане на примирие\" в Източна Украйна до края на годината, се казва в комюнике от срещата, цитирано от ДПА.На срещата е било договорено още, че трябва да бъдат отворени нови контролно-пропускателни пунктове между териториите, контролирани от украинското правителство и от бунтовниците, се казва още в комюникето.Президентът на Украйна Володимир Зеленски каза още, че Киев и Москва могат да постигнат споразумение за нов договор за транзит на природен газ преди края на годината. Той уточни, че вариантът за едногодишен договор вече не стои и че е поискал да бъде сключен 10-годишен договор.\"Мисля, че ще успеем да постигнем някакво междинно решение\", каза украинският президент.  Русия и Украйна преговарят за сключването на нова транзитна спогодба, която да замени 10-годишното споразумение, което изтича в края на тази година.Миналата седмица Москва заяви, че транзитните такси, предложени от Киев, са твърде високи.", "date": "2019.12.10", "title": " Големите новини от срещата Путин - Зеленски: Мир в Донбас и шанс за нов газов договор"}
{"url": "http://www.cross.bg/pernik-spravyane-dnes-1619919.html", "text": "/КРОСС/ На среща в Министерството на регионалното развитие и благоустройството днес – 10 декември, ще бъдат обсъдени технически решения за справяне с водната криза на Перник. Тя ще се проведе от 15.00 часа. На нея е поканен да присъства и кметът на Перник Станислав Владимиров.След срещата, от 16.00 часа, в зала „Пресцентър“ на МРРБ ще се състои брифинг, на който ще бъдат представени набелязаните мерки.Възможните технически решения за справяне с кризата бяха коментирани и днес на среща по покана на министър Петя Аврамова, в която се включиха областният управител на Перник Емил Костадинов и представители на ВиК оператора.", "date": "2019.12.10", "title": "На среща в МРРБ днес ще бъдат обсъдени технически решения за справяне с водната криза на Перник"}
{"url": "http://www.cross.bg/tema-gost-godini-1619916.html", "text": "/КРОСС/  Какво спира въздушните течения в София? Анализ на д-р Анастасия Стойчева от НИМХ; Как да се подобри изборният процес? Говорителят на ЦИК Александър Андреев след срещата при президента; Как ще се бори сивата икономика? Гледните точки на работодатели и синдикати;Русия със забрана да участва на световни спортни състезания - какво следва?3 години след взрива - как живеят хората в Хитрино?; Какво остана скрито зад кулисите в „белия дом\". Гост: преводачът - Йонко Мермерски; Защо Русия беше извадена от големите спортове? Гост: Нешка Робева; Мерки срещу купуването на гласове. Гост: Проф. Михаил Константинов; Последните социологически проучвания. Кои са водещите партии? Появяват ли се новите „играчи\" на политическата сцена?; Баневи с 1 милиард в швейцарска сметка. Могат ли да прикрият доказателства, ако не са в ареста?; Тръгна ли от Париж нова революция и ще пламнат ли и други части на Европа? Коментар на Ивайло Калфин; Дръжте крадеца на луканка! Как завършва битката на няколко мъже за едно мезе?; Очаква ли ни шоково поскъпване на храните и стоките заради по-високите цени на тока за индустрията? Сметките на бизнеса - само в \"На твоя страна\";След убийството на рейнджърката Десислава Стоянова - последните разкрития от прокуратурата; Хитрино - две години след трагедията. Споменът за ада през обектива на Олег Попов; Пчеларите излизат на протест. На живо - изчезва ли българският мед?; ", "date": "2019.12.10", "title": "Теми и гости в сутрешните блокове на телевизиите за 10 декември "}
{"url": "http://www.cross.bg/trakiya-posoka-byrgas-1619920.html", "text": "/КРОСС/ Възстановено е движението при км 133 на АМ \"Тракия\" в посока Бургас. ", "date": "2019.12.10", "title": "Възстановено е движението при км 133 на АМ \"Тракия\" в посока Бургас"}
{"url": "http://www.cross.bg/pravitelstvo-nagrada-nobelova-1619905.html", "text": "/КРОСС/- Религиозният реформатор Мартин Лутер публично изгаря папската була. - В Англия е основана Кралска академия на науките (Royal Society). - Франция става първата страна в света, която въвежда метричната система, основана на метъра и килограма. - Мисисипи става 20-тия американски щат. - Британският инженер Робърт Томпсън патентова пневматичната гума. - Първите президентски избори във Франция са спечелени от племенника на Наполеон Бонапарт - Луи Наполеон Бонапарт. - В Лондон заработва първият в света уличен светофар. - В щата Уайоминг жените получават право да гласуват.- Руско-турска война (1877-1878):Битка при Плевен: Руските войски превземат Плевен след 3-месечна обсада. - Основана е Националната библиотека „Св. св. Кирил и Методий\" в София. - Съставено е четвъртото правителство на България, начело с Петко Каравелов. - В резултат на договор между САЩ и Испания, Куба става независима държава.- Съставено е двадесетото правителство на България, начело с Тодор Иванчов.- Раздадени са първите Нобелови награди: за физика - на Вилхелм Рьонтген; за химия - на Якоб Вант-Гоф; за физиология и медицина - на Емил Беринг; за литература - на Рене Сюли Прюдом; за мир - на Фредерик Паси и Жан Анри Дюнан. - Американският президент Теодор Рузвелт спечелва Нобелова награда за мир и става първият американец спечелил Нобелова награда. - Българската армия пресича Дрим в хода на ПСВ и навлиза в албанските земи. - В СССР е извършена денационализация на дребните предприятия - до 10 наети работници. - Втората световна война: Японската армия унищожава 2 британски военни кораба, загиват около 800 моряци. - Втората световна война: Японската армия завладява американския остров Гуам. - Втората световна война: Трета бомбардировка на София от британско-американската авиация. - Правителството на САЩ дава съгласие за изграждане на главна резиденция на ООН в Ню Йорк. - Шестото Велико Народно събрание избира за министър-председател Георги Димитров и му възлага да състави правителство на Отечествения фронт.- Общото събрание на ООН приема Всеобща декларация за правата на човека. - Философът Тодор Павлов е преизбран за председател на БАН. - Френският писател Жан-Пол Сартър отказва да приеме присъдената му Нобелова награда за литература като израз на пацифистките си убеждения и против откритието на Алфред Нобел. - Активистът Андрей Сахаров е награден с Нобелова награда за мир, приета от неговата жена. - В чест на 100-годишнината от освобождението на Плевен от османска власт в града е открита панорамата Плевенска епопея. - Общото събрание на ООН одобрява предложението на Пакистан за създаване на зона свободна от ядрени оръжия в Южна Азия. - В Чехословакия е избрано първото некомунистическо правителство, а президентът Густав Хусак подава оставка. - По време на срещата на ръководителите на държавите от ЕС в Хелзинки е взето решение за преговори с България за присъединяване. - Открит е спътникът Автоноя от екипа от астрономи Скот Шепърд, Дейвид Джуит и Ян Клайн. - Състои се премиерата на филма Аватар. ", "date": "2019.12.10", "title": "10 декември в историята"}
{"url": "http://www.cross.bg/sega-tryd-chasa-1619922.html", "text": "/КРОСС/  - България да промени конституцията си заради главния прокурор, настоя Страсбург; - WADA вкара руския спорт в 4-годишна карантина; - Министърът на образованието Красимир Вълчев пред „24 часа\": Студенти ще учат безплатно в поне седем направления;- Лепят еко стикер с чип на автомобилите от април догодина; - Дядо Коледа с такси за 80 лева; - 8 от 10 младежи не знаят къде им е втората пенсия; - Управляващите ще определят със закон истинските медии; - Новият социален министър иска ревизия на втората пенсия; - Който гори гуми и кабели, ще е престъпник заради лошия въздух;- На срещата при Радев: Да се отворят чувалите с бюлетини, за да се види защо имаше толкова недействителни; - България е 52-ра по човешко развитие; - Борисов се качи на US самолетоносача „Труман\"; - Вежди Рашидов: Шефовете на БНТ и БНР трябва да се избират от парламента; - Раят събра Нейчо и Стояна; - Купеният вот между 4 и 8%; - Грипната епидемия идва в края на януари; - Стоян Каранлъков, директор \"Магазинна мрежа\" във \"Виваком: \"Коледа идва с подобрени тарифни планове за мобилни услуги\"; - Проф. Огнян Герджиков: \"Златен век\" е законен строеж с валидно разрешително; - Експертът по киберсигурност доц. Златогор Минчев пред \"Труд\": Никой не може да обясни нито Хигс-бозона, нито Ванга; - Д-р Сергей Иванов, управител на Центъра по биология на храните: Има още поне 6 партиди пилешко със салмонела; - Таня Михайлова, зам.-министър на образованието и науката: Ще заинтригуваме децата да учат граматика с игри в мрежата; - Счупят ли оковите на един прокурор ще трябва да освободят всички; - Новата \"Гражданска отговорност\" - много малус, малко бонус; - Финансирането на партиите от бизнеса е кьорфишек; - Промишленост и ИКТ секторът дръпнаха напред; - На крадеца Цветан Василев езикът е дълъг, но лъжите къси; - Защо не знаем къде са парите от втората пенсия!;  ", "date": "2019.12.10", "title": "Преглед на печата за 10 декември"}
{"url": "http://www.cross.bg/darina-vitorio-dete-1619923.html", "text": "/КРОСС/ Започва делото за убийството на Дарина Министерска и едногодишото й дете.Обвиняем е 27-годишният Виторио Александров, който е и баща на Никол.Жестокото убийство стана в края на  миналата година.По първоначална информация, Виторио е застрелял Дарина в семейното жилище, в столичния квартал „Надежда“. След това, заедно с детето  се качва в такси се лута,  часове наред, из София.По пътя удря шофьора на таксито, а по-късно стреля и срещу детето.Близките на убитата Дарина настояват за сериозно наказание.", "date": "2019.12.10", "title": "Започва делото за убийството на Дарина Министерска и едногодишото й дете"}
{"url": "http://www.cross.bg/chasa-provede-zala-1619917.html", "text": "/КРОСС/ От 9.30 часа в „София Хотел Балкан“, министърът на образованието и науката Красимир Вълчев ще участва в конференция на тема \"Перспективи и предизвикателства пред педагогическото образование през 21 век“.От 09.30 ч в зала 6 на НДК, заместник-министър Карина Ангелиева ще участва в международна конференция на тема „Научноизследователски инфраструктури на бъдещето – синергия, устойчивост, интелигентен растеж и социално въздействие“.От 09.30 часа – 2 състав на Софийски градски съд ще гледа дело НОХД № 2746/2019 г. срещу Мария и Свилен Велеви (чл. 116 НК)От 09.30 часа в зала 6 на НДК, ще се проведат Годишните награди Global Tech Summit Technology Awards.От 10.00 часа в зала „Сердика“, София хотел „Балкан“, ще се проведе международна конференция: „Публично-частно партньорство в сферата на Киберсигурността: инвестиционни политики“.От 10.00 часа от председателя на Народното събрание Цвета Караянчева ще открие Ден на отворените врати при омбудсмана.От 10.30 часа в Зала 2 на ул. „Акад. Георги Бончев“ бл. 25А, президентът Румен Радев ще се запознае с научните резултати, проектите и научната инфраструктура на Института по информационни и комуникационни технологии на Българска академия на науките.От 11.00 часа в библиотеката на „Дондуков 2“ вицепрезидентът Илияна Йотова и посланикът на Великобритания Ема Хопкинс ще представят пред медиите инициативата „Посланик за един ден“.От 11.00 часа в зала „Запад“ на Народното събрание, ще се проведе среща-разговор на тема: \"Пътна карта на детското щастие\".От 11.00 часа в Националния пресклуб на БТА, Асоциацията на дружествата за здравно застраховане /АДЗЗ/ ще проведе пресконференция на тема: „Здравеопазване и пазар – резултати“.От 11.00 часа в зала \"История на книгата\", I-ви етаж на НБКМ, ще се проведе пресконференция, посветена на постиженията на Националната библиотека през 2019 и 141 й рожден ден ще вземат директорът на НБКМ доц. д-р Красимира Александрова, тримата заместник-директори  и членовете на Обществения съвет акад. Антон Дончев, Кирил Вълчев \"Дарик\" радио, адвокат Красимир Недев, емблематичният глас на БНР Божана Димитрова и др.От 11.30 часа – 24 състав на Софийски градски съд ще гледа дело НОХД № 4328/2019 г. срещу Викторио Александров (чл. 116), обвинен за убийството на жена си и детето си.От 12.00 часа в литературен клуб „Перото“, НДК, ще се проведе дванадесетата церемония по връчване на годишните правозащитни награди на Българския хелзинкски комитет „Човек на годината”.От 12.00 часа, в централния офис на КРИБ, ще се проведе пресконференция във връзка със стартиралия на 1-ви октомври 2019 г. проект на „Конфедерация на работодателите и индустриалците в България - КРИБ гласът на българския бизнес“ с наименование: „Разработване на нов модел за управлението на човешките ресурси с цел развитие на устойчив социален капитал“.От 13.00 часа Националният дворец на децата отваря врати за изложба на детски творби „Аз и Детското полицейско управление“.От 13.30 часа в Дома на Европа, ул. \"Георги С. Раковски\" № 124, ще се проведе кръгла маса на тема: \"European Green Deal и новите климатични политики - присъда или нова надежда за българската индустрия и енергетика?\".От 14.00 часа в Националния археологически институт с музей при БАН президентът Румен Радев ще участва в 9-тата Годишна среща на българските олимпийски отбори по природни науки и ще ги поздрави за постиженията им през изминалия състезателен сезон.От 14.00 часа в Агенция „Пътна инфраструктура“ се отварят офертите в тръжната процедура за изработването на технически проект и подробен устройствен план за околовръстен път на гр. Пловдив.От 15.00 часа в конферентната зала „Европа II“ на“ Рамада“ Хотел-София, ще бъде представена на иновативната система за рехабилитация във виртуална реалност –Neuroforma.От 10.30 часа в конферентната зала на Областна администрация ще се проведе заседание на Областната епизоотична комисия.От 12.00 часа ще се проведе пресконференция на кмета на града.От 12.10 часа в зала № 2 на Апелативен съд – Бургас съдия Вълкова ще даде традиционния за края на годината брифинг по актуални за правосъдието теми.От 12.30 часа в Апелативен съд – Бургас административният ръководител на съдия Деница Вълкова ще открие изложбата „Информирани срещу „ало“ – измамите“, по повод Международния ден за правата на човека.От 11.30 часа в пространството около катедралния храм „Св.Димитър“, заместник-кметът на Община Видин Борислава Борисова ще присъства на откриването на „Алея на елхите“ във Видин. Инициативата е на Регионалното управление на образованието и се реализира със съдействието на Община Видин.От 10.00 часа омбудсманът Диана Ковачева и ректорът на Икономически университет – Варна проф. д-р Евгени Станимиров ще подпишат споразумение за сътрудничество, а от 11.00 часа доц. д-р Ковачева ще изнесе публична лекция на тема „Ролята на омбудсмана за защита на основните права“.От 10.30 часа в Община Варна ще се проведе пресконференция по проект „Модернизация на образователната инфраструктура на територията на град Варна“.От 11.30 часа в Арт-салон на радио „Варна“ ще се проведе пресконференция на „Демократична България” – Варна на тема: „ Новият управленски мандат във Варна? Реалности и „схеми”.От 12.30 ч. омбудсманът Диана Ковачева ще проведе изнесена приемна за граждани в Областната управа.От 14.00 часа в залата на Общината, ще се проведе извънредно заседание на Общинския съвет.От 11.00 ч. на пл. „Възраждане“ ще се проведе тържествен ритуал по повод 10 декември – Ден на освобождението на Плевен от турско робство и на признателността на гражданите към загиналите за неговото освобождение.В 9.00 часа в зала 1 на Окръжния съд ще се проведе заседание по делото срещу Димчо Темелков – бивш началник на полицията в Асеновград, обвинен, че не е изпълнил служебните си задължения и е превишил властта и правата си – като деянията е извършил с цел да набави за себе си облага – повишаване на оценката му като ръководител на РУ „Полиция“ – гр. Асеновград при ОДМВР – Пловдив, кариерно израстване и получаване на поощрения и награди.В 09.15 часа в зала 10 на Окръжния съд ще се проведе заседание по делото срещу Димитър Ш. и Ангел М., обвинени в притежание с цел разпространение на високорискови наркотични вещества.В 09.30 часа в Общината кметът Здравко Димитров ще проведе среща с представители на ръководствата на ХГ \"Св. Св. Кирил и Методий\" и ОУ \"Княз Александър I\" относно проекта за изграждане на паркинг в непосредствена близост до сградата на училището, на мястото на бившия ТЕЛК. След срещата в 10,00 часа в заседателната залата по темата ще бъде дадена пресконференция.В 11.00 часа в зала \"Париж\" на Гранд хотел Пловдив ще се проведе пресконференцията с участие на кмета Здравко Димитров, Кубрат Пулев и Тервел Пулев по повод боксовата гала, която ще се състои на 14-ти декември в зала \"Колодрума\".В 11.00 часа в голяма конферентна зала на ДК \"Борис Христов\" ще се проведе заключителна среща за отчитане на Програма Монтесори с участието на заместник-кмета Стефан Стоянов. От 12.00 часа ще бъде връчването на наградите и грамотите на успешно завършилите последния курс \"Монтесори\".     ", "date": "2019.12.10", "title": "Предстоящи събития в страната за 10 декември"}
{"url": "http://www.cross.bg/antidopingova-ostro-problem-1619924.html", "text": "/КРОСС/ Премиерът на Русия Дмитрий Медведев реагира остро на решението на Световната антидопингова агенция да накаже страната с изваждане от всички международни спортни събития.Санкцията е за период от четири години и бе наложена заради сериозните допинг нарушения на Руската антидопингова лаборатория.\"Това е продължение на една антируска истерия, която вече става хронична.Имаме проблем с допинга и това е недопустимо. Трябва да предприемем по-твърди мерки за борба с този проблем и хората, които взимат решения за взимането на такива субстанции.Допуснахме грешка, но да не би другите страни да са безгрешни?\", запита Медведев.", "date": "2019.12.10", "title": "Медведев реагира остро на решението на Световната антидопингова агенция"}
{"url": "http://www.cross.bg/mugla-sofiya-oblasti-1619921.html", "text": "/КРОСС/ Жълт код за мъгла е обявен за днес за 13 области в страната. Мъглите остават гъсти и трайни през целия ден.Предупреждението е областите: София – град, София – област, Благоевград, Видин, Враца, Кърджали, Кюстендил, Монтана, Перник, Пазарджик, Пловдив, Стара Загора, Хасково. Мъгли и ниски облаци ще има около водните басейни, в низините и котловините.Максималните температури ще са между 7 и 12 градуса, а в районите с трайна мъгла и по-ниски.От Столична община отварят безплатни буферни паркинги. Местната управа има готовност при среднодневни превишения на фини прахови частици над 200 микрограма на кубичен метър да въведат „зелен билет“.", "date": "2019.12.10", "title": "Жълт код за мъгла в 13 области"}
{"url": "http://www.cross.bg/rodeni-na-dekemvri-1619918.html", "text": "/КРОСС/ , политолог;, бивш изп. директор на Българската банка за развитие;, тв журналист;, математик;, бизнесмен;, химик;, първият български медалист от зимна олимпиада;, режисьор;, актьор, режисьор;, журналист, президент на Световната пиар асоциация ICCO; ", "date": "2019.12.10", "title": "Родени на 10 декември"}
{"url": "http://www.cross.bg/mina-ermogen-chrez-1619904.html", "text": "/КРОСС/ Жестокият гонител на християните, император Максимиан, веднъж пратил в Александрия един от заслужилите си войници - атинянина Мина, с поръчение да усмири вълненията, възникнали в града, и да се погрижи да отвърне християните от тяхната вяра. Царят не знаел, че Мина сам вярвал в Христа. Мина пристигнал в Александрия и наскоро чрез мъдрите си разпоредби усмирил вълненията и привел всички дела в ред. А що се отнася до вярата Христова, той не само не я преследвал, но явно говорел, че тя едничка е истинска и спасяваща вяра. Думите си той доказвал чрез дела, бидейки крайно милосърден и добър. Господ му дарувал чудотворна, целебна сила. Всички болни, които получавали изцерение чрез неговите молитви, славели Бога, и вярата в Христа се разпространявала в Александрия все повече и повече.Тия успехи на християнската вяра силно дразнели езичниците и те побързали да донесат на Максимиан за действията на Мина. Разгневеният цар свикал своя съвет и след съвещание с велможите си решил да изпрати в Александрия градския управител Ермоген, от всички уважаван мъж.Той му дал най-строги заповеди против християните и особено против Мина, като му заповядал да употреби всички средства, за да застави християните да се върнат към идолопоклонството. Ермоген бил езичник, не знаел нищо за истинската вяра, но по природа бил добър и милостив. И ето, на Господа било угодно да му открие пътя към спасението и вечния живот. През време на пътуването с кораба той видял насън трима светли мъже, които му казали: \"Знай, Ермогене, че и малкото добро не е презряно от Бога. Затова Господ прие и твоите добри дела. И твоят път, който е предприет за гибел на мнозина, ще стане за тебе път на безсмъртна слава и чест, защото по тоя път ти ще дойдеш до вечния Цар. Ние ще ти пратим такъв човек, който ще те доведе при благословения Цар, и ти от Него ще получиш такава слава, която сегашния твой цар не може да ти даде\".Като се събудил, Ермоген дълго мислил за своето съновидение и направил заключение, че нему вероятно предстоят големи почести от царя. Като пристигнал след няколко дни в Александрия, той повикал при себе си Мина. Мина, щом влязъл при него в стаята, извикал гръмогласно: \"Слава на единия велик Бог, чрез волята на Когото ти пристигна тук!\" Колкото и да желаел Ермоген да пощади Мина, бил принуден да заповяда да го затворят в тъмница, защото призовал Името Божие.На другия ден довели Мина за разследване. Той бил спокоен, като истински неустрашим войн. На укора на Ермоген, че не почита боговете, той отговорил с твърдо изповядване на единия истински Бог. Той говорел: \"Всеки трябва с пламенно желание да търси истинския Бог. Аз сам в младостта си, когато живеех в Атина, пазех бащините закони. Но пламенно желаех да узная истината и изучавах прилежно всички елински науки. След това взех да чета и християнски книги и като ги четях, убедих се, че в тях е силата и правдата, и в елините е заблуждението и лукавството. След това аз видях на дело силата на истинския Бог чрез чудеса, вършейки чрез Неговото Име, и като повярвах, отхвърлих предишните заблуждения, приех кръщение и почнах да служа на Христа\".Още много говорил Мина за истината и силата на християнската вяра. Народът внимателно го слушал и мнозина казвали на Ермоген: \"Той говори вярно. Ние сами видяхме чудесата и изцеряванията с Името на Христа. Трябва да се почита Оня Бог, Когото изповядва Мина!\"Ермоген, недоумявайки какво трябва да прави, заповядал да отведат християнина в тъмницата. Но на другия ден го повикал пак и започнал да го заплашва с мъчения, ако не се поклони на боговете. Мина му отговорил:- На каквито искаш мъки ме подлагай, аз с радост ще страдам за моя Христос. При това несъмнено се надявам, че ти сам, като отхвърляш временните блага, ще бъдеш едно от чедата Христови.Тогава Ермоген, изпълнявайки заповедта на царя, наредил да предадат Мина на изтезания. Отрязали му краката - мъченикът хвалел Бога; след това го лишили от език и очи - мъченикът всичко търпял радостно и спокойно. Хвърлили го в тъмницата. Там през нощта при чудна светлина му се явил Сам Христос и го изцерил, като обещал, че и Ермоген скоро ще дойде до познание на истината и ще постигне нетленен венец. Когато на другия ден войници влезли в тъмницата, едва повярвали на очите си, като видяли Мина здрав. Като узнали как се изцерил, те извикали: \"Велик е християнският Бог!\" и с внимание и вяра слушали поученията му.Дошли други войници от съдията. Но и те останали при Мина, победени от силата Христова. Мълвата за чудесното събитие се разнесла по града и целия народ се затекъл към тъмницата, славейки и величаейки истинния Бог. Тогава Мина решил сам да отиде в съдилището при Ермоген, който с неизразимо изумление видял здрав оногова, когото в навечерието видял осакатен и едва жив. Мина започнал да говори на съдията за Бога, като го призовавал да познае истината и от Името на Господа му обещавал спасение. Чудно видение в същото време се представило на Ермоген. Той видял два светли ангела, увенчаващи мъченика с нетленен венец, и като паднал при нозете на Мина, извикал:- Моли се за мене, истински Божий служителю, щото и мене милостно за приеме Господ!- Не се съмнявай в Божията милост - отговорил светият мъченик. Бог е добър и милосърден и няма да отхвърли идващия при него. Той ще впише името ти в книгата на живота, и ти ще Го прославиш чрез св. мъченичество. Целият тоя ден в Александрия бил ден на радост и тържество: народът гръмогласно славел Господа и Му благодарял. А Ермоген цяла нощ слушал наставленията на Мина и се готвел за св. кръщение, което приел заедно с голямо множество народ. Той раздал имота си на бедни и с Мина започнали да проповядват истинската вяра и чрез Божията сила правели чудеса.Всичко това стигнало до царя, който сам пристигнал в Александрия с голяма военна сила. Той повикал при себе си християните и жестоко ги укорявал, че са оставили вярата на бащите си. Но Мина и Ермоген не се побояли от заплахите му и смело изповядвали пред царя своята вяра в истинния Бог, като разказвали за чудесата, извършени чрез силата Господня. Царят не повярвал и заповядал да ги подложат на страшни изтезания.Отново силата Божия се проявила в чудни изцерявания. Пред очите на царя осакатените християни се изправяли здрави и невредими. Той приписвал всичко на мегесничество. Един езически учен и писател, на име Евграф, като видял тия чудеса, повярвал и открито изповядвал вярата си в Иисуса Христа. Царят със своята ръка го убил.Мина и Ермоген по заповед на царя били посечени с меч, а телата им в железен ковчег били хвърлени в морето. Но ковчегът не потънал, а доплувал до гр. Византион, където епископът, уведомен по чудесен начин за пристигането на св. мощи, извадил из морето телата на мъчениците и с чест ги погребал близо до градските стени. ", "date": "2019.12.10", "title": "Свети мъченици Мина, Ермоген и Евграф"}
{"url": "http://www.cross.bg/lyubovta-za-edin-mig-mozhe-da-ti-dade-tova-1619903.html", "text": "/КРОСС/ \"Любовта за един миг може да ти даде това, което с труд не винаги можеш да постигнеш за цял живот.\"Гьоте", "date": "2019.12.10", "title": "Любовта за един миг може да ти даде това"}
