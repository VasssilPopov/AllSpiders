{"url": "http://www.cross.bg/svitolina-halep-specheli-1575162.html", "text": "/КРОСС/ Украинката Елина Свитолина защити титлата на силния турнир по тенис на червени кортове в италианската столица Рим с награден фонд 2,7 милиона евро.Поставената под номер 4 Свитолина надделя за втора поредна година на финала над румънката Симона Халеп с 6:0, 6:4 за малко повече от час.Украинката взе безапелационно първия сет за само 19 минути, като водачката в световната ранглиста Халеп допусна цели 11 непредизвикани грешки в него срещу едва 4 на съперничката.Румънката очевидно имаше физически проблеми и често закъсняваше за ударите си. Тя допусна ранен пробив и във втората част, а при 2:3 гейма поиска медицински таймаут заради болки в гърба.Халеп се завърна на корта и успя да спечели две последователни подавания, но брейкът аванс на Свитолина се оказа достатъчен и тя спечели осми пореден финал, общо 12-а титла в кариерата си и втора за сезона след Дубай през февруари.", "date": "2018.05.20", "title": "Свитолина отново триумфира в Рим"}
{"url": "http://www.cross.bg/pyblikatzii-facebook-falshivi-1575155.html", "text": "/КРОСС/ Facebook започна мащабна кампания за прочистването си от фалшиви профили и коментари. Само през първото тримесечие на тази година компанията е изтрила 583 млн. фалшиви профила, съобщава в. GuardianОсвен това екипът на социалната мрежа е \"предприел действия\" срещу 837 млн. публикации спам и фалшиви публикации. Към всичко това Facebook е модерирал и 2,5 млн. публикации с реч на омразата, 1,9 млн. поста с терористична пропаганда, 3,4 млн. публикации с насилие и 21 млн. публикации с голота и сексуални активности.\"Това е стартът на пътешествието, а не краят и се опитваме да сме максимално отворени\", коментира Ричард Алън, вицепрезидент на Facebook за Европа, Близкия Изток и Африка. Компанията затяга мерките след множеството проблеми и скандали. Всички данни по-горе са резултат от новите усилия и към тях не са добавени останалите публикации и критерии, които Facebook модерира. Сред тях са детско порно, заплахи, предсмъртни писма, онлайн тормоз, обиди, нарушения на личното пространство или авторски права и др. За тези категории Facebook също подготвя допълнителни правила и критерии.Компанията казва още, че голяма част от завишения брой локализирани нарушители е благодарение на изкуствен интелект. Той анализира и открива потенциалните нарушители, които след това да се прегледат от служители на компанията. Досега се разчиташе предимно на сигнали от самите потребители. С помощта на изкуствения интелект обаче са открити 98,5% от изтритите през първото тримесечие фалшиви профили и почти 100% от спама.Изкуственият интелект засега има да учи най-много как да разпознава реч на омразата. За тримесечието той е засякъл 38% от общия брой изтрити публикации с реч на омразата. В останалите категории резултатите са над 85% и нагоре. Facebook казва, че практиката е постоянна и резултатите от нея ще бъдат огласявани на всеки три месеца.", "date": "2018.05.20", "title": "Facebook изтри 583 млн. фалшиви профила за 3 месеца"}
{"url": "http://www.cross.bg/filma-rezhisyor-beshe-1575160.html", "text": "/КРОСС/ Японски режисьор спечели „Златната палма” на 71-вия кинофестивал в Кан. Хирокадзу Каре-Еда беше отличен за филма „Семеен въпрос” (оригинално заглавие „Магазинни крадци”, ).Председател на журито, което оценяваше номинираните ленти, беше холивудската звезда Кейт Бланшет.Тазгодишният фестивал премина под знака на обвиненията в сексуален тормоз, разтърсили Холивуд.Полският режисьор Павел Павликовски получи приза за най-добра режисура за мелодрамата „Студена война” . Павликовски е награден в Кан за първи път, но е носител на „Оскар” за най-добър чуждестранен филм през 2005 г. за черно-бялата драма „Ида” (Ida).Ливанская кинематографистка Надин Лабаки получи Наградата на журито за социалната драма „Капернаум”  или  за съдбата на децата, жертва на насилие в раздирания от социални проблеми съвременен Бейрут.Наградата за най-добър сценарий беше присъдена на два филма – на италианката Аличе Рорвахер за филма „Щастливия Лазар”  и на филма „Три лица”  на иранския режисьор Джафар Панахи,който е и сценарист на филма.Американецът Спайк Ли, който не е участвал в Кан от 27 години, бе удостоен с Голямата награда  за .Политическият филм, в който режисьорът от Бруклин заклеймява едновременно расизма, крайната десница и президента Доналд Тръмп, започва с историята на чернокожия полицай Рон Столуърт, внедрил се в Ку Клукс Клан през 1978 г., и завършва със събитията в Шарлотсвил във Вирджиния през август 2017 г.Филмът на белгийския режисьор Лукас Донт „Момиче”  бе награден със „Златна камера” . Филмът на фламадеца участваше в програмата „Особен поглед” и беше отличена и с наградата на Международната асоциация на кинокритицитев FIPRESCI (ФИПРЕССИ).Италианският актьор Марчело Фонте бе отличен с наградата за най-добра мъжка роля за бруталната криминална драма „Кучкарят”  на режисьора Матео Гароне.Казахстанската актриса Самал Еслямова беше удостоена с приза за най-добра женска роля за главната роля в руския филм „Айка” на режисьора Сергей Дворцевой, който също е роден в Казахстан – социална драма, разказваща историята на млада нелегална имигрантка от Киргизстан – Айка, която е принудена да се откаже от новороденото си дете и се опитва да оцелее в жестоката реалност на съвременна Москва.", "date": "2018.05.20", "title": "Японският режисьор Хирокадзу Каре-Еда спечели „Златната палма” в Кан"}
{"url": "http://www.cross.bg/tzenata-sofiya-remontite-1575164.html", "text": "/КРОСС/ От 5 юни започват ремонтите по топлопреносната мрежа на столицата, съобщиха от \"Топлофикация\" - София. Очаква се те да приключат до края на септември. От 20-и до 29-и август ще бъде спряна изцяло работата на ТЕЦ \"София\".Директорът на Дирекция „Инвестиционна и ремонтна дейност в „Топлофикация“ – София инж. Николай Колев каза колко се очаква да продължат ремонтите:„Колкото и да се стремим да бъдат къси сроковете за ремонтната програма, тези съоръжения си искат време, което за съжаление щем не щем трябва да осигуряваме за ремонт. По принцип колкото повече остарява съоръжението, толкова повече е необходимостта от по-продължителен ремонт“.Планирана е подмяна на 20 км. Топлопроводи. За целта са осигурени близо 9 млн. лв., каза още инж. Колев. Очакванията са най-дългият ремонт да бъде в „Младост 3“.Ръководителят на Дирекция „Експлоатация“ инж. Боян Паунов обяви предложението за повишение на цената на парното за новия регулаторен период от 1 юли до 30 юни 2019 г.:„Под 4% е предложението за увеличение на цената на топлинната енергия. Сегашното увеличение на цената на газа, което не е ясно окончателно какъв ще бъде размерът, то ще даде отражение вече на предварително зададен модел в КЕВР и единствено регулаторът може да каже каква ще бъде цената“.", "date": "2018.05.20", "title": "От 5 юни започват ремонтите по топлопреносната мрежа на столицата"}
{"url": "http://www.cross.bg/bulgarin-korab-ispanski-1575156.html", "text": "/КРОСС/ Испанската полиция е прехванала рибарски кораб, превозващ приблизително 15 тона хашиш. Един от арестуваните трафиканти е българин, предава Xinhua.Рибарският кораб, който незаконно е плавал под малтийски флаг, е забелязан от испански кораб на около 110 морски мили от източния испански бряг в ранните часове на петък, според прессъобщение на испанското МВР. Екипажът – трима холандци и един българин, са арестувани, а корабът е отведен в югоизточното пристанище Алисанте.", "date": "2018.05.20", "title": "Арестуваха българин за трафик на 15 тона наркотици"}
{"url": "http://www.cross.bg/abas-prezident-bolnitzata-1575167.html", "text": "/КРОСС/ Палестинският президент Махмуд Абас е постъпил в болница с висока температура, предаде Асошиейтед прес, цитирайки негов помощник, пожелал анонимност в съответствие с протокола.83-годишният палестински лидер претърпя операция на ухото миналата седмица и е дошъл в болницата късно в събота за вторичен преглед.Според палестинската осведомителна агенция, която цитира директора на болницата, резултатите от направените му медицински анализи са добри. Той не даде повече подробности.Абас, който е страстен пушач, има дълга история със здравни проблеми – от сърдечни усложнения до рак на простатата преди 10 г.Абас не е посочил свой приемник, а палестинците не са провеждали избори за президент от 2005 г. поради разрива между „Фатах” – партията на Абас, и ислямисткото движение „Хамас”, което управлява ивицата Газа.", "date": "2018.05.20", "title": "Приеха палестинския президент Махмуд Абас в болница"}
{"url": "http://www.cross.bg/godini-bili-potunal-1575152.html", "text": "/КРОСС/ Международен екип учени откри фирмени знаци на древни китайски майстори на кораб, който преди 800 години потънал в Явайско море. Както съобщава Live Science, своеобразната маркировка свидетелства за това, че плавателният съд може да е потънал сто години преди датата, която смятали до този момент.Става дума за кораб, който бил открит на дъното на Явайско море в края на 1990 г. След проведен анализ на смолата и бивните, открити на съда, учените тогава решили, че той е потънал през XIII век. След като изучили обаче две табели, които били открити върху керамични съдове, специалистите дошли до извода, че те били направени в префектура Цзянинин Фу в китайската провинция Фуцзян.Решаващи в случая бил йероглифа \"Фу\", който отбелязвал произхода. Префектура Цзянзинин Фу получила своето име през 1162 г. През 1278 г. тази територия била завоювана от войската на династията Юан и била преименувана в Цзянзинин Лу, което говори, че тези изделия били направени между тези години.\"Това е най-ранната дата, на която корабът е можел да отплава - това е 1162 г.,\" пояснява Лиза Низиолек от Чикагския музей по естествена история. \"Това означава, че корабокрушението е станало сто години преди това, което се е считало досега.\"", "date": "2018.05.20", "title": "Откриха кораб на 800 години с маркировка Made in China"}
{"url": "http://www.cross.bg/iiork-zhilishten-kompleks-1575150.html", "text": "/КРОСС/ Архитектурната фирма DFA, базирана в Ню Йорк, представи амбициозно (но вероятно не особено практично) решение за плаващ жилищен комплекс. Той ще бъде технически свързан със земята - решетъчните, цилиндрични сгради ще се издигнат от разрушения Pier 40 (кей) в река Хъдсън, Ню Йорк.Чрез адаптирането на съществуващия кей, който е построен през 1962 г. и е занемарен, архитектурното студио предлага решение на някои от текущите проблеми в Ню Йорк, включително липсата на жилища на достъпни цени и устойчивостта на наводненията, дължащи се на изменението на климата.\"Виждаме, че в Ню Йорк има толкова много проекти, които се случват бързо и са отговорни за сериозни проблеми \", каза основателят на DFA Лейт Сайв. \"Тези краткосрочни решения няма да предпазят града от случващите се промени в околната среда или да предпазят бъдещите поколения.\"Според уеб сайтът на фирмата проектът ще има \"четири типа кули с височина между 30 и 140 метра с 450 жилища. DFA използва алгоритъм за намиране на най-добро местоположение за всяка кула, базиран на структурата на кея. Кулите ще бъдат свързани с високи алеи със зеленина. Идеята е долу също да има обществени площи, но те ще функционират до 2050 г., когато речната вода ще ги покрие според настоящите прогнози за климата. След 2050 г. жителите ще използват издигнатите пътища, за да се разхождат.Плаващи вили - бъдещето на луксозните домовеТези домове налагат нов стандарт на живот и става все по-търсениЗасега обаче предложението на DFA е само творчески замисъл. В реалния живот кеят разполага с футболно игрище и паркинг, които в скоро време няма да бъдат разрушени. През 2016 г. \"Хъдсън Ривър Парк Тръст\" (групата, която управлява кея) продаде въздухоплавателните права на структурата на група предприемачи. Сега организацията планира да използва средствата от тази продажба за рехабилитация на сегашните съоръжения.И все пак, дизайнът е още един знак, че моментът на плаващата архитектура най-накрая е дошъл.", "date": "2018.05.20", "title": "Нюйоркски архитекти проектираха плаващ жилищен комплекс"}
{"url": "http://www.cross.bg/bratya-kiril-metodiii-1575166.html", "text": "/КРОСС/ Делото на Светите братя Кирил и Методий и техните ученици успя благодарение на българската държава. Това заяви вицепрезидентът Илияна Йотова по време на поклонението пред делото на Светите братя Кирил и Методий и техните ученици в словашкия град Нитра. Вицепрезидентът посети катедралата и разговаря с епископа на Нитра монсеньор Вилиям Юдак – един от изследователите на славянската мисия на двамата братя. Илияна Йотова отдаде почит пред част от мощите на св. Кирил, които се съхраняват в катедралата, и поднесе венец пред паметника на двамата равноапостоли.Вицепрезидентът се срещна с кмета на Нитра Йозеф Двонч и неговия екип, които в неделния ден дойдоха специално в кметството, за да разговарят с Илияна Йотова.Визитата на вицепрезидента в Република Чехия, Република Словакия и Република Сърбия по стъпките на Кирил и Методий и техните ученици е посветена на 1155-ата годишнина от Великоморавската мисия и е в контекста на българското председателство на Съвета на ЕС. В навечерието на най-светлия български празник 24 май българската делегация бе на местата, където започва духовната история на славяните. В Микулчице, Чехия, се събират българските общности от Централна Европа, за да почетат празника. Заедно с тях и с представителите на чешките и словашките власти вицепрезидентът представи богатото културно-историческо наследство на България. „Средновековна България и славянските народи създадоха третата християнска цивилизация“, подчерта Илияна Йотова.„Огромно е величието на това дело. Каква сила, какъв ентусиазъм и вяра са имали просветителите, които преди 11 века минават през всички тези места, за да достигнат до българските земи, да създадат кирилицата и най-мощните за времето си книжовни школи. Кирило-Методиевото дело доказа, че с духовност и култура се постига повече отколкото с политика, конфликти и войни“, заяви вицепрезидентът.Голяма почит към живота и делото на Светите братя и техните ученици показаха представителите на местната и духовната власт в Чехия и Словакия, които радушно приеха на срещи вицепрезидента Илияна Йотова. При всеки разговор те подчертаха общото културно наследство с България и заявиха желание за съвместни проекти с българската страна, които да изследват живота и делото на Св. св. Кирил и Методий и техните ученици.                          По време на срещите делото на славянските първоучители бе определено като мост между Изтока и Запада. „Днес в Европа говорим за човешки ценности, записваме ги в харти, говорим за солидарност и за човешки права. Преди 11 века, без да записват, Светите братя и техните ученици отстояваха правото на език, книжнина и вяра, преборвайки църковните догми“, отбеляза вицепрезидентът пред журналисти.По-рано Илияна Йотова посети църквата „Св. Кръст“ в Девин, край Братислава, където поднесе цветя пред паметника на Светите братя. Вярва се, че в Девин за първи път са преведени от двамата братя богослужебни книги. Вицепрезидентът разговаря с кмета Любица Колкова и монсеньор Мариан Гавенда.Вицепрезидентът бе топло посрещната във Велехрад, Чехия, където е било седалището на първия великоморавски архиепископ св. Методий. Илияна Йотова разговаря с кмета Алеш Мергентал и областния управител на Злин Иржи Чунек, които представиха базиликата „Св. св. Кирил и Методий и успение на св. Богородица“. Вицепрезидентът подари на храма икона на Светите братя, която бе осветена в нейно присъствие. В параклиса на св. Кирил се излагат временни композиции. Миналата година там е представена посветената на Светите братя изложба „Иконография“ на българската художничка Стефка Николова.Днес вицепрезидентът е в Белград, където ще посети парка „Калемегдан“, където някога българският княз Борис I посреща учениците на Кирил и Методий. Тази година за първи път 24 май е официален празник и за Република Сърбия.", "date": "2018.05.20", "title": "Вицепрезидентът в словашкия град Нитра: Делото на Кирил и Методий успя благодарение на българската държава"}
{"url": "http://www.cross.bg/kitaii-evropa-mita-1575163.html", "text": "/КРОСС/ Европа може да пострада от новата сделка между Китай и САЩ, с която двете най-големи икономики в света са на път да избегнат търговска война помежду си, предупреди днес френският министър на икономиката Брюно льо Мер, предаде CNEWS.„САЩ и Китай рискуват да влязат в споразумение за сметка на Европа, ако Европа не успее да покаже, че е твърда“, заяви Льо Мер през телевизията CNEWS.„САЩ искат да накарат Европа и европейските страни да плащат за лошото поведение на Китай. Всичко това е напълно абсурдно и неразбираеми за съюзниците“, добави той.Коментарът му идва след съвместно комюнике във Вашингтон, в което се казва, че Пекин се съгласил да намали излишъка в двустранната търговия и „значително“ да увеличи покупките на американски стоки.Тръмп бе заплашил Китай с нови мита достигащи до $150 млрд. годишно, като в отговор Пекин предупреди, че ще въведе ответни за американския внос на селскостопански продукти, самолети и дори уиски.САЩ вече обявиха мита за около $50 млрд. годишно, които могат да влязат в сила най-рано идната седмица. А през март Тръмп наложи мита за внос на стомана и алуминий от Китай, въпреки че той изнася сравнително малко метали на пазарите в САЩ.Льо Мер каза, че френският президент Еманюел Макрон е бил „пределно ясен“, искайки „пълно и окончателно изключване (на ЕС) от американските мита“.Тръмп обяви по-рано този месец, че ЕС може да бъде защитен от US митата за стомана и алуминия, също като Мексико и Канада, на само за още 30 дни.В петък ЕС обяви пред Световната търговска организация (СТО), че е готов за приложи ответни мерки срещу US митата за метали, които да включват мита за вноса на мотоциклети и бърбън от САЩ.", "date": "2018.05.20", "title": "Френски министър се опасява, че Европа може да пострада от търговската сделка на САЩ и Китай"}
{"url": "http://www.cross.bg/vidin-montana-registratziya-1575148.html", "text": "/КРОСС/ Тежка катастрофа между ТИР и товарен микробус е станала около обед на международния път Е79 между Монтана и Видин край село Винище, съобщава Монтана 24.На прав участък микробус с полска регистрация, който идвал от Видин, изпреварвал колона от автомобили и се блъснал в дясната част на идващия насреща ТИР с пловдивска регистрация.След удара микробусът се завъртял и спрял в канавката. Цялата му предна част му е смачкана. Шофьорът, който е около 30-годишен, е закаран в монтанската болница в тежко състояние. Шофьорът на ТИР-а не е пострадал.Движението от и за Дунав мост 2 в района на катастрофата се осъществява в едната лента. На място има екипи на полицията, пожарната и Гражданска защита.", "date": "2018.05.20", "title": "Жестока катастрофа на Е-79 между Монтана и Видин"}
{"url": "http://www.cross.bg/valentin-pernik-asenov-1575159.html", "text": "/КРОСС/ Мъжът, обвинен в блудство с първокласнички в столично училище, остава за постоянно в ареста. Това реши Софийския градски съд в неделя.33-годишният Валентин Асенов беше арестуван в петък, когато две деца съобщиха, че ги примамил в мъжката тоалетна на 17-о училище.Обвиняемият твърди, че не той е нападнал 7-годишните момичета, а те го провокирали, любопитствайки какво прави в тоалетната.Делото се гледа при закрити врата, за да се запази анонимността на лицата на възраст под 14 години, тъй като те се намират под закрилата на Закона за защита на детето.Съдът взе предвид и опазването в тайна на интимния живот на обвиняемия.На влизане в залата Валентин Асенов остана безмълвен и не отговори на журналистическите въпроси.В залата присъстваше сестрата на обвиняемия. Тя бе категорична, че обвиненията срещу брат й не са верни„“, коментира още тя.В съдебната зала стана ясно, че обвиняемият е роден през 1984 г. в София, но от години живее в Перник. Има висше образование - бакалавърска степен в НСА, като треньор по бокс. Има и незавършено образование по педагогика, защото голямата му мечта била да стане учител по физкултура.Заради допуснати грешки в писмените обяснения, където е написал ключ с у - „клуч“, висше с у на края - „висшу“, и автомобил с ф - „афтомобил“, съдията се усъмни в образоваността на подсъдимия.Обвиняемият е неженен и живее сам в Перник. От седем месеца работи като шофьор във фирма за производство и дистрибуция на хляб.Адвокатът му Петър Георгиев заяви, че ще обжалват мярката за постоянно задържане под стража. Това ще се случи на 29 май.Защитникът добави, че клиентът му е отрекъл пред него да е извършвал блудствени действия. Първоначално обаче е признал, защото е бил подложен на електрошок и побой в полицията. Асенов обаче не си извадил медицинско.", "date": "2018.05.20", "title": "Обвиненият в блудство с първокласнички остава в ареста"}
{"url": "http://www.cross.bg/bytaris-vreme-zayaviha-1575158.html", "text": "/КРОСС/ Кметът на втория по големина град в Гърция Солун Янис Бутарис е приет в болницата днес сутринта след нападение по време на митинг, за което са заподозрени крайнодесни активисти, заявиха официалните власти.75-годишният Янис Бутарис е докаран от събитие отбелязващо клането на черноморски гърци от турците по време на Първата световна война (1914-1918 г.). По време на събитието напрежението в тълпата рязко ескалира.„Беше кошмар… Те ме удряха навсякъде. Ритаха ме и ме удряха много”, казва Бутарис пред местната агенция АНА. „Беше жалка атака, но аз съм добре”, добави той.Снимки от мястото на събитието в събота привечер показват Бутарис, който в началото е бил прекъсван от викове на тълпата. След като е тръгнал да напуска, хората са започнали да хвърлят предмети по него и той пада на земята.Би Би Си посочва, че кметът е бил ритан в главата и краката и удрян с бутилки.Някой от нападателите се опитали да счупят прозорците на неговата кола, която се е опитвала да потегли.От офиса на министър-председателят Алексис Ципрас заявиха, че нападателите са „крайнодесни бандити”.Бутарис многократно е разгневявал политическите кръгове със своите противоречиви изявления за Македония, Турция и Израел.", "date": "2018.05.20", "title": "Националисти нападнаха и биха кмета на Солун"}
{"url": "http://www.cross.bg/erdogan-tyrtziya-pokyshenie-1575157.html", "text": "/КРОСС/ Разузнавателните служби на Турция и балканските страни работят в координация за разследване на твърдения да готвено покушение срещу президента на Турция Реджеп Ердоган. Това съобщава тв каналът TRT, позовавайки се на информации от службите за сигурност.Покушението било готвено от група лица от турски произход на Балканите.Информацията се появява непосредствено преди еднодневно работно посещение на Ердоган в Босна и Херцеговина. Отбелязва се, че тази информация дошла от живеещи в Скопие турци, които са я предали на македонските разузнавателни служби, които пък са я предоставили на турското разузнаване. Не се посочват никакви подробности за евентуалното време или място на покушението.Информацията за евентуално покушение срещу Ердоган бе коментирана от вицепремиера на Турция Бекир Боздаг. „Знаем, че има кръгове, които са обезпокоени от това, че имаме такъв силен лидер и затова искат да го унищожат. Съобщения за готвени срещу него покушения се появяват постоянно, пише той в „Туитър“ и изтъква, че Ердоган не е човек, който се плаши от заплахи и когото те могат да отклонят от поетия път.", "date": "2018.05.20", "title": "Службите на Балканите разследват готвено покушение срещу Ердоган"}
{"url": "http://www.cross.bg/stoiichev-slavata-priet-1575161.html", "text": "/КРОСС/ Петър Стойчев официално бе приет в Международната зала на славата по плуване. Световният шампион в открити води на 25 км от Шанхайн 2011 година ще бъде единственият плувец-маратонец, който бе приет в \"клас 2018\" на церемония във Форт Лодърдейл, Флорида.\"Той е първият човек преплувал Ламанша под 7 часа. Постигнал е над 60 победи в международни състезания\", се казва в подготвения клип при представянето на Стойчев по време на церемонията.Стойчев се нареди до имените плувци, които бяха приети в залата на славата като Натали Коулин (САЩ), Ребека Адлингтън (Великобритания) Либи Трикет (Австралия), Аманда Биърд (САЩ) и други.В своя кът в залата българинът остави четири плувни шапки, с които е постигнал някои от големите си успехи, както и официалната фланелка на българските олимпийци от Игрите в Пекин 2008.", "date": "2018.05.20", "title": "Приеха Петър Стойчев в Международната плувна зала на славата"}
{"url": "http://www.cross.bg/katastrofata-motopeda-kola-1575153.html", "text": "/КРОСС/ 75-годишен мъж почина при катастрофа по пътя между село Грохотно и девинския кв. Настан. Инцидентът е станал малко преди обяд днес, когато възрастният мъж излизал с мотопеда си от района на бензиностанция и се удря в лека кола. Автомобилът управлявал 42-годишен мъж.Починалият Зарко Корчев е баща на собственика на бензиностанцията, съобщиха шокирани хора от квартала. Местните твърдят, че катастрофата е нелепа и трагична случайност, тъй като възрастния мъж е подкарал мотопеда от бензиностанцията без да забележи идващата кола в правия участък. Той е починал малко след сблъсъка с автомобила. Няма данни за други пострадали от катастрофата.„Образувано е досъдебно производство по случая, уведомена е прокуратурата\", каза шефът на ОД МВР - Смолян старши комисар Николай Димов. Заради катастрофата пътят от Грохотно за Девин бе затворен в участъка.", "date": "2018.05.20", "title": "Пенсионер загина при удар на мотопеда си в кола в Смолянско"}
{"url": "http://www.cross.bg/makedoniya-repyblika-imeto-1575154.html", "text": "/КРОСС/ Гърция отхвърли варианта името на западната ни съседка да бъде променено на Република Илинденска Македония, съобщават местни медии, цитирани от Нова тв.Именно за това име се спряха премиерите на Гърция и Македония Алексис Ципрас и Зоран Заев след разговор на четири очи по време на срещата на върха в София в четвъртък.Два дни по-късно Заев потвърди, че това е опцията, приемлива и за двете страни.„Македонските граждани също ще имат думата. Те ще могат да гласуват на референдум по въпроса”, каза Заев.След изявлението на македонския премиер обаче стана ясно, че опозиционните партии в гръцкия парламент са се обявили против идеята западната ни съседка да се нарече Република Илинденска Македония. От кабинета на Ципрас пък поискали името да съдържа географско определение.", "date": "2018.05.20", "title": "Гърция отхвърли името Република Илинденска Македония"}
{"url": "http://www.cross.bg/vodata-ermenkov-tasko-1575165.html", "text": "/КРОСС/ Депутатът от БСП Таско Ерменков благодари на шефа на ДАНС с нов пост в социалната мрежа.,които не може да потвърди но иска обяснение от властите дали водата е годна.Ето какво написа днес г-н Ерменков:                      ", "date": "2018.05.20", "title": "Таско Ерменков : Благодаря на ДАНС за бързата реакция по случая с водата в София "}
{"url": "http://www.cross.bg/godini-godini-roditelite-1575149.html", "text": "/КРОСС/ Българите напускат дома на родителите си средно на 28.9 години, показват данни от проучване на \"Евростат\" за 2017 г.Средната възраст, на която хората в ЕС заживяват самостоятелно, е 26 години, но има сериозни различия между отделните страни членки.През 2017 г. в ЕС младите хора са напускали домовете на родителите си най-рано в три северни страни – Швеция (21 години), Дания (21.1 години) и Финландия (21.9 години), както и в Люксембруг (21.4). Те са следвани от Естония (23.1), Белгия (23.4), Холандия (23.6), Германия (23.7), Франция (24) и Великобритания (24.4 години).На другия край на скалата са Малта и Хърватия, които хората са оставали най-дълго в домовете на родителите си – съответно до 32.2 и 31.9 години. На по-късен етап самостоятелно са заживели също хората в Словакия (30.8 години), Италия (30.1), Гърция (29.4), Испания (29.3), Поругалия (29.2) и България (28.9 години).Обща за ЕС тенденция е младите жени да напускат родния дом по-рано от мъжете. Най-големите разлики между половете са регистрирани в Румъния (25.6 години за жените и 30.3 за мъжете), България (26.5 срещу 31.1), Хърватия (30.4 срещу 33.4), Словакия (29.4 срещу 32.2), Унгария (26 срещу 28.8), Гърция (28 срещу 30.7) и Чехия (25.1 срещу 27.7 години).", "date": "2018.05.20", "title": "Българите напускат дома на родителите си на 29 години"}
{"url": "http://www.cross.bg/prodykti-mlechni-imitirashti-1575151.html", "text": "/КРОСС/ Забранява се използването на думата \"млечен\" или нейни производни в наименованието на имитиращите продукти, които съдържат в състава си растителни мазнини. Продуктите с палмово масло ще се предлагат в търговската мрежа само предварително опаковани и на отделни щандове или на обособени места, на които има ясно обозначение с надпис \"имитиращи\".Това предвиждат промени в Наредбата за специфичните изисквания към млечните продукти, които са публикувани отново за обществено обсъждане в Портала за обществени консултации на Министерския съвет. Такова обсъждане беше направено и през 2016 г., когато проектът за промяна на наредбата беше обявен за първи път и нотифициран от Европейската комисия. Проектът тогава обаче не стигна до приемане.Мнения и становища по предложенията ще се приемат до 14 юни т.г. Измененията ще бъдат приети с постановление на правителството.Промените предвиждат върху етикета в непосредствена близост до наименованието на продукта задължително да бъде написано \"Имитиращ продукт\" с ясно обозначение на компонента или съставката, които са използвани като частични или пълни заместители на млякото. Освен това думите \"имитиращ продукт\" трябва да са с големина на буквите поне 75% от тези, с които е изписано името на продукта. Етикетът задължително трябва да съдържа количеството на съставките, използвани в производството - сурово мляко, мазнини и/или протеини от немлечен произход. Ако в продукта има мляко, различно от краве, трябва да се посочи какво е то.На производителите ще бъде даден тримесечен гратисен период от влизане на постановлението в сила, за да изпълнят изискванията, свързани с етикетирането. Върху наличните имитиращи продукти, опаковани и етикетирани преди влизането в сила на постановлението, трябва да бъде поставен допълнителен етикет или щемпел с изискваната информация.Промените имат за цел да улеснят контрола, да засилят информираността на потребителите, както и да защитят интересите на българските производители на сурово мляко и автентични млечни продукти, става ясно от мотивите към проекта на постановлението.Според тях постоянните проверки на Агенцията по безопасност на храните за периода 2013-2017 г. показват повтарящи се нарушения, свързани с наличие на немлечни съставки в продукти, които се предлагат като масло, сирене и кашкавал. Контролиращите срещат трудности при проследяване на храните и партидите, особено при тези, които се предлагат в непакетиран вид, и подчертано в обектите в малките населени места.Предлаганите мерки ще имат известен ограничителен ефект заради изискването имитиращите продукти да се предлагат на пазара единствено предварително опаковани. Но това би засегнало малък дял от продажбите в търговските обекти - по данни на Евростат около 10% са хранителните стоки, които се преопаковат/разфасоват в обектите за търговия на дребно, показва предварителната оценка на въздействието.Според нея изискването за предварително опаковане на имитиращите продукти при равни други условия ще повиши разходите за тяхното производство. Това би намалило търсенето им на пазара, като частично ще свие ценовото им предимство. Възможно е да се стигне до изчезване на предлагани артикули в най-ниския ценови сегмент и съответно до заместването им с продукти от внос (предварително пакетирани) или с млечни продукти.Промените са част от мерките, които земеделското министерство предлага, за ограничаване на употребата на палмово масло и други заместители с цел да се засили потребителското доверие и да се подкрепят производителите на автентични млечни продукти.Вече беше публикуван проект за промяна на Наредба №1 от 2016 г. за хигиената на храните, който предвижда забрана за производство на млечни и имитиращи продукти в едно и също предприятие. Това предложение обаче раздели мненията в бранша. Част от предприемачите приветстват промяната, но някои смятат, че държавата няма право да принуждава цели бизнеси да бъдат затворени, за да стимулира други.От асоциациите на млекопреработвателите и животновъдите настояват за пълна забрана на производството и продажбата на имитиращи продукти, представяни за млечни.", "date": "2018.05.20", "title": "\"Сиренето\" с палмово масло ще се продава само предварително опаковано"}
{"url": "http://www.cross.bg/stanishev-zashtoto-politicheski-1575147.html", "text": "/КРОСС/ \"Срещата на върха ЕС- Западни Балкани беше важна за България. В наш пряк интерес е бъдещето членство на страните от Западните Балкани в ЕС, стабилизацията на региона да се случват, защото не може ние да сме добре, ако съседите ни са зле\". Това каза в интервю за специалното издание на предаването „Неделя 150“ председателят на Партията на европейските социалисти /ПЕС/ Сергей Станишев.„Срещата е част от един процес, който не приключва с нея. Задача на България е да не приключи с една декларация, в която има немалко конкретика в икономически и инфраструктурен план, но не достатъчен политически ангажимент. Трябва да работим Съветът през юни да стартира преговорите с Република Албания – това е позиция на социалистите. Дай Боже, да се отворят нови глави, т.е. да има динамика, която да затвърди тази политическа декларация“, каза Станишев.Според лидера на ПЕС и Зоран Заев и Алексис Ципрас има желание за приключване на спора за името на западната ни съседка: „Това, което се случи в момента – двамата лидери на Гърция и на Република Македония поемат тежък политически риск, защото винаги ще има аргументи и хора, които ще кажат, че не трябва споразумение и този безкраен спор за името на Македония да продължи, но те искат да се променят нещата като отношение между страните и го правят“.Станишев подчерта, че социалните неравенства в държавите от Западните Балкани са крещящи и са освен икономически, но и обществен и политически проблем: „За да се преодолеят са необходими инвестиции. Това е въпрос и на национална политика, и на европейска политика. Ако позитивни неща в тази Софийска декларация това са доста конкретните ангажименти, свързани с икономическото развитие, инфраструктурното, и транспортното, и дигиталното, и „Еразъм +“. В крайна сметка мащабът на тези инвестиции и подкрепата ще бъдат свързани и с преговорите, които тепърва започват за европейския бюджет, защото те са функция на това с колко пари ще разполага и ЕС. Това, в което съм е убеден е, че когато всички свързваме толкова очаквания с Европа, тя да реши мигрантската криза, да има сигурни граници, да има координация в борбата срещу тероризма, обща отбрана и сигурност – всичко това с 1% от БВП на страните членки – как става тази работа. Как се отнасяме към този наш Съюз“.Лидерът на ПЕС потвърди, че в Европа се налагат двойни стандарти спрямо страни членки на Съюза: „Аз лично се боря с този феномен ежедневно почти. Аз съм един от най-активните евродепутати по темата Шенген. Това е скандално за мен, което се случва. От 2011 година България е изпълнила критериите. Има много ясно разписани правила и те се нарушават от самият ЕС заради няколко държави, които имат свои вътрешен дневен ред“.Станишев коментира и темата за командированите работници: „В момента, под Българското председателство на Съвет на ЕС – това е един от конкретните успехи, се постигна работещ компромис. По транспортната директива не се е постигнал засега, но не трябва да се отказваме, защото всички български евродепутати, от всички политически групи, още миналата година обявихме единна позиция, която защитава нашия интерес, търсим партньори, засега не сме в мнозинство, но има и друго нещо  - когато ние поставим нашите въпроси трябва да се научим на търгуваме. Ние все още не сме се научили да отстояваме интересите си в ЕС“.", "date": "2018.05.20", "title": "Станишев: Конкретните ангажименти за допълнително финансиране са успех за Софийската среща"}
{"url": "http://www.cross.bg/vodata-voda-sofiya-1575141.html", "text": "/КРОСС/ Замърсена ли е водата във София този въпрос подпали социалната мрежа в събота вечерта.Пръв за възможен проблем писа депутатът от БСП Таско Ерменков.Той цитира \"институции, които уважава и приятели, на които вярва\". Получил и лично съобщение, което гласи, че \"в Искъра са изсипани голямо количество отровни химикали\".                          Друг потребител с името Alexander Resilovski също предупреждава за водата с пост и любопитен коментар:                                                \"Софийска вода\" отрече твърденията водата в София да е замърсена с отровни химикали. Ето и пълния отговор на \"Софийска вода\":Между временно ", "date": "2018.05.20", "title": "Има ли отровни химикали във водата в София?"}
{"url": "http://www.cross.bg/blagoystroiistvoto-razvitie-inzheneri-1575145.html", "text": "/КРОСС/ Заместник-министърът на регионалното развитие и благоустройството Валентин Йовев ще участва в Балкански Инженерен Форум на тема „Регионално сътрудничество за устойчива и консолидирана европейска перспектива на инженерните организации на Западните Балкани“.Той ще се проведе на 21 май 2018, в Националния дворец на културата в София.Организираното от Европейския Съвет на строителните инженери събитие е част от календара на Българското председателство на Съвета на ЕС и ще се проведе под патронажа на Министерството на регионалното развитие и благоустройството.То е в контекста на 2018-а, която е обявена за Европейска година на строителните инженери.", "date": "2018.05.20", "title": "Заместник-министър Валентин Йовев ще участва в Балкански Инженерен Форум в столицата"}
{"url": "http://www.cross.bg/makedoniya-zaev-stranata-1575140.html", "text": "/КРОСС/ Вицепрезидентът на Съединените щати  и премиерът на Гърция  са обсъдили по телефона преговорите по преименуване на Бившата югославска република Македония. Това съобщи пресслужбата на Белия дом, цитирана от ТАСС. Според съобщението, Пенс е благодарил на Ципрас за проявеното от него и македонския премиер Зоран Заев \"лидерство\".  Часове преди това беше съобщено, че Гърция приветства изявлението от страна на македонския премиер Зоран Заев, че Република Илинденска Македония е името за възможен компромис с Атина. В официално съобщение на премиера Алексис Ципрас, цитирано от \"Прото тема\", се казва, че решение на въпроса, не може да съществува без приемане на име за вътрешна и външна употреба.От Атина отново подчертават позицията си, че е необходимо преразглеждане и промяна на конституцията на Македония, но отбелязват като положителна перспектива използването на Илинден в името на страната.Премиерът на югозападната ни съседка обяви позицията си по-рано след лидерска среща в Скопие с участието на президента на страната и председателя на парламента. Зоран Заев посочи, че името Република Илинденска Македония укрепва основите на страната му.Президентът на Македония Георги Иванов заяви, че ще изчака да получи писмен документ за предложението за име, след което ще коментира въпроса.", "date": "2018.05.20", "title": "Майкъл Пенс и Алексис Ципрас са обсъдили преговорите по преименуването на Македония"}
{"url": "http://www.cross.bg/vladaya-nedovolni-zhitelite-1575138.html", "text": "/КРОСС/ Жителите на село Владая ще блокират пътя Е79 заради нерешените от години от Столичната община проблеми с транспортното обслужване на района. Те са недоволни от качеството на ремонта на едно от най-натоварените трасета в страната София-Перник, както и от отношението на областния управител Николай Пехливанов към проблемите им. Това се казва в отворено писмо от Инициативния комитет до медиите.В писмото се посочва още, че жителите на Владая са недоволни от безхаберието на Агенция \"Пътна инфраструктура\".", "date": "2018.05.20", "title": "Протест на жителите на Владая"}
{"url": "http://www.cross.bg/vodata-piene-sofiya-1575142.html", "text": "/КРОСС/Водата в София не е опасна и е качествена, и годна за пиене. Това заяви категорично зам.-председателят на ресорната комисия по инженерна инфраструктура и енергийно планиране в СОС инж. Симеон Славчев. Общинският съветник реагира светкавично на започналата вчера истерия, че в София водата за пиене е опасна и по погрешка е била отровена с химикали. Той веднага разговаря с зам.-изпълнителния директор на Софийска вода Васил Тренев, който категорично е отрекъл слуховете за замърсяване на питейната вода в столицата.\"Контролните проби се взимат в най-различни точки на водопреносната мрежа, а годишно се правят над 140 000 анализа на 8000 проби. Качеството на водата се следи от Лабораторно изследователския комплекс на „Софийска вода“ по целия й път от язовирите „Искър“ и „Бели Искър“, през пречистването и доставянето до домовете на потребителите. Преди два месеца Лабораторно изследователския комплекс, който е сред най-модерните в страната, обогати обхвата на акредитираните изследвания и вече може да прави не само задължителните по наредба изследвания, в това число и за живак, но и допълнителни микробиологични анализи на утайки и продукти, използвани в пречистването на води като белина и железен трихлорид, изследвания за наличие на уран, органични замърсители и елементи и др. И нещо повече, питейната вода в София е с ниско съдържание на разтворени соли в нея. Това я прави подходяща за всекидневна употреба и полезна за нормалното функциониране на клетките в организма\", обяснил Тренев пред зам-председателя на енергийната комисия в СОС.\"Водата не е опасна и е годна пиене\", потвърди и инж. Славчев. Той е категоричен, че е недопустимо и неморално да се използва питейната вода в столицата за политически цели, защото водата е част от националната ни сигурност. \"Спекулациите и заигравките с водата са опасни\", предупреди общинският съветник.На общинската сесия по сигурността беше разгледан въпросът за водата и по-конкретно кой охранява вододайните зони. Известно ни е, че това е охранителна фирма и полицията, обясни тогава кметът Йорданка Фандъкова. Смятам, че на сесия на СОС трябва подробно да се обсъдят детайлите по охраната на вододайните зони, коментира инж. Славчев.", "date": "2018.05.20", "title": "инж. Симеон Славчев: Водата в София е годна за пиене"}
{"url": "http://www.cross.bg/iiotova-iliyana-repyblika-1575144.html", "text": "/КРОСС/ Любов и привързаност към родината и желание да работят заедно с и за България изразиха пред вицепрезидента Илияна Йотова представители на българските дружества в Словашката република. Те развиват активна дейност, основно в сферата на културата и образованието като поддържат жива връзката с България и се стремят да популяризират страната ни в Словашката република. Срещат много добро отношение от страна на местните жители, участват в много съвместни словашки проекти. Имат обаче един основен проблем – не е достатъчна подкрепата за дейностите им от страна на българската държава.Радостина Доганова е художник, живее отдавна в Словакия.  Работи съвместно с община Самоков, като популяризира словашки и български творци. Инициативата й включва обучение и завършва с обща изложба.„Да имаме обща национална политика за сънародниците ни в чужбина, в интерес на България, в интерес на всички нас – това е голямата ни цел“, заяви вицепрезидентът Илияна Йотова. „Неслучайно казвам „политика със сънародниците ни навън“, а не „за“, защото съм убедена, че трябва да работим заедно, за да постигнем резултати“, отбеляза Илияна Йотова.Вицепрезидентът представи пред събралите се в посолството ни в Братислава българи идеята за създаване на български езиков институт по примера на Институт „Сервантес“ или „Гьоте институт“, за да може „да се разпростира и изучава нашата култура и език във всички краища на света“. Илияна Йотова сподели, че е провела срещи с представителите на институциите, ангажирани с тази тема.Продължава и работата върху друга нелека задача – създаването на интернет платформа, която да бъде връзката между българите ни зад граница с родината, а и помежду им. Идеята среща широко одобрение сред българските общности в чужбина.Във водената от Илияна Йотова делегация в Братислава е и доц. д-р Ана Кочева от Института по българистика към БАН. Доц. Кочева е член на Съвета за работа с българите в чужбина към вицепрезидента.По официални данни около 2 хил. български граждани пребивават на територията на Словашката република. Тази цифра не включва лицата с двойно гражданство, както и тези с българско самосъзнание, които нямат българско гражданство. По оценки на българското посолство в Братислава към този брой трябва да се прибавят още поне 2 хил. души. Българите в Словашката република са със статут на национално малцинство.", "date": "2018.05.20", "title": "Илияна Йотова: Сънародниците ни в Словашката република не срещат достатъчна подкрепа"}
{"url": "http://www.cross.bg/sofiya-lokomotiv-bankya-1575139.html", "text": "/КРОСС/ На 2-и юни (събота) „БДЖ – Пътнически превози” ЕООД ще предостави възможност за пътуванe с парен локомотив на всички свои клиенти, които проявяват интерес към ретро подвижния състав. Възстановеният отново за движение парен локомотив от серия 01.23 ще направи два курса между София и Банкя с пътническа композиция, за която всеки любител ще има възможност да си закупи билет. Инициативата е организирана с цел да се популяризира историческото наследство на националния железопътен превозвач.Първият влак от София до Банкя ще тръгне от Централна гара София в 09:50 ч. В обратното направление композицията с ретро локомотива ще потегли от гара Банкя в 13:10 ч.Вторият влак от София до Банкя ще замине от София в 14:30 ч. В обратната посока влакът ще тръгне от гара Банкя в 17:30 ч.Атракционните влаковете ще се движат в състав от пет пътнически вагона, като билетите за тях ще се продават предварително и ще бъдат със задължителна резервация на седящи места.Цената на билет за влак с парния локомотив № 01.23 между София и Банкя ще бъде  за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място. Възрастта на децата ще се удостоверява с акт за раждане или копие от него при закупуване на билети.Националният железопътен превозвач напомня, че децата на възраст до 10 години задължително пътуват с придружител.Продажбата на билети и резервацията на запазени места за пътуване с атракционните влакове ще се извършва предварително, като ще започне  Билети могат да бъдат закупени от билетните каси за предварителна продажба на Централна гара София, гара Банкя, както и от железопътните бюра в гр. София, намиращи се в Центъра за комплексно транспортно обслужване на населението (ЦКТОН) в НДК и на ул. „Гурко” № 5.През 2003 г. локомотивът е възстановен отново за движение и към настоящия момент се използва за атракционни, юбилейни и туристически пътувания, както и за участия във филмови продукции.", "date": "2018.05.20", "title": "БДЖ организира атракционни пътувания с парен локомотив между София и Банкя"}
{"url": "http://www.cross.bg/hari-megan-svatbata-1575143.html", "text": "/КРОСС/ Британското кралско семейство благодари на всички, празнували или гледали сватбата на принц Хари и Меган Маркъл, съобщи BBC News.\"Благодарим на всички, който дойдоха в Уиндзор, и на тези, които ни следяха от Великобритания, Общността и света\" - написа кралското семейство в Туитър.Благодарностите бяха разпространени късно вечерта, докато Хари и булката му бяха на частен прием, даван от баща му принц Чарлз. Дворецът Кенсингтън не разпространи информация за него, но на снимките се вижда че Меган Маркъл, която вече е херцогиня на Съсекс, носи пръстен с голям аквамарин, принадлежал на майката на Хари, принцеса Даяна. Роклята й е бяла, с голи рамене, дело на дизайнерката Стела Маккартни.Повече от 6 милиона туита бяха пуснати в интернет за сватбата на принц Хари и Меган Маркъл от 22 ч. по Гринуич в петък до 23 ч. в събота , съобщи АФП. В деня на сватбата на по-големия брат на Хари - принц Уилям през 2011 г. броят им беше само 1 821 669.Най-препращаният туит е на Меган Маркъл като тийнейджърка пред Бъкингамския дворец, заедно с нейна снимка от деня на сватбената церемония.", "date": "2018.05.20", "title": "Британското кралско семейство: Благодарим на всички, празнували сватбата"}
{"url": "http://www.cross.bg/alyosha-dakov-obshtinskiyat-1575146.html", "text": "/КРОСС/ На 21 май, от 16.00 до 18.00 часа народният представител от „БСП за България“ Стоян Мирчев и общинският съветник в Столичния общински съвет Альоша Даков ще бъдат на разположение на гражданите в приемната на БСП в ж.к. “Дианабад” бл. 17 (срещу магазин „BMB“).", "date": "2018.05.20", "title": "Народният представител от „БСП за България“ Стоян Мирчев и общинският съветник Альоша Даков ще проведат приемна за граждани в София   "}
{"url": "http://www.cross.bg/boyan-petrov-horata-1575131.html", "text": "/КРОСС/Близки и приятели на алпиниста Боян Петров организират днес поход от Княжево до Копитото. В него се включиха и много хора, които не са познавали Боян, но са вдъхновени от неговия пример. Маршрутът, който е избран, не е случаен – това е пътеката, по която Боян се готви, преди да изкачи всеки връх. По пътеката има специален дневник, в който хората пишат впечатленията си от природата и емоцията, която преживяват, когато минават по този път. Самият Боян също пише в този дневник.„Боян беше герой на нашето съвремие и хората са тук да го подкрепят. Дано някой продължи неговия път”, каза сестрата на Боян Петров – Александра. Тя повтори неговите думи: Продължавайте да изкачвате своите върхове и винаги напред.По думите ѝ трябва да помним Боян с неговата устременост и борбеност. Той завинаги ще си остане нашият герой, ще остане пример за всички, допълни сестрата на алпиниста.„Боян успя да събуди доста заспали хора и всички искат да се заредят от неговата енергия”, каза жената до алпиниста – Радослава Ненова. Тя смята да остави по пътя още няколко тефтера, в което хората могат да запишат нещо, което винаги са искали да кажат на Боян, но не са могли. „Тези дни получавах много хубави писма и мисля, че това ми помогна много и ми даде много сила”, отбеляза тя.Дъщерята на Боян Петров – Теа, не успя да се присъедини към този поход в памет на баща ѝ, но се обърна към хората, участвали в него.„Ходила съм много пъти с него. Даже имахме една традиция – на едно определено място, където има много красива гледка, той винаги ме снимаше. Това е маршрутът, по който той винаги е тренирал. Знам, че е тренирал с много тежка раница, пълна с камъни, и е бягал нагоре. Предполагам, че хората няма да го правят това, но се надявам да е приятно толкова много хора да извървят този маршрут. И това ме радва”, каза тя пред bTV.Ето какво каза още дъщерята на алпиниста:– Може би по принцип не бих имала надежда за чудо, но знаейки тази история за американски алпинист, който също е бил загубен 3 месеца на Шиша Пангма, това нещо ми вдъхва надежда и тъй като не беше открит, това е което той би искал и е символично за него. Единствено това че не беше открит, за всички нас остава някаква надежда, която може да трае месеци, години. Не мога да кажа дали вярвам в чудо, но има надежда. – – Абсолютно. Знам, че той това би избрал. Знам, че не би искал да почине някой ден в леглото си на топло. Определено би избрал нещо друго за себе си. И както казах, това е много символично. Той обожава природата и тя си го е взела. – Бих му разказала за всичко, за всичките му планове това лято. Понеже това лято много ще пътувам и той се радваше, много ме мотивираше да изкача и аз някой малък връх. Случва ми се да се събудя през нощта и да мисля за него и това да ме е събудило. – – Най-веселите ми спомени са били през летата пет-шест години поред, като бях по-малка ходехме на море и спяхме на палатки. Прекарвахме две-три седмици там. И той всяка сутрин ми купуваше палачинка за закуска и следобед ядяхме сладолед. И това наистина са най-скъпите ми спомени с него.– – Бих искала да го запомнят като човек, който дава всичко от себе си, който не отлага нещата, както всички ние – просто ни мързи и отлагаме нещо ден за ден, а наистина планира и иска да осъществи всичко. И е много позитивен. Казвал ми е, че спи усмихнат.", "date": "2018.05.20", "title": "От Княжево до Копитото – поход в памет на Боян Петров "}
{"url": "http://www.cross.bg/bolnitza-sustoyanie-kude-1575133.html", "text": "/КРОСС/ Трета поредна неделя медици от Ловешката болница и жители на града ще блокират за час, от 17 до 18 часа, движението по главния път София - Варна в района на пътен възел Абланица заради продължаващото тежко финансово състояние на областната болница и неясното ѝ бъдеще. След като и тази седмица не получиха заплати, ловешките медици продължават да настояват държавата да предприеме спешни мерки за излизане на болницата от тежкото й финансово състояние:\"Възмутени сме от наглото поведение на министър Ананиев да задава един и същи въпрос – \"Къде сме били досега?“. Ние сме си били на работните места. Трябва да отговори на нашия въпрос – \"Къде беше държавата?“. Във всеки борд е имало представител от министерството. Те си назначаваха директорите, а накрая ние излязохме виновни. Искаме документ, подписан, за вдигане на запорите\".\"Ще протестираме, докато видим реални действия, не само някакви планове на хартия\" - казаха протестиращи.", "date": "2018.05.20", "title": "Пореден протест на медиците от Ловешката болница"}
{"url": "http://www.cross.bg/madyro-venetzyela-nikolas-1575130.html", "text": "/КРОСС/ Във Венецуела днес се провеждат избори за държавен глава. Като почти сигурен победител се сочи президентът Николас Мадуро. Изборите трябваше да се проведат в края на годината, но бяха насрочени за по-рано. По-голямата част от опозицията бойкотира гласуването, а редица държави призоваха изборите да бъдат отменени.\"Те заявяват, че във Венецуела трябва да бъдат отменени президентските избори. Казват: \"Мадуро, трябва да ги отмениш“, но тук няма дума американският империализъм. Да гори в ада! Във Венесуела командва народът\" - думи на Николас Мадуро.55-годишният президент Николас Мадуро има само един сериозен съперник. Това е бившият губернатор на щата Лара - Хенри Фалкон. Опозицията се отрече от него след решението му да не спази бойкота, но той заяви, че вярва в решението си да се изправи срещу Мадуро:\"Няма да седим със скръстени ръце. Трябва да излезем и да защитим Венецуела. Казвам на Николас Мадуро: \"Върви си! Хората вече не те искат, защото си нанесъл много вреди на Венецуела\".Някогашен привърженик на правителството, превърнал се в дисидент, Фалкон обещава да освободи политическите затворници, да възстанови връзките със заклетия враг на Мадуро – Съединените щати. Има подозрения, че ролята му е само да легитимира оставането на власт на Мадуро, който от 2013 година управлява в условия на непрекъсната криза.", "date": "2018.05.20", "title": "Във Венецуела се провеждат избори за държавен глава"}
{"url": "http://www.cross.bg/evropa-zhitelite-hora-1575127.html", "text": "/КРОСС/ Учени от Лондонския университетски колеж изясниха, че жителите на Северна Европа притежават специфичен ген, който защитава организма от хипотермия и им позволява да понасят по-леко студените зими, съобщи списание \"Лайф\".Установено е, че генът наречен TRPM8 се появил у хората преди около 25 000 години, когато климатът в Европа бил по-студен. Въпросният ген играе също роля на обезболяващо, като повишава прага на болката и дава възможност на притежателите му да се справят по-лесно със сериозни заболявания.Учените отбелязват, че именно благодарение на този ген жителите на северните райони в Европа се чувстват по-добре и по-рядко боледуват в студовете в сравнение с другите хора.", "date": "2018.05.20", "title": "Учени идентифицираха най-издръжливите към студ хора"}
{"url": "http://www.cross.bg/predi-magareta-yazdeli-1575128.html", "text": "/КРОСС/ Хората в Близкия изток са яздели магарета през Бронзовата епоха, много преди опитомяването на конете там, съобщи в. \"Индипендънт\". Израелски учени откриха доказателства, че хората са яздели магарета в района още през третото хилядолетие преди новата ера. Те установиха това по износването на зъбите на древно домашно магаре, намерено на археологическия обект Тел ес-Сафи, в централната част на страната. То показва, че животното е контролирано с юзда.Емайлът на долните кътници на животното е износен, там където би трябвало да е незасегнат. Според радиовъглеродното датиране, магарето е погребано около 2700 г. пр. н. е,  около 700 години преди появата на коне в района.", "date": "2018.05.20", "title": "Хората в Близкия изток са яздели магарета много преди конете"}
{"url": "http://www.cross.bg/avtobys-praznyvat-titla-1575132.html", "text": "/КРОСС/ Празненството на Цървена звезда по случай спечелената шампионска титла на Сърбия шокиращо се превърна в спасяване от горящ автобус.Играчите на тима тръгнаха от стадиона \"Райко Митич\" в посока храм \"Свети Сава\" в Белград, където трябваше да бъде голямото празненство с феновете. Футболистите бяха на открит туристически автобус, от който да празнуват заедно с огромната тълпа от фенове покрай пътя.Нещата обаче излязоха извън контрол. В множеството от хора имаше огромен брой факли и други видове пиротехника, а самите футболисти също държаха факли.Всичко това доведе до ужасен край на купона. Отвореният автобус се запали, явно от някоя от факлите, и се наложи някои играчи дори да скачат от него, за да се спасят от пламъците.Три пожарникарски камиона и над час работа бяха необходими, за да бъде пожарът овладян. Планът на отбора пък се промени и играчи, и треньори се завърнаха към стадиона вместо да празнуват спечелената титла. ", "date": "2018.05.20", "title": "Партито на Цървена звезда се превърна в спасяване от горящ автобус"}
{"url": "http://www.cross.bg/dali-ostavi-stolichno-1575136.html", "text": "/КРОСС/ Софийският градски съд решава дали да остави зад решетките мъжа, обвинен, че е блудствал с две деца в столично училище. При първите разпити пред разследващите той е признал вината си.Наказанието, което може да получи, е от 5 до 20 години затвор.33-годишният Валентин Асенов досега не е осъждан за такова престъпление. Има криминална регистрация за кражба.", "date": "2018.05.20", "title": "Съдът решава дали да остави в ареста обвинения за блудство в столично училище"}
{"url": "http://www.cross.bg/zlateva-denitza-zapadnite-1575135.html", "text": "/КРОСС/  „Успех е, че срещата на върха в София се провежда след 15 години. Подобен форум имаше в Солун през 2003 г, малко преди България да подпише Договора за присъединяване към ЕС. За това време държавите членки даваха надежди на страните от Западните Балкани, но нямаше проведена подобна среща. От тази гледна точка, самото й провеждане и вкарването на темата в европейския дневен ред е успех.” Това каза пред БНТ зам.-председателят на БСП Деница Златева.Тя добави, че срещата е предшествана от няколко други инициативи- като Стратегията на ЕК за разширяването. „Тук се получи малък дисбаланс, защото в стратегията се говори за разширяване, а в документите от срещата се говори за Европейска перспектива пред Западните Балкани, а през 2003 г. говорихме, че единственото бъдеще пред Западните Балкани е в ЕС”, каза Златева и предположи, че това вероятно се дължи на вътрешните проблеми на ЕС и разнопосочните мнения на големи държави членки.Та даде пример с канцлера на Германия Ангела Меркел, която е радетел за приемането на страните от Западните Балкани, докато френският президент Макрон, който недвусмислено, дори в София, заяви, че първо ЕС трябва да се реформира,  да е готов за приемането на нови страни членки и чак тогава може да се говори за неговото разширяване. Деница Златева заяви, че е изключително важно и какво ще последва от формалния Европейски съвет, който ще се проведе в средата на тази година.„Новината от софийската среща, че между премиерите на Гърция и република Македония има постигнато съгласие около името на Македония, е историческа”, категорична бе тя. Златева добави, че предстоят тежки преговори между двете страни. Предстоят консултации между президентите на двете страни, представителите на опозицията и гражданското общество. „Очаква се в началото на юни двамата премиери отново да се срещнат”, каза Златева. Тя отбеляза обаче, че от срещата в София е имало повече очаквания. По отношение на сложната политическа обстановка в световен мащаб, Деница Златева бе категорична, че при взимането на решения, България трябва да се води от националния си интерес. „Трябва да търсим консенсус. Правителството е длъжник на НС, защото по чувствителни теми не чухме премиерът да се обърне към парламента и да представи националната ни позиция”, каза тя. Деница Златева заяви, че БСП винаги е била последователна за развитието на ядрената енергетика с построяване на нови мощности на площадката на АЕЦ „Белене”. „Ние ще подкрепим развитието на този проект. За нас е много важно как ще бъде структурирано финансирането му, дали ще има държавно участие и гаранции. Ясно е, че бъдещето минави през изграждането на нови мощности, но трябва да видим каква ще е позицията и на инвеститора, и на българската държава. Защото управляващите са в позата- днес сме на едно мнение, след преспиване сме на друго”, каза зам-председателят на БСП, визирайки премиера Бойко Борисов, който наричаше АЕЦ „Белене”- гьол. „За мен президентът Румен Радев доказа за първата година, откакто встъпи на поста си, че е президент на България, както и че отстоява националните интереси и приоритети на страната”, каза Деница Златева. Според нея парламентарната група на ГЕРБ е била свикнала, че на върха на държавата стои, единствено премиерът. „Крайно време е те да свикват”, заключи зам.-председателят на БСП Деница Златева. ", "date": "2018.05.20", "title": "Деница Златева: Единственото бъдеще пред Западните Балкани е в ЕС"}
{"url": "http://www.cross.bg/bulgariya-elektro-chez-1575137.html", "text": "/КРОСС/„ЧЕЗ Електро България\" АД спечели трето място в категория „Енергетика, воден сектор\" в конкурса „Най-зелените компании в България\" 2018. Националният конкурс се организира за осма, поредна година от b2b Media под патронажа на Министерството на околната среда и водите. Инициативата отличава представители на българския бизнес, реализирали най-успешните и устойчиви екологични практики.                     На официална церемония, проведена на 11 май 2018 г. в гр. София, 33 призьори с най-добрите идеи, проекти и постижения в общо 14 категории получиха своите отличия. Кристиян Атанасов - ръководител Направление „Ключови клиенти\" в Дирекция „Корпоративни продажби\" получи наградата на „ЧЕЗ Електро България\" АД от Иван Иванов - председател на Българската асоциация по водите, член на Управителния съвет на Европейската федерация на националните асоциации по В и К услуги (EUREAU) и Фондация „Европейска бенчмаркинг корпорация\" (EBC Foundation).„ЧЕЗ Електро България\" АД прилага дългосрочна стратегия за корпоративна социална отговорност, в която основни приоритети са опазването и грижата за околната среда и енергийната ефективност. Дружеството е силно ангажирано с популяризиране на идеите на енергийната ефективност сред клиентите като начин да се управлява и ограничава ръста в потреблението на енергия.                      Това е най-устойчивият икономически и природосъобразен начин за намаляване на разходите за електроенергия. Инициативите на дружеството в тази насока са предназначени не само да допринесат за устойчивото развитие и опазването на околната среда, но и да формират изцяло ново отношение към потреблението на електроенергия в полза на околната среда.Предоставяната от „ЧЕЗ Електро България\" АД възможност за получаване на електронна фактура позволява на клиентите да намалят използването на хартия с 8 880 000 листа годишно. Над 370 000 клиенти на „ЧЕЗ Електро България\" АД вече са оценили удобството, сигурността и екологичните ползи на електронната фактура.От въвеждането на услугата през 2011 г. до момента, абониралите се за по-модерния и екологичен електронен вариант на фактура, дадоха своя принос в опазване на околната среда, като с избора си спасиха от изсичане над 3 550 дървета, спестиха над 32 милиона листа хартия, или приблизително 273 тона хартия и 682 мегаватчаса електроенергия, необходима за производството им. ", "date": "2018.05.20", "title": "„ЧЕЗ Електро България“ АД с приз за зелена компания "}
{"url": "http://www.cross.bg/kmet-godini-izbori-1575129.html", "text": "/КРОСС/ Трима са кандидатите за кмет на врачанското село Галиче, станало популярно с криминални инциденти на предишния кмет Ценко Чоков, арестуван преди 2 години. Днес в могат да гласуват над 1500 избиратели в четири секции. Една от тях е подвижна и за използването ѝ са подадени 15 изявления. Към избирателния списък са добавени 10 души за гласуване по настоящ адрес. Тримата са кандидатите за кмет. Това са: Страхил Стоянов от ГЕРБ, Веселин Тушинов от БСП и Николай Банков от ВМРО.До частични местни избори в Галиче се стигна, след като преди две години беше арестуван дългогодишният кмет Ценко Чоков. Наскоро той получи на първа инстанция присъда от четири години и половина лишаване от свобода за отвличане, побой и палеж на кола. За двайсетте години начело на Галиче срещу него от съселяни се сипеха обвинения за методите му на управление и различни престъпления, а други твърдяха, че е набеждаван.Друга популярна от близкото минало фигура, Димитър Джамов, участвал, през 90-те години на миналия век в застрахователния бизнес, се кандидатира за кмет на пазарджишкото село Семчиново, като представител на ДПС. Джамов вече беше кмет на родното си село, но от друга несъществуваща сега партия.Частичните избори за кмет там са заради предсрочно прекратените правомощия на досегашния кмет, Пламен Темелков, обвинен за трафик на хора и прекарал няколко месеца в испански следствен арест. Темелков отново е кандидат, издигнат е от инициативен комитет.  Жителите на община Лозница, област Разград, избират кмет измежду трима кандидати. Частичните избори бяха насрочени, след като дългогодишният кмет на общината получи условна присъда по обвинение за неправомерно разходване на средства. Единият от кандидатите е областният председател на ДПС, а номинираният от БСП е доскорошен член на Реформаторския блок. Третият е номинация на ГЕРБ.Андрей Гаджев от ГЕРБ и Асен Христов от ДПС се състезават за кметското място в хасковското село Криво поле. До частичните избори се стигна след отстраняването на редовно избрания селски управник Стойчо Стоев заради влязла в сила присъда за шофиране след употреба на алкохол.Изборният ден започва в 7 и продължава до 20 часа. ​", "date": "2018.05.20", "title": "Частични местни избори се провеждат в няколко населени места в страната"}
{"url": "http://www.cross.bg/nashata-premier-imeto-1575121.html", "text": "/КРОСС/ „Република Илинденска Македония” е името, за което е възможен компромис с Гърция, обяви македонският премиер Зоран Заев след среща с македонския президент Георге Иванов.Заев се е срещнал с него и с лидерите на партиите, за да ги информира за подробностите от разговорите си с гръцкия премиер Алексис Ципрас и за възможностите за пробив в спора за името на Македония.Република Илинденска Македония е име, с което укрепваме основите на нашата република, а Илинден означава исторически континуитет на нашите стремежи, нашата държавност и нашата гордост, посочи Заев.Чрез това възможно решение запазваме нашето достойнство и утвърждаваме нашата македонска идентичност, заяви още македонският премиер.                             ", "date": "2018.05.20", "title": "Зоран Заев: Илинденска Македония е името, за което е възможен компромис с Гърция"}
{"url": "http://www.cross.bg/chasa-sofiya-sofiyaot-1575116.html", "text": "/КРОСС/София.От 8.30 часа архиерейска света Литургия в митрополитската катедрала \"Св. Вмца Неделя\" ще бъде оглавена от Негово преосвещенство Белоградчишкия епископ Поликарп - викарий на Софийския митрополит.***София.От 10.00 часа пред Народен театър „Иван Вазов\" младежи-доброволци от БМЧК-София ще разпространят информационни брошури за ХИВ, а мобилен кабинет на „Каритас-София\" ще предоставя анонимно и безплатно консултиране и изследване за заболяването.***София.От 11.00 часа министърът на земеделието храните и горите Румен Порожанов ще проведе среща с дестилериите, които преработват розов цвят. Тя ще се проведе в сградата на МЗХГ и на нея са поканени и асоциациите на розопроизводителите и кметове на населените места в региона.***София.От 11.30 часа жители на Владая ще блокират път Е79 с протест, свързан с реализирането на реверсивното движение на пътя София - Перник.***София.От 14.00 часа в Информационно-обслужващия център на „Топлофикация София\" ЕАД, който се намира в Централно управление, кв. „Борово\", ул. „Ястребец\" №23 - б, ще се състои пресконференция във връзка с графиците за спиране на топлоподаването в София през летните месеци.***София.От 19.00 часа в зала 1 на НДК ще се състои Фееричният концерт - спектакъл „Пролетен оперетен бал\".***София.В зала „България\" Софийската филхармония представя световна премиера на произведение от Румен Бояджиев-син.***Асеновград.От 10.30 часа от пл. „Акад. Николай Хайтов\" ще започне велошествие и преброяване на велосипедистите в Асеновград. Проявата е част от Майските културни празници в Асеновград.***Враца.От 18.00 часа в камерна зала на ДКТ ще бъде представен Театър „Реплика\" София - „Сам и\".***Враца.От 20.00 часа голяма сцена на ДКТ ще бъде представена ПК „Ажур Пико\" София - „Черното пиле\".***Габрово.От 21.00 часа на централния площад „Възраждане\" в Габрово мащабен светлинен карнавален парад ще закрие програмата на 6Fest.***Перник.От 11.00 часа в Театрален салон „Георги Русев\" ще се състои Концерт на Мъжки  хор от гр. Хаселт, Холандия.***Плевен.От 9.00 часа от реновирания централен площад на града ще стартира Маратона на приятелството \"Плевен\".***Пловдив.От 18.00 часа в храм „Св. св. Константин и Елена\" ще бъде отслужена Архиерейска вечерня с петохлебие.***Пловдив.От 19.00 часа в Голямата зала на Драматичен театър-Пловдив актьорът Марин Младенов ще отбележи 45 години на сцената на театъра с юбилеен спектакъл.***Русе/Караманово.Храмът „Свето Възнесение Господне\" в село Караманово ще отбележи 150-годишен юбилей с архиерейска света литургия, отслужена от Негово Високопреосвещенство Великотърновския митрополит Григорий в съслужение със свещенослужители от епархията.***Сливен.От 8.45 часа и 9.45 часа край крепостта „Туида\" ще се проведе Планински маратон \"Сливен\".***Сливен.От 11.00 часа Държавен куклен театър „Георги Митев\" -Ямбол гостува на сцената на сливенския куклен театър с постановката „Приключенията на Жиночка\". ", "date": "2018.05.20", "title": "Предстоящи събития в страната за 20 май"}
{"url": "http://www.cross.bg/iiotova-hari-otkri-1575118.html", "text": "/КРОСС/Вестниците, които излизат днес, разказват за сватбата на принц Хари и Меган Маркъл, двамата вече херцог и херцогиня, и предлагат много снимки от събитието, наблюдавано от почти целия свят. акцентира на вълнението на Хари по време на церемонията със заглавието \"Мъжки сълзи пред олтара\". \"Младоженците счупиха всички традиции\", подчертава. \"Кралска сватба-светска булка\", пише . разказва за обиколката на вицепрезидента Илияна Йотова по стъпките на светите братя Кирил и Методий в Чехия, Словакия и Сърбия. В чешкия град Микулчице, където традиционно се празнува Денят на славянската писменост, Йотова откри събора, на който са присъствали българи, живеещи в Централна Европа. \"Български астроном откри уникална планета\", съобщава . 35-годишният Николай Николов от Велико Търново работи в университета в Ексетър, Великобритания. Той е открил гореща екзопланета, в чиято атмосфера няма облаци.\"Спешно пишат Закон за розата\", информира. Земеделският министър обеща вчера помощи на розопроизводители, претърпели загуби заради ниски изкупни цени. Ще се направят проверки и в дестилериите дали българското розово масло се смесва с некачествено с цел по-голяма печалба.", "date": "2018.05.20", "title": "Преглед на печата"}
{"url": "http://www.cross.bg/shtastieto-e-kato-1575114.html", "text": "/КРОСС/ „Щастието е като пеперуда. Колкото повече го гоните, толкова повече ви се изплъзва. Но ако насочите вниманието си към други неща, то идва и каца тихо на рамото ви.“ Хенри Дейвид Торо ", "date": "2018.05.20", "title": "Щастието е като..."}
{"url": "http://www.cross.bg/bombichki-boiino-hvurlyane-1575122.html", "text": "/КРОСС/ 8 души са арестувани в Пловдив след ексцесии на бойно шоу, в което мериха сили кикбоксьори и боксьори, съобщава bTV.По време на срещата в зала „Колодрума” е възникнало напрежение между фенове на ЦСКА и „Локомотив Пловдив” и е започнало хвърляне на бомбички и бутилки.Наложило се е полицаи да се намесят.Няма пострадали зрители, но заради масовото хвърляне на бомбички има служители на реда с леки наранявания. ", "date": "2018.05.20", "title": "Фенове се млатиха на бойно шоу в Пловдив"}
{"url": "http://www.cross.bg/dvama-napadenieto-grozni-1575123.html", "text": "/КРОСС/ При нападението срещу православната черква в Грозни са убити двама полицаи от охраната на храма и двама са ранени, убит е и един цивилен гражданин, съобщиха правоохранителните органи на Чеченската република, цитирани от ТАСС.Установена е личността на четиримата нападатели, ликвидирани при спецоперацията, обяви чеченският лидер Рамзан Кадиров. По думите му трима от тях са местни жители - двама от село Гелдаган и един от село Аргунское в околностите на Грозни, а водачът на групата е от \"съседен регион\" на Руската федерация. Мюфтията на Чечения Салах Межиев нарече нападението \"чудовищно престъпление\", поръчано от чужбина.\"Най-страшното е, че престъплението е извършено през благословения месец Рамазан, когато са забранени всички разпри, войни и убийства. По кощунствен начин западните поръчители са решили да дестабилизират обстановката в Чеченската република, да предизвикат страх у жителите и гостите и да създадат изкуствена нестабилност в региона\", смята чеченският мюфтия.ръководителят на Синодалния отдел за връзки с обществеността и медиите на Руската православна църква Владимир Легойда нападението е \"пореден опит на псевдоислямски екстремисти да сблъскат православните християни и мюсюлманите\".", "date": "2018.05.20", "title": "Двама убити при нападение срещу църква в Грозни"}
{"url": "http://www.cross.bg/soyuz-godina-bezpilotniya-1575125.html", "text": "/КРОСС/ Русия за пръв път ще изстреля безпилотна версия на кораба \"Союз МС\" до Международната космическа станция през месец август 2019 година, съобщи ТАСС. Агенцията цитира съобщение на корпорацията \"Енергия\", която разработва тези космически апарати.Досега всички полети до МКС на корабите \"Союз МС\" бяха пилотирани. Стартът на безпилотния кораб е предвиден с ракетата-носител \"Союз-2.1а\". При безпилотния модел ще може да  бъде повишен полезният товар, тъй като на борда няма да има екипаж.", "date": "2018.05.20", "title": "Русия ще изстреля безпилотен \"Союз МС\" през август 2019 година"}
{"url": "http://www.cross.bg/po-stari-dizelovi-grad-1575124.html", "text": "/КРОСС/ Германските градове вече могат да забраняват движението на по-стари дизелови автомобили по определени улици, макар забраните за по-големи градски зони да са по-трудни. Това пише в публикуваното решение на Федералния административен съд на Германия.Северният град Хамбург може да стане първият голям град, който ще се възползва от решението, като затвори за по-стари дизелови коли силно натоварени улици.Федералното правителство все още обсъжда как да избегне широкомащабни забрани предвид опасенията от недоволство на собствениците на автомобили и опасенията от евентуални искове за обезщетение.", "date": "2018.05.20", "title": "Германски съд дава зелена светлина за забрани на по-стари дизелови коли в градовете"}
{"url": "http://www.cross.bg/sekyndi-nanobateriya-bateriya-1575126.html", "text": "/КРОСС/ Американски учени от Корнелския университет са разработили иновационна нанобатерия, която ще зарежда смартфона ни само за 5 секунди, съобщи в.\"Дейли мейл\". Учените са конструирали по различен начин стандартната батерия, която обикновено има анод и катод, разположени от двете страни на непроводим материал.При иновационната нанобатерия, анодите и катодите са разместени в спирална конструкция, като малките въглеродни пластинки, които съдържат хиляди пори и изграждат анода, са с дебелина едва 40 нанометра. Благодарение на това тази нова батерия ще може да бъде зареждана за броени секунди.", "date": "2018.05.20", "title": "Нанобатерия ще зарежда смартфона само за 5 секунди"}
{"url": "http://www.cross.bg/tema-bulgariya-govori-1575115.html", "text": "/КРОСС/ Нова телевизия, „Събуди се\"Тема: Агресията по пътищата. Жертви и потърпевши разказват историите си. За чувството за безнаказаност, за реакцията на институциите и липсата на справедливост.Тема: Колоритната звезда от „Hell's Kitchen България\" - Гичка, гост в \"Събуди се\", заедно с дъщеря си Памела, която ще представи за първи път.Тема: Телевизионният продуцент Евтим Милошев, пред Мариян Станков - Мон Дьо.Тема: „Къси разкази\"/ История за България в сърцето. Какво чувстват и мислят за страната си българчета, родени извън България? Какво им разказват техните родители и за какво мечтаят?Тема: Боев представя първата носителка на легендарната награда \"Златен Орфей\".БТВ, „Тази събота и неделя\"Тема: БНТ, „Денята започва с Георги Любенов\"Тема: По стъпките на Боян. Говори Любомир Попйорданов.Тема: Тайните на Хитлер, събрани в нова книга.Тема: На живо: 130 години столичен Зоопарк.Тема: Лидерството на София - обещания и резултати. Говори Деница Златева от БСП.Тема: Георги Мамалев събира спомени в книга.Тема: Ексклузивно: Зад кулисите на Большой театър и за успех на българския балет на московска сцена.Тема: Мисия за буквите. Говори Божана Апостолова.  ", "date": "2018.05.20", "title": "Теми и гости в ефира днес"}
{"url": "http://www.cross.bg/zaginalite-sred-rodriges-1575120.html", "text": "/КРОСС/ 110 души са загиналите , съобщи кубинска държавна медия, като се позова на министъра на транспорта, предаде ТАСС.В първо официално потвърждение за броя на загиналите министърът Адел Искиердо Родригес каза, че сред 110-те загинали има пет деца.По думите му единствените трима оцелели се борят за живота си в болница. Родригес добави, че бордовото записващо устройство е открито.Министърът добави, че сред пътниците е имало петима чуждестранни граждани – по двама на Аржентина и Западна Сахара и една мексиканка.", "date": "2018.05.20", "title": "Официални данни: Загиналите в самолетната катастрофа в Куба на 110"}
{"url": "http://www.cross.bg/roiiters-izvunredno-razbira-1575119.html", "text": "/КРОСС/ 17-годишният ученик, който, след като откри стрелба в училище в района на Хюстън, е изглеждал \"извънредно неемоционален\" на сутринта след нападението. Това съобщи снощи за Ройтерс един от адвокатите на младежа, идентифициран от властите като Димитриос Пагурцис.Той е обвинен в убийство по параграф, за който в Тексас се предвижда смъртна присъда. Никълъс Пьол, един от двамата адвокати, наети от родителите на стрелеца, каза, че е прекарал общо един час с Пагурцис в ареста през нощта срещу събота.\"Той е много емоционален и извънредно неемоционален\", бе отговорът на юриста на въпрос какво е душевното състояние на клиента му. \"Има неща, които той разбира, и има неща, които не разбира\", добави Пьол.Родителите на младежа разпространиха вчера изявление, че сътрудничат на властите за разследването. Те заявяват, че са \"потресени\" от случилото се и изразяват съболезнования към роднините на убитите и ранените, предаде Ройтерс.", "date": "2018.05.20", "title": "Стрелецът от Тексас се държал едновременно емоционално и безразлично в ареста"}
{"url": "http://www.cross.bg/tzurkvata-subor-ariii-1575113.html", "text": "/КРОСС/ В онова време Иисус дигна очи към небето и рече: Отче! дойде часът: прослави Сина Си, за да Те прослави и Син Ти, според както си Му дал власт над всяка плът, та чрез всичко, що си Му дал, да даде тям живот вечен. А вечен живот е това, да познават Тебе, Едного Истиннаго Бога, и пратения от Тебе Иисуса Христа; Аз Те прославих на земята, свърших делото, що Ми бе дал да изпълня. И сега прослави Ме Ти, Отче, у Тебе Самия със славата, що имах у Тебе преди свят да бъде. Явих Твоето име на човеците, които си Ми дал от света; те бяха Твои, и Ти Ми ги даде, и спазиха Твоето слово. Сега разбраха, че всичко, що си Ми дал, е от Тебе; защото словата, що си Ми дал, предадох им ги, и те приеха и разбраха наистина, че съм от Тебе излязъл, и повярваха, че Ти си Ме пратил. Аз за тях се моля; не за цял свят се моля, а за тях, които си Ми дал, защото са Твои. И всичко Мое е Твое, и Твоето Мое, и се прославих в тях. Не съм вече в света, но те са в света, а Аз ида при Тебе, Отче Светий! опази ги в Твоето име, тях, които си Ми дал, за да бъдат едно, както сме и Ние. Когато бях с тях на света, Аз ги пазех в Твоето име; ония, които си Ми дал, опазих, и никой от тях не погина, освен погибелния син, за да се сбъдне Писанието. А сега ида при Тебе и казвам това в света, за да имат в себе си Моята радост пълна. От Иоана Свето Евангелие (17:1-13)Господ Иисус Христос остави на Църквата велик обет: \"Ще съградя църквата Си, и портите адови няма да й надделеят\" (Мат. 16:18). В това радостно обещание намираме пророческото указание за това, че животът на земната Църква ще премине в трудна борба с врага на спасението, но победата е на Нейна страна.Светите мъченици засвидетелствуваха истинността на думите на Спасителя. Още от самото начало на съществуването Си Църквата Христова бе зле атакувана от външни, а след това и вътрешни врагове. Цели три века Църквата бе гонена и преследвана. Реки от кръв се проляха. Хиляди бяха мъчениците и изповедниците за вярата. Всичко, което можеше да измисли демоничната човешка фантазия, бе използвано: биене, поругание, разпъване на кръст, посичане с меч, изгаряне на клада, разкъсване от диви зверове... Но нищо, а и никаква земна сила не бе в състояние да спре и унищожи победния ход на християнството.\"Колкото повече ни поднасят скърби, толкова повече се увеличава числото на тези, които се решават да бъдат богобоязливи и верни почитатели на Христовото име\" - пише св. Юстин Философ от онова време.Като видя безплодието на своите усилия да унищожи Църквата Христова с физически сили и средства, сатаната се опита да стори това по друг начин, като превземе крепостта отвътре. Появиха се лъжеучители и еретици, много по-опасни от езическия меч и огън, защото внасяха смут в душите, посягаха върху единството на вярата - твърдата и непоклатима канара, в която се разбиваха без остатък всички пристъпи на злото. Църквата бе раздрусана из основи, но накрая истината възтържествува, правдата победи. Арий и десетките като него оръдия на дявола, бяха посрамени и отхвърлени от чистата снага на Тялото Христово; а Църквата излезе още по-силна и укрепнала с ясно изявено, обосновано и утвърдено църковно съзнание.Тук е и голямата, неоценима заслуга на триста и осемнадесетте Свети Отци от първия вселенски събор (325 г.), чиято памет Църквата празнува на днешната дата от древни времена. Със своя живот, дела и дейност, най-вече на тоя събор, те допринесоха най-много да се запази единството на вярата, единството на църквата Христова, чистотата на евангелското учение; изобличиха и осъдиха ереста на Ария, която подриваше основите на християнското верую, и изработиха първите осем члена от Символа на вярата. Останалите четири члена на Символа на Вярата са съставени на II Вселенски събор. Затова и днешната света Неделя, отредена в тяхна памят, се нарича Неделя на Светите Отци.Арий бил александрийски свещеник, човек безмерно горделив и честолюбив. Отхвърляйки Божественото достойнство на Иисуса Христа и Неговото равенство с Бог Отец, Арий лъжовно учел, че Божият Син не е Единосъщен с Отца, че е сътворен от Него във времето, като нещо средно между Бог и човек. По настояване на александрийския патриарх Александър бил свикан поместен събор, който осъдил лъжеучението на Арий, но той не се покорил. Жалвайки се от определението на Поместния събор, изпратил писма до много епископи из целия православен Изток и получил поддръжка в своето заблуждение от някои от тях. За да разследва възникналия смут светият равноапостолен император Константин (празн. 20 май) запитал епископата и, получил уверение че ерестта на Арий е насочена против най-основния догмат на Христовата Църква, се решил да свика Вселенски Събор.На поканата на св. Константин в Никея се отзовали 318 епископа от различни държави, много от тях носещи по телата си следи от изтезания. Всред тях били и великите светила на Църквата - Св. Николай, архиепископ Мирликийски, св. Спиридон, епископ Тримитунски и други до днес почитани свети отци. Александрийският патриарх Александър пристигнал заедно с човека, когото Църквата помни като св. Атанасий Велики - голям ревнител за чистотата на Православието (по това време дякон, а по-късно сам Александрийски патриарх). Император Константин присъствал на заседанията на Събора.Подкрепен от 17 епископи, Арий се държал гордо, но учението му било опровергано и бил отлъчен от Църквата. Приет и утвърден бил православният Символ на вярата. В него светите отци формулирали апостолското учение за Божественото достойнство на Второто Лице на Пресветата Троица - Господа Иисуса Христа. Ереста на Арий била разобличена и отхвърлена като заблуда на гордия разум.След решението на главния догматически въпрос, Съборът установил също двадесет канона (правила) за църковното управление и дисциплина (виж Правила на Вселенските събори), както и въпросът за празнуването на Св. Пасха. Светите отци постановили Тя да се празнува в различен от юдеите ден и непременно в първата неделя след деня на есенното равноденствие (който през 325 г. бил на 22 март).Свиканият от император Константин събор осъдил арианството като ерес, но по-късно императорът поддържал Арий поради някакви политически интереси и му оказвал официално покровителство. На Втория Вселенски събор в 381 г. в Константинопол арианството било отново осъдено.", "date": "2018.05.20", "title": "Седма неделя след Пасха – на св. Отци от Първия вселенски събор"}
{"url": "http://www.cross.bg/purvata-parizh-izlita-1575112.html", "text": "/КРОСС/ На днешната дата през 325 г. римският император Константин I Велики свиква Първи Никейски събор, на който е прието „Веруюто\".През 525 г. при земетресение в Близкия изток загиват около 300 хил. души.През 1191 г. войските на английския крал Ричард Лъвското Сърце превземат Кипър.През 1498 г. португалският мореплавател Вашку да Гама първи от европейските мореплаватели заобикаля Африка и пристига в Кожикод (преди известен като Каликут), Индия.През 1520 г. Ернан Кортес разбива испанските войски, след като се обявява за независим владетел на Мексико.През 1874 г. Леви Строс пуска за продажба първата партида сини памучни панталони с медни капси, станали известни по-късно като джинси.През 1875 г. представители на 17 държави подписват в Париж Метричната конвенция, с която се постига единство в използваните мерни единици.През 1875 г. Княз Александър Дондуков-Корсаков встъпва в длъжност като руски императорски комисар в България.През 1900 г. в Париж са открити вторите летни Олимпийски игри.През 1902 г. Куба става независима от САЩ република.През 1927 г. Саудитска Арабия получава независимост от Великобритания.През 1927 г. Чарлз Линдберг излита от Лонг Айлънд, Ню Йорк, за да извърши първия самостоятелен полет без кацане над Атлантическия океан, който завършва успешно на летище Бурже в Париж.През 1932 г. в СССР е въведен терминът \"социалистически реализъм\" като нов стил в литературата.През 1932 г. Амелия Еърхарт излита от остров Нюфаундленд и започва първият самостоятелен полет без кацане на жена над Атлантическия океан, който завършва успешно в Северна Ирландия на следващия ден.През 1963 г. Сукарно е назначен за пожизнен президент на Индонезия и провъзгласен за Велик вожд на революцията.През 1969 г. Джон Ленън сключва брак с Йоко Оно в Гибралтар.През 1972 г. е създадена обединената република Камерун.През 1983 г. френския институт „Пастьор\" официално съобщава, че е изолиран вирусът на СПИН, от екип, ръководен от професор Люк Монтание.През 1989 г. в с. Пристое, Шуменско, е проведен първият митинг на български турци против „възродителния процес\".През 2002 г. Източен Тимор придобива независимост от Индонезия и става първата суверенна държава за 21 век.През 2003 г. Ватиканът публикува речник на съвременния латински език, в който са добавени термини, широко използвани понастоящем.През 2007 г. в България се провеждат първите избори за членове на Европейския парламент.", "date": "2018.05.20", "title": "20 май в историята"}
{"url": "http://www.cross.bg/rodeni-na-maii-1575117.html", "text": "/КРОСС/Мария Габриел, еврокомисар по цифрова икономика и обществоВесела Лечева, депутат, петкратна световна шампионка по спортна стрелбаТома Томов, журналист, депутатАлександра Сърчаджиева, актрисаДимитър Консулов, основател и собственик на фабрика за майонеза \"Краси\" и минерална вода \"БК Хисар\"Иван Матанов, журналист и поетЧл.-кор. Милена Цанева, литературоведНигяр Джафер, депутатСтефан Вълдобрев, актьор и певецТаня Димитрова, посланик в Хърватия ", "date": "2018.05.20", "title": "Родени на 20 май"}
{"url": "http://www.cross.bg/vladaya-sofiya-komitet-1575134.html", "text": "/КРОСС/ В момента се актуализира проектът за организиране на реверсивно движение със светофарна уредба на път I-1 София - Перник през Владая, при изхода на село Владая в посока София при КПП-то, свързано с въвеждането на тол системата. Търси се решение за повишаване на безопасността и организацията на движението в този участък, тъй като от София влизането във Владая и при гара Владая е с ляв завой, а лентите за движение са само три. Агенция „Пътна инфраструктура“ прави това уточнение по повод информации в медиите, че инициативен комитет от Владая организира протести и блокади на пътя.Предстои среща на представители на Агенция „Пътна инфраструктура“ и на инициативния комитет по повод движението по първокласния път в участъка от км 276+162 до км 278+566. За провеждането й членовете на инициативния комитет са уведомени с писмо на 8 май т. г. и такава среща ще се състои до края на месеца. В нея ще участват както експерти от АПИ и Областно пътно управление - София, така и служители от Столична община, на район Витоша и сектор „Пътна полиция“. Целта е на нея да бъде взето съвместно решение и да бъдат набелязани стъпки за повишаване безопасността и безконфликтно придвижване на превозните средства и пешеходците в участъка.В момента на път I-1 в района на Владая ежедневно има две ленти за движение в посока София - Перник, а в края на празнични и повече от два почивни дни се осигуряват две ленти в посока Перник - София.Ремонтът на пътя през Владая не е завършил. Той ще продължи през август, когато трафикът през прохода е най-малък и ще приключи до края на 2018 г.", "date": "2018.05.20", "title": "В момента се актуализира проектът за реверсивно движение със светофарна уредба на път I-1 през Владая"}
