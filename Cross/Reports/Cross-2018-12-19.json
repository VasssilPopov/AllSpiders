{"url": "http://www.cross.bg/miliarda-lykas-blizo-1592040.html", "text": "/КРОСС/  Създателят на известната поредица \"Междузвездни войни\" Джордж Лукас е най-богатата известна личност в Съединените щати.Лукас оглави класацията на списание \"Форбс\" с имущество от близо 5,5 милиарда долара.На второ място е режисьорът Стивън Спилбърг с 3 милиарда и 700 милиона. Бронзът взе Опра Уинфри с близо 3 милиарда долара. След нея остана Майкъл Джордан. ", "date": "2018.12.19", "title": "Джордж Лукас е най-богатата известна личност в САЩ "}
{"url": "http://www.cross.bg/shofyori-avtomobila-drazhik-1592024.html", "text": "/КРОСС/  Навлязохме в най-предизвикателния сезон за шофиране и зимата кара много от нас да бъдат неспокойни при мисълта да карат колата си. Статистически, шансът за пътнотранспортен инцидент при неопитните шофьори е многократно по-висок. Но дори и начинаещите могат да се наслаждават на времето зад волана, когато колата и гумите им са в добро състояние.„През зимата има големи разлики в метеорологичните условия, а промяната при сцеплението на сняг и лед могат да изненадат неопитните водачи. Видимостта често е по-слаба, а кишата и суграшицата оказва силно влияние върху управлението на автомобила и спирачния път.\", казва Мика Кууси от Nokian Tyres.Младите шофьори изпитват затруднения, когато се включват в автомобилния трафик. Много от тях карат рядко. Кратките пътувания между дома и магазините не допринасят особено за натрупване на шофьорски опит в зимни условия.„Хора, които шофират по-рядко, често имат проблем с предизвикателните маршрути и с различните метеорологичните условия. Шофирането в центъра на града, в задръстване, паркирането и карането по тъмно, изглеждат страшни за новите шофьори.\", обяснява Кууси.Според Европейската Комисия, шофьорите на възраст между 16 и 24 години много по-често попадат в статистиките за катастрофи и смъртност на пътя. Рискът да попаднат в автомобилен инцидент за тях е от два до три пъти по-висок, отколкото за по-опитните водачи. Инцидентите, свързани с млади шофьори, често са причинени от загуба на контрол или превишаване на скоростта и е по-вероятно да се случат през нощта.Състоянието на автомобила и познаването на неговите характеристики оказват значителен ефект върху безопасността. Младите шофьори често карат по-стари коли, които нямат съвременни системи за сигурност. Вместо втората семейна кола, по-добре дайте на разположение на младия шофьор автомобил, който е възможно най-безопасен.„Дори и при по-новите модели автомобили е нужно да знаете как ще се държи колата ви в по-екстремни ситуации. Например, връщането във вашата лента, след като сте изпреварили друга кола, е типичен сценарий за загуба на контрол в зимни условия.\", казва Мартин Дражик, продуктов мениджър на Nokian Tyres.Дражик ни напомня, че дори и автоматичните системи за сигурност на големи SUV модели не могат да поддържат теглото на автомобила на хлъзгав път, ако скоростта е твърде висока.В допълнение към това, че неопитните шофьори трябва добре да познават автомобила си, те трябва да обръщат специално внимание и на гумите. Дражик препоръчва шофьори с по-малко опит да избират най-добрият и най-нов модел.„Най-новите модели гуми винаги ще предоставят по-добро сцепление, а актуалните нововъведения ще ви предоставят по-добро усещане за контрол и безопасност, когато карате по хлъзгави пътища. Новите гуми, логично, са в добро състояние, но въпреки това, е препоръчително да проверявате дълбочината на протектора редовно, за да бъдете сигурни. Много е важно ,също така, да поддържате правилно налягане в гумите.\", напомня ни Дражик.Мартин Дражик и Мика Кууси, които имат дълги и успешни кариери в сферата на автомобилите и автомобилните гуми, искат да окуражат плахите шофьори:„Особено в зимно време, можете и е нужно да бъдете особено внимателни, когато сте в трафика. Единственият начин да се научите да карате кола, е като шофирате.\"Можете да натрупате необходимата увереност само чрез опит. Празните паркинги, например, ви позволяват да тествате автомобила си в различни ситуации. Можете, също така, да се запишете в училище по кормуване дори и вече да имате шофьорска книжка.Трябва редовно да се упражнявате да карате на хлъзгава настилка, за да знаете как ще се държи колата ви, ако поднесе. Пистите, изградени върху ледени езера, са най-подходящи за тази цел. Ако е нужно, можете да посещавате и специални тренировъчни писти. Все пак, често те са много по-хлъзгави и не предоставят същото усещане както снега или леда в реални условия.Спокойното завиване е ключов елемент. Вместо да се паникьосвате, да скачате на спирачките и да се вдървявате като заключвате раменете си, трябва да следите за подходящите зони, към които да насочите автомобила си и да се опитате да запазите контрол дори и в случай, че нещо ви изненада.Проверката на налягането на гумите от време на време може да изглежда като нещо незначително, но всъщност тя може да се окаже изключително важна по време на екстремни условия. Автомобилите с неправилно налягане могат да се държат странно на пътя по време на маневри с висока скорост. Как да проверите налягането в гумите си. ", "date": "2018.12.19", "title": "Съвети за шофиране за по-неопитните"}
{"url": "http://www.cross.bg/ruzhev-zlatena-dimitur-1592036.html", "text": "/КРОСС/  Радвам се, че я убих. Това заяви в Софийския градски съд 37-годишният Димитър Ръжев, който в понеделник сутринта  24-годишната Златена Стоянова.Мъжът бе доведен от \"Съдебна охрана\" окован, съобщиха Канал 3 и \"24 часа\". Пред съдията Ръжев заяви, че е приел доста алкохол, взимал е хапчета, шмъркал е, но въпреки това има спомени за случилото се. \"Сега каквото Господ реши\", добави той.От показанията на вещите лица стана ясно, че 37-годишният мъж страда от шизофрения, отключила се още в детските му години, за което е бил лекуван многократно. Експертите обясниха, че Димитър Ръжев е разказал спокойно какво е извършил, но е използвал доста заучени фрази. Според вещите лица не всяко психиатрично заболяване води до невменяемост.Затова и прокуратурата настоя да се изясни какво е точно на обвиняемия, за да стане ясно може ли той да носи отговорност и дали не симулира.Самият обвиняем обясни на съда, че не веднъж е приемал заедно алкохол, наркотици и лекарства срещу шизофренията. От две години сам си ги пиел без да се консултира с лекар, но без тях се чувствал по-добре. Последното хапче изпил ден преди да дойде в София.Съдът реши да го изпрати в психиатричната болница в ловешкия затвор, където да му се направят изследвания. След безцеремонното признание в съда, Димитър Ръжев обясни на журналистите, че Златена била демонът, която подала \"ябълката на жена му, а тя от своя страна на него\". Пак от обяснянията му пред медиите стана ясно, че не момичето, с което са се познавали от няколко месеца, е причина съпругата му да го напусне.\"Остави ме, защото, след като се родиха децата, заобичах повече тях и исках да спя при тях, а не с нея\", добави той. Попитан - вярно ли е, че упражнявал домашно насилие над съпругата си, Ръжев каза: \"Не, само съм я удрял няколко пъти\".Той отговаряше на журналистическите въпроси бавно и спокойно, без капка угризение, като дори хвърли вината върху Златена с твърдение, че й бил плащал за любовта. Двамата се познавали от няколко месеца и освен в Пловдив и в София, били ходили заедно и в Стара Загора. ", "date": "2018.12.19", "title": "Убиецът на Златена: Радвам се, че я убих. Тя беше змията, демонът"}
{"url": "http://www.cross.bg/vodesht-tzeremoniyata-bulok-1592029.html", "text": "/КРОСС/  Популярната холивудска актриса Сандра Бълок излезе с интересно предложение за водещ на церемонията по раздаване на наградите Оскар догодина, след като комикът Кевин Харт се отказа, предава Асошиейтед прес.Екранната любимка предложи актьорите и актрисите, присъстващи на церемонията, да бъдат извиквани на сцената на случаен принцип и те да изчитат от аутокюто имената на номинираните и наградените.\"Така отпада нуждата от водещ, а всеки колега от актьорската гилдия няма да има никакъв проблем да поеме част от функциите му\", уверена е  звездата от \"Скорост\".", "date": "2018.12.19", "title": "Сандра Бълок има интересно предложение за водещ на Оскарите "}
{"url": "http://www.cross.bg/zayavi-izbori-komentira-1592042.html", "text": "/КРОСС/  „Глобата, наложена на БЕХ, трябва да бъде платена, няма вариант да не бъде платена. След това може да бъде обжалвана. И аз смятам, че трябва да бъде обжалвана\". Това заяви в предаването „Плюс-Минус. Коментарът след новините\" депутатът от БСП Красимир Янков.Той коментира още, че и опозицията е на мнение, че БЕХ не трябва да се приватизира.„В периодите, когато сме управлявали, също сме били на мнение, че тези дружества са свързани с националната сигурност и не може да се пристъпи към приватизация\", заяви Янков.Янков коментира и наложеното от президента вето на разпоредби от Закона за изменение и допълнение на Наказателния кодекс. Според депутата аргументите на президента съвпадат с тези на опозицията.„Възможността за таен арест нарушава правата на човека. Още повече, че става въпрос и за 24 часа при непълнолетните\", коментира Янков. „Това е поредна крачка към полицейщина\", заяви депутатът.Що се отнася до социологическите проучвания за подкрепата към партиите, Янков заяви:„Социолозите правят някакви сондажи, но реално какво се случва става ясно на избори. На извънредните парламентарни избори например социолозите предвиждаха, че БСП води, но накрая се оказа, че БСП изостава. Тези проучвания може да се използват и манипулативно. Още в първата година на управлението на ГЕРБ се заговори за оставка, но какви са резултатите може да стане ясно само на избори\". ", "date": "2018.12.19", "title": " Красимир Янков, БСП: Глобата за БЕХ трябва да бъде платена"}
{"url": "http://www.cross.bg/shampionka-boks-sporta-1592012.html", "text": "/КРОСС/ Поредно световно признание за заслуги към спорта получи трикратната световна шампионка по бокс Дейзи Ланг - Деси Кирова миналата вечер във Фонда Театър Холивуд.  Редом с нея бе и световната шампионка по карате и екшън-актриса Синтия Ротрок.\"Благодаря на Интернационалния Младежки Филм Фестивал за признанието за приноса ми в спорта и във филмовата индустрия! Дадох интервю, в което казвам, че най-хубавото от моята спортна кариера е, че даваш пример за подражание на младото подрастващо поколение - да следват целите в живота си и да трудят всеотдайно, за да ги постигнат с много дисциплина, постоянство и вяра в себе си!\", развълнувано сподели от Холивуд за агенция ВИП Комюникейшън Дейзи Ланг. През май т.г. трикратната световна шампионка по бокс бе отличена и от Световния музей на славата по бойни изкуства в Мюнхен със специален приз като пионер на женския бокс в Европа. Почетната награда бе за принос в развитието на спорта по света, а на сцената с българката застанаха  отново световната шампионка по карате и екшън-актриса Синтия Ротрок, както и световният шампион по кик бокс Дон Уилсън Дракона.Снимки Личен Архив", "date": "2018.12.19", "title": "Световната шампионка Дейзи Ланг (Деси Кирова) с поредно отличие в Холивуд"}
{"url": "http://www.cross.bg/facebook-spotify-potrebitelite-1592035.html", "text": "/КРОСС/  Facebook призна, че позволява на външни компании, а именно Spotify и Netflix, да имат достъп до личните съобщения на потребителите на социалната мрежа, предава BusinessInsider.В отговор на материал, публикуван от в. \"Ню Йорк Таймс\", разкриващ как Facebook споделя потребителски данни с големите си партньори, социалната мрежа признава, че е предоставила на трети страни богат достъп до съобщенията на потребителите си.Според Facebook обаче това улеснявало и потребителите. Те, например, могат да влизат в услуги като Spotify със своя Facebook акаунт, а след това да изпращат съобщения чрез приложението Spotify.\"Имали ли са достъп партньорите ни до вашите съобщения? Да. Но за целта потребителите е трябвало да се впишат първо в Facebook и след това да ползват приложенията на нашите партньори\", разясняват от социалната мрежа.\"Достъпът до личните ви данни просто е бил даден на трети страни без вие да сте дали съгласието си за това\", коментира Давид Владек, който е бившият главен председател на отдела за защита на потребителите към Федералната търговска Комисия в САЩ.Според материала на \"Таймс\", Spotify може да чете съобщенията на повече от 70 милиона потребители на Facebook месечно. Вестникът съобщава още, че Spotify, Netflix и Royal Bank of Canada могат не само да четат, но и да пишат и дори да изтриват съобщенията на хората във Facebook.Spotify и Netflix обаче са заявили на \"Таймс\", че досега не им е било известно, че са имали такъв широк достъп. Facebook пък са заявили, че досега не е било злоупотребявано с тези правомощия. ", "date": "2018.12.19", "title": "Facebook: Истина е - и други четат съобщенията ви"}
{"url": "http://www.cross.bg/seriala-otkradnat-ognyanova-1592037.html", "text": " /КРОСС/   Актрисата Диана Димитрова, която се превъплъщава в ролята на красивата и фатална д-р Огнянова в сериала \"Откраднат живот\", показа снимки от парти с колегите си от тв продукцият\"Момичетата и момчетата! Обичам ви\", написа Диана към снимката, на която в приятелска прегръдка позират младият баща Димо Алексиев, чийто герой д-р Генадиев отсъстваше от последния сезон на сериала, Милена Живкова - д-р Романова, един от режисьорите на продукцията - Зорница София и Велислав Павлов, който бе екранният партньор на д-р Огнянова - д-р Марио Ковачев.От кадъра отсъстват много от звездите на сериала като Наум Шопов-младши, който е в Германия заедно с годеницата си Теа Минкова.Последният сезон на хитовата медицинска драма приключи след много обрати за всички герои. В ролите на лекарите и персонала на болница \"Св. Кирил\" се превъплътиха още Владо Пенев, Юлиян Вергов, Марта Вачкова, Ралица Паскалева, Емил Марков, Деси Бакърджиева, Неда Спасова, Теодора Духовникова и други български звезди. ", "date": "2018.12.19", "title": " Звездите от \"Откраднат живот\" се събраха на парти "}
{"url": "http://www.cross.bg/evro-danuka-zakona-1592033.html", "text": "/КРОСС/  С 10 на сто да се увеличи данъкът на автомобилите, които са над 15 години и на тези, които са с екокатегория Евро 1 и Евро 2 през 2019-та година, предлага община Пловдив в проект на Наредба, публикувана за обществено обсъждане.За превозните средства  с екологична категории \"Евро 3\" няма да има увеличение на данъка. Намаление на налога ще има за колите с категория Евро 4 с 10 процента,  за тези с Евро 5 с 20 на сто и за Евро 6 с 40 процента.Промените в Закона за местните данъци и такси за идната година бяха приети от Народното събрание, а конкретният размер на налога се гласува от общинските съвети.  Увеличението на данъка на старите автомобилие  е мотивирано със занижените им екологични характеристики, евентуалните вреди върху околната среда и даването на стимули за подновяване на автопарка.За мотоциклетите, товарните автомобили и автобусите законодателят не делегира права на местните власти да определят данъка, а само ги задължава да  приложат новите разпоредби в Закона.За мотопеди и мотоциклети с Евро 3 данъчното облекчение отпада, с Евро 4 се намалява с 20 на сто, а с по- висок екокатегория намалението е 60 на сто.Направена е промяна относно облагането на товарните автомобили с маса от 3,5 т до 12 т, като вместо на всеки започнат тон, същата ще се изчислява на всеки започнати 750 кг.Отпада данъчното облекчение за автобусите, товарните автомобили над 3,5 т, влекачите за ремарке с екологични категории \"Евро 3\", намалението за Евро 4 е с 20 процента, а за съответстващите на \"Евро 5\", \"Евро 6\" и \"ЕЕV\" се запазва 50 на сто намаление от определения  от Закона данък. ", "date": "2018.12.19", "title": "Пловдив ще вдига данъка на колите над 15 години с 10%"}
{"url": "http://www.cross.bg/pravomoshtiya-sila-sandanski-1592034.html", "text": "/КРОСС/  Има превишаване на полицейски правомощия и употреба на физическа сила над 17-годишното момче в Сандански. Това съобщи на пресконференция директорът на Областната дирекция на МВР в Благоевград старши комисар Николай Хаджиев.За случая, станал на 23 ноември в Сандански, алармираха от БСП на брифинг в парламента. Тогава Антон Кутев обясни, че четирима младежи на възраст между 13 и 17 години влизат в конфилкт с мъж, който се оказал цивилен полицай, който не е на работа. След около пет минути пристигат три полицейски коли и пребиват доста здраво едното от децата, разказа Кутев.Старши комисар Хаджиев обясни, че на въпросната така полицаят е забелязал по централните улици в Сандански четирима младежи, които нарушават обществения ред. Оказва се, че те са спортисти от националния отбор по джудо, които са били там на тренировъчен лагер. При проверката се доказва, че някои от тях са с криминални регистрации за престъпление против собствеността и ползване и разпространение на наркотични вещества. Един от четиримата проявил агресивно поведение и е бил задържан. Веднага след инцидента той е подал жалба.Директорът на МВР-Благоевград е разпоредил проверка по случая.\"В хода на тази проверка е установено, че има превишаване на полицейски правомощия и употреба на физическа сила, за което ще бъде образувано дисциплинарно производство, за да може служителите, които са превишили своите правомощия и неправомерно са употребили физическа сила, да носят дисциплинарна отговорност\", отбеляза комисар Хаджиев. ", "date": "2018.12.19", "title": "МВР призна за полицейско насилие над 17-годишен джудист"}
{"url": "http://www.cross.bg/kontzesiite-zakonut-zakona-1592032.html", "text": "/КРОСС/ : Искаме плажовете по Черноморието да бъдат върнати в Закона за концесиите„Миналата година, когато управляващите приемаха Закона за концесиите, плажовете бяха извадени от него за една година. През това време, от Министерство на туризма, по Закона за Черноморското крайбрежие бяха отдадени над 25 плажа.\". Това каза зам.-председателят на ПГ на „БСП за България\" Христо Проданов. Той добави, че сега, когато плажовете,отново трябва да бъдат върнати в Закона за концесиите, управляващите искат да ги оставят извън него за още две години. „Явно някой иска да отдаде всички плажове по Черноморието на концесии за по 25-30 години и да има личен дивидент от това. Съмняваме се в прозрачността на отдаването и провеждането на конкурсите, затова искаме плажовете по Черноморието да бъдат върнати в Закона за концесиите от 01.01.2019г., както бе гласувано преди година\", каза още Христо Проданов.  Защо се иска това удължаване? Защо не се прилага Законът за концесиите?„Успяхме да спрем предложението на ГЕРБ плажовете по българското Черноморие да се отдават извън Закона за концесиите още 2 години\", заяви народният представител Дора Янкова. Тя почерта, че Законът за концесиите е приет на 16.11.2017г. и правителството е имало достатъчно време да създаде организация и Законът за Черноморското крайбрежие, и Законът за концесиите да действат пакетно относно морските плажове. По думите й няма логика някои концесии да се правят по един закон, а останалите по друг „Те имаха година и два месеца Законът за концесиите да започне да действа, но не го правиха и искаха удължаване с 2 години\", заяви Дора Янкова и подчерта, че това дава повод за съмнения -защо се иска това удължаване и защо не се прилага Законът за концесиите. : Правителството, с премиер Борисов, е виновно за кашата с концесиите по българското Черноморие„Докато Министерство на туризма и вицепремиерът Симеонов се обвиняваха, че единият не е написал наредбата, а на другия не му било в ангажиментите - кашата с концесиите я направи българското правителство, с премиер Бойко Борисов.\" Това заяви в пленарна зала зам.-председателят на „ПГ на БСП за България\" Георги Свиленски. По думите му какво се разбират вътре в кабинета- кой какво трябва да свърши, е техен ангажимент. „Този парламент ви е избрал да управлявате, не да се карате\", обърна се той към управляващите. Свиленски попита- защо днес се променя срокът за строеж в неурегулирани територии за две години. „Къде бяхте миналата година? Преди две седмици? Преди месец? Хубаво е, че след днешния дебат поне Данаил Кирилов проумя, че трябва да оттегли предложението си за удължаване на срока за строеж в неурегулирани територии. Нали разбирате от туризъм, нали разбирате от плажове, нали знаете колко концесионери има- тогава защо го правите?\", попита още зам.-председателя на ПГ на левицата Георги Свиленски.  ", "date": "2018.12.19", "title": "БСП спря безпринципното отдаване на българското Черноморие на концесия"}
{"url": "http://www.cross.bg/dokymenti-petoklasnitzi-chanta-1592031.html", "text": "/КРОСС/  Директорът на ОДМВР - Велико Търново награди трима петокласници за доблестна постъпка. Децата без колебание предали намерена чанта с документи и около 1000 лвДиректорът на ОДМВР - Велико Търново старши комисар Димитър Машов връчи грамоти на трима петокласници за проявена гражданска съвест и доблест.На 11 декември тази година около 14,30 часа Виктория Костадинова, Йоана Пенева и Стелиан Николов, и тримата ученици в пети клас на СУ „Емилиян Станев\" в областния град, намерили на ул. „Плиска\" мъжка чанта с лични документи и около 1 000 лв. Без да се подвоумят, тримата отнесли чантата при г жа Иванка Брънзелова от училища „Европа\", където посещавали чуждоезикови курсове и я помолили да им помогне да предадат намерената вещ в полицията. След това униформените бързо стигнали до собственика й и му я предали.Г-жа Брънзелова също получи грамота от директора на Областната дирекция за съдействието, което е оказала на малчуганите. ", "date": "2018.12.19", "title": "Наградиха петокласници, намерили и върнали чанта с документи и пари"}
{"url": "http://www.cross.bg/komisiya-evropeiiskata-reorganizatziya-1592038.html", "text": "/КРОСС/  В хода на преговорите с Европейската комисия българската страна предложи десетки варианти за реорганизация на газовите дружества „Булгаргаз\" и „Булгартрансгаз\".Това е заявил вицепремиерът Томислав Дончев на днешното правителствено заседание във връзка с наложената от Брюксел глоба на Българския енергиен холдинг.Вицепремиерът, цитиран от правителствената пресслужба, е подчертал, че в рамките на продължилите три години преговори по проблема страната ни е предложила различни мерки, но предложението на Европейската комисия собствеността на „Булгартрансгаз\" да бъде сменена чрез продажба на мажоритарен дял е неприемливо. ", "date": "2018.12.19", "title": "Правителството е предложило на ЕК варианти за реорганизация на \"Булгаргаз\" и \"Булгартрансгаз\" "}
{"url": "http://www.cross.bg/ataka-institytziite-dombrovskis-1592039.html", "text": "/КРОСС/  Европейската комисия потвърди, че е имало мащабна хакерска атака срещу институциите на Европейския съюз, каза заместник-председателят на ЕК Валдис Домбровскис.\"Можем да потвърдим, че е имало предполагаем пробив на комуникационните системи на институции на ЕС, но ние не коментираме информациите за възможно изтичане на информация\", каза Домбровскис на брифинг днес, след като бе помолен от журналисти да коментира медийните информации за такава атака.\"Нито една организация, нито една структура в нито една страна по света не е неуязвима за кибератаки. Ние се отнасяме към този проблем изключително сериозно, укрепваме нашата система за киберсигурност и нашите способности за реагиране на тези атаки\", допълни Домбровскис.По-рано днес в. \"Ню Йорк таймс\" съобщи, че неизвестни хакери са разбили системата за вътрешна комуникация на институциите на ЕС и в продължение на няколко години са имали достъп до конфиденциални документи, в частност по проблемите на миграцията, борбата с тероризма, международните отношения, търговията, както и до преписките с ключови дипломатически мисии.Киберпиратите също така са проникнали в мрежи на ООН, в министерства на външните работи и на финансите по света. Пробив е имало и в Американската федерация на труда и в Конгреса на индустриалните организации. Там хакерите са се интересували от материали, касаещи преговорите за Транстихоокеанското партньорство - сделка, която изключва Китай.Повече от 100 организации и институции са били на прицел на хакерите в продължение на години. Някои от тях са разбрали за пробива едва преди няколко дни. ", "date": "2018.12.19", "title": "ЕК потвърди за мащабна хакерска атака срещу институциите на ЕС "}
{"url": "http://www.cross.bg/komisiyata-dryzhestva-reshenieto-1592041.html", "text": "/КРОСС/ Български енергиен холдинг /БЕХ/ и дъщерните му дружества \"Булгаргаз\" и \"Булгартрансгаз\" вероятно ще обжалват решението за налагане на глоба от 77 млн. евро от ЕК, обявиха от холдинга.\"Български енергиен холдинг /БЕХ/ и дъщерните му дружества \"Булгаргаз\" и \"Булгартрансгаз\" получиха Решението на Европейската комисия по Дело АТ.39849, БЕХ Газ. Дружествата изразяват съжаление, че Комисията е решила да пристъпи към приемане на Решението, както и налагане на глоба. Отчитайки това развитие, трябва да се има предвид, че предполагаемото поведение касае период далеч в миналото, който е бил преходен за българския енергиен пазар след присъединяването на България към Европейския съюз.По-конкретно, БЕХ и дъщерните му дружества не приемат заключенията на Комисията, че са злоупотребили с господстващо положение на българския газов пазар. Дружествата продължават да считат, че достъпът до българската преносна мрежа и до газохранилището винаги се е осъществявал в съответствие с действащите закони.  Също така предоставянето на достъп до румънския транзитен газопровод никога не е било под контрола нито на БЕХ, нито на някое от неговите дъщерни дружества. Наред с това, дружествата считат, че размерът на глобата е очевидно несъразмерен.През целия период на разследването българската страна оказа пълно съдействие на Комисията и положи всички усилия за приключване на Делото със споразумение („поемане на ангажименти\") по взаимно приемлив начин.  За съжаление Комисията отхвърли предложенията, които включваха значителни отстъпки от  българска страна.  Изразяваме съжаление от това развитие, предвид кооперативния подход на Комисията по отношение на други скорошни антитръстови дела, касаещи търговията с природен газ в Централна и Източна Европа.Отбелязваме, че Комисията е отчела част от аргументите на българската страна по отношение на продължителността на предполагаемото нарушение, което според Решението е приключило в самото начало на 2015 г.  Комисията също така е приела, че отделянето на дъщерно дружество от БЕХ като структурна принудителна мярка вече не е наложително. Такава мярка беше предвидена от Комисията в Изложението на възраженията до трите дружества през 2015г.  Наложената глоба от EUR 77 068 000, макар и очевидно прекомерна, въпреки това e значително под допустимия максимален размер от EUR 316 800 000 (т.е 10% от оборота на БЕХ за 2014 г.).Подчертаваме, че в нито един момент от периода на твърдяното нарушение не са били засегнати интересите на българските потребители. Цените на природния газ в България са били регулирани от независим орган - Комисията за енергийно и водно регулиране - по правила, които защитават интересите на потребителите и обществото, и ограничават възможностите за ценообразуване от обществения доставчик Булгаргаз.Български енергиен холдинг и дъщерните му дружества полагат всички усилия за реализация на проекти, които водят до диверсификация на източниците за доставка на природен газ в България. Тези усилия се оценяват положително и се подкрепят от Комисията. Съвместните цели на дружествата и Комисията остават непроменени и реализацията им по никакъв начин няма да бъде засегната от Решението.Дружествата внимателно ще разгледат Решението и вероятно ще го обжалват, като ще оспорят както твърденията, така и размера на глобата.  Въпреки че принципно плащането на глобата е дължимо в срок от три месеца от датата на Решението, в случай на обжалване  процедурните правила предвиждат или условно плащане на глобата, която подлежи на възстановяване в случай на успешно обжалване, или предоставяне на обезпечение\", се казва в позицията на холдинга. ", "date": "2018.12.19", "title": "БЕХ ще обжалва наложената глоба от ЕК"}
{"url": "http://www.cross.bg/investitzionni-miliona-polychili-1592028.html", "text": "/КРОСС/  Публикуван днес доклад показва основните резултати, постигнати от петте европейски структурни и инвестиционни фонда до средата на бюджетния период 2014-2020 г. Към октомври 2018 г. за почти две трети от бюджета на европейските структурни и инвестиционни фондове за периода 2014-2020 г. са поети задължения по конкретни проекти. До края на 2017 г. един милион предприятия, 74 000 от които новосъздадени, са получили подкрепа за разширяване, иновации, въвеждане на нови продукти и създаване на работни места. В цяла Европа общо 1,7 милиона инвестиционни проекта са били одобрени за подпомагане от ЕС.До края на 2017 г. 15,3 милиона души - два пъти повече в сравнение с миналата година, са получили подкрепа за намиране на работа или усвояване на нови умения. 42,5 милиона граждани вече ще имат достъп до по-добри здравни услуги.", "date": "2018.12.19", "title": "405 милиарда евро са инвестирани в реалната икономика на Европа "}
{"url": "http://www.cross.bg/pyskat-tramvaite-po-grafa-1592030.html", "text": "/КРОСС/  От утре се възстановява движението на трамваите по \"Граф Игнатиев\". Това обяви кметът на София Йорданка Фандъкова, която заедно с министъра на транспорта Росен Желязков и директора на \"Метрополитен\" инж. Стоян Братоев се возиха на дрезина, за да тестват новото трасе между метростанциите на бул. \"България\" и \"Красно село\". Трамваите по \"Графа\" ще се движат по обичайното разписание. Временният автобус 10 ТМ се закрива.", "date": "2018.12.19", "title": "Пускат трамваите по \"Графа\" "}
{"url": "http://www.cross.bg/soros-godinata-lichnost-1592022.html", "text": "/КРОСС/  Американският финансист Джордж Сорос беше определен за Личност на годината от британския в. \"Файненшъл таймс\" заради своята \"активна позиция и либерално виждане за света\".Изданието отбелязва, че изборът му на Личност на годината обикновено отразява постиженията на съответния човек, а в случая със Сорос е свързан и с ценностите, които той представлява. \"Той е знаменосецът на либералната демокрация и отвореното общество. Тези идеи победиха в Студената война. Днес те са под обсада от всички страни - от Русия на Владимир Путин до Америка на Доналд Тръмп\", изтъква вестникът.\"Повече от три десетилетия г-н Сорос използва филантропията, за да се бори с авторитаризма, расизма и нетърпимостта. Въпреки отдавнашния си ангажимент към отвореността, медийната свобода и човешките права той привлича гнева на авторитарните режими и все повече на националните популисти, които продължават да печелят позиции, особено в Европа\", пише \"Файненшъл таймс\". ", "date": "2018.12.19", "title": "Джордж Сорос е Личност на годината на \"Файненшъл таймс\""}
{"url": "http://www.cross.bg/pavlova-lilyana-leva-1592020.html", "text": "/КРОСС/  Министърът на българското европредседателство Лиляна Павлова обяви, че най-вероятно ще се върне в парламента като депутат, след предстоящото закриване на ресорното министерство.Павлова отчете резултатите от Европредседателството и посочи, че крайната цена на разходите по него се равнява на 144 млн. лева, включително за ремонт и оборудване на сградите, в които се проведоха събитията от председателството.22 млн. лева са спестените разходи по бюджета на българското председателство на Съвета на ЕС, чиято обща сума с всички предвидени дейности е била 166 млн. лева, отчете министърът за българското председателство на Съвета на ЕС Лиляна Павлова. Без парите за ремонти и оборудване реално председателството ни е струвало 62 млн. лева, каза министърът.Министерството на българското европредседателство се закрива, тъй като на 31 декември приключва тройното председателство на Съвета на ЕС. То беше започнато от Естония, продължено от България и завършено от Австрия. На 1 януари 2019 г. щафетата се поема от Румъния.Лиляна Павлова няма да е министър от 1 януари 2019 г. ", "date": "2018.12.19", "title": "Лиляна Павлова се връща в парламента"}
{"url": "http://www.cross.bg/taiibe-sporta-godinata-1592014.html", "text": "/КРОСС/  Министърът на младежта и спорта Красен Кралев връчи наградата „Спортен Икар 2018\" на Фондация „Български спорт\" на световната и европейска шампионка по борба Тайбе Юсеин. Тази година тя триумфира на Европейското първенство в Каспийск (Русия) през май, а след това и на шампионата на планетата в Будапеща (Унгария) през октомври, като завърши 2018 без нито едно поражение. Министърът поздрави специално носителката на „Спортен Икар\" 2018 Тайбе Юсеин.„Това безспорно бе годината на Тайбе Юсеин. Тя изстрада тази победна година и заслужи това отличие с всичко, което направи. Имаше много шансове през предишните години, но най-сетне намери верния път. Благодаря ти, Тайбе, за успехите, с които ни зарадва\", заяви Кралев. Наградата за отбор на годината спечели ансамбълът по художествена гимнастика в състав Симона Дянкова, Елена Бинева, Мадлен Радуканова, Лаура Траатс и Стефани Кирякова. През годината грациите завоюваха от Световното първенство в София бронзов медал в многобоя, който им осигури квота за Олимпийските игри в Токио 2020 г., и титлата на пет обръча. От Европейското гимнастичеките завоюваха злато на 3 топки и 2 въжета и бронзови отличия в многобоя и отборното класиране заедно с девойките индивидуално. Специална награда за проява на „Висок спортен дух\" получи роденият през 2008 г. футболист от Хасково Михаел Ангелов. Той е с вродено изключително тежко заболяване - артрогрипоза, което ограничава движението на ставите и принципно не позволява на децата да спортуват, а на по-късен етап предполага парализа. Въпреки това момчето тренира и насърчава и здравите деца да бъдат активни и да обичат спорта. На церемонията бяха отличени със специални призове на Българския олимпийски комитет  и спортисти, деятели, треньори, заслужили ветерани в спорта, журналисти, както и медалистите от Младежките олимпийски игри в Буенос Айрес.", "date": "2018.12.19", "title": "Световната и европейска шампионка по борба Тайбе Юсеин със „Спортен Икар“ за 2018"}
{"url": "http://www.cross.bg/tzurkva-boyanskata-arheologicheski-1592013.html", "text": "/КРОСС/  В навечерието на най-светлия християнски празник, Рождество Христово, Боянската църква, известна като един от най-съвършените и изцяло запазени паметници на източноевропейското средновековно изкуство, ще посрещне обновена своите посетители. Първият етап от заплануваните подобрения завърши с подмяна на осветлението в трите части на църквата и сега уникалните стенописи от 1259 г. грейнаха в нова светлина. В средновековната част на храм-паметника, който догодина ще отбележи четири десетилетия от включването си в Списъка на световното културно и природно наследство на ЮНЕСКО, бяха изградени специални прозрачни ограничителни стени, които ще предпазват изящните фрески. Красивият парк в двора на Боянската църква беше прочистен от строителни и други отпадъци, останали  от   предишни реставрационни и консервационни дейности, и бяха разкрити нови археологически материали, свързани с историята на мястото.„Новите открития, както и находките от спасителните археологически проучвания, направени през лятото от специалисти на НИМ, дават основание да бъде продължено изследването на терена около Боянската църква\", каза д-р Калин Кирилов, завеждащ филиал „Боянска църква\" на НИМ. Изследването на най-посещавания  архитектурен паметник в България ще продължи и през следващия археологически сезон, което подхранва надеждата за нови и любопитни разкрития.", "date": "2018.12.19", "title": "Боянската църква посреща Рождество Христово в нова светлина (снимки)"}
{"url": "http://www.cross.bg/lichni-dokymenti-zakona-1592018.html", "text": "/КРОСС/  Парламентът гласува новите лични карти с чип да влязат в сила от 2020 г. Това решиха депутатите при гласуването на промени в Закона за преминаването през България на чужди въоръжени сили. Чрез него обаче се правят поправки в Закона за личните документи.Зам.-министърът на вътрешните работи Красимир Ципов обясни в кулоарите, че не се отлагала електронната идентификация. Отлагало се въвеждането на новата система за издаване на български лични документи.Той припомни, че през 2008-2009 г. се проведе предишната т.нар. паспортизация, с която се утвърдиха сегашните образци на българските лични документи. С промените в закона от 2016 г. се въведоха нови образци - лична карта с електронен носител, паспорт с електронен носител и удостоверения за пребиваване на чужденци на територията на България, каза той.Миналата година МВР започна подготовка за този процес на въвеждане на новата система за централизирана персонализация. \"Към настоящия момент системата е децентрализирана, т.е. българските лични документи се произвеждат в 30 центъра. Новата процедура предвижда персонализирането да се прави само в един център в София\", обясни Ципов. ", "date": "2018.12.19", "title": "Новите лични карти с чип влизат в сила от 2020 г. "}
{"url": "http://www.cross.bg/konsyltant-mezhdynaroden-ministurut-1592021.html", "text": "/КРОСС/ Правителството обсъжда възможностите да се наеме достатъчно независим и авторитетен международен консултант, който да направи анализ на концесионния договор на \"Юлен\" за Ски зона Банско. Това съобщи пред журналисти в Министерския съвет министърът на околната среда и водите Нено Димов.Целта е да се поправят основните грешки в договора, които са още от 2001 г., поясни той. Тези грешки са, че в договора се говори за различни граници и територии на концесията като има само един безспорен елемент и това е контура на Териториално устройствения план, посочи министърът. \"Очевидната сложност на този казус ще бъде обсъден чрез международен консултант. Става въпрос и за икономически анализ и желанието на правителството да повиши концесионното възнаграждение\", заяви Димов.На срещата ни с Марк Жирардели в понеделник говорехме, че ски спортът в България трябва да има бъдеще, посочи министърът. Жирардели, беше много диалогичен и това ми дава основание да мисля, че при достатъчно добро предложение от международен консултант може да се намери решение на казуса, който е вече от 17 години, заяви още Димов.", "date": "2018.12.19", "title": "Международен консултант ще прави анализ на концесията на „Юлен” в Банско "}
{"url": "http://www.cross.bg/sdelka-obyavi-predlozheniya-1592023.html", "text": "/КРОСС/  Комисията представи 14 предложения, които целят да покрият неяснотите при напускането на Великобритания без сделка с Европейския съюз.Тези мерки засягат 8 сектора. Сред тях са: правата на британските граждани, които живеят на територията на Съюза, финансови услуги, транспорт, митнически контрол.Брюксел обяви, че всички предложения ще важат няколко месеца след потенциалното напускане на Обединеното кралство без сделка. После мерките ще бъдат прекратени без консултация с английското правителство. ", "date": "2018.12.19", "title": " ЕК обяви плановете си за Брекзит без сделка "}
{"url": "http://www.cross.bg/zaplata-rabotna-zaplatite-1592025.html", "text": "/КРОСС/  Правителството издаде постановление за увеличаване на минималната работна заплата до 560 лв. от 1 януари. Бюджет 2019 предвижда увеличение с 10 % на заплатите в бюджетния сектор и 20% увеличение на заплатите на учителите.", "date": "2018.12.19", "title": "Минималната работна заплата става 560 лв. от 1 януари "}
{"url": "http://www.cross.bg/zhelyazkov-metroto-period-1592026.html", "text": "/КРОСС/  В следващия програмен период, с европейско финансиране от ОП „Транспорт и транспортна инфраструктура\", предвиждаме изграждане на две разширения на метрото, които ще свържат централната градска част с кварталите Левски и Слатина. Първият проект предвижда изграждането на 6 нови метростанции от ул. „Шипка\" в близост до Военна академия „Г. С. Раковски\" до бул. „Цариградско шосе\" при УМБАЛ „Света Анна\". Второто разширение е с 3 нови метростанции и достига до ж.к. Левски. Това заяви министърът на транспорта, информационни технологии и съобщенията Росен Желязков по време на провелата се днес инспекция на третата линия на метрото. Той провери изградените тунел и релсов път между МС „Бул. България\" и МС „Красно село\" заедно с кмета на София Йорданка Фандъкова и изпълнителния директор на „Метрополитен\" ЕАД проф. Стоян Братоев.Министър Желязков отбеляза, че през настоящия програмен период на ОП „Транспорт и транспортна инфраструктура\" се инвестират около 2 млрд. евро в транспортна инфраструктура в страната, и добави, че за следващия период е заложен дори леко завишен финансов ресурс, но се очаква до края на 2019 г. да има пълна яснота по въпроса . „Ще следваме аналогична логика при разпределянето на средствата след 2020 г., като за метрото предвиждаме приблизително 500 млн. евро\", заяви министърът.Той отбеляза още, че от една страна е важно да се даде възможност повече граждани да се движат с подземната железница, а от друга страна да се направят необходимите връзки за интермодалността на транспорта. Като пример министър Желязков посочи връзката на метрото в кв. Горна баня с жп линията София-Перник. „Трябва да има взаимна свързаност и приемственост в използването на различните видове транспорт\", каза в заключение Желязков.", "date": "2018.12.19", "title": "Росен Желязков: В следващия програмен период изграждаме метрото до Левски и Слатина"}
{"url": "http://www.cross.bg/shell-primorsko-ychenitzite-1592027.html", "text": "/КРОСС/  Със съдействието на Shell и община Приморско в СОУ „Никола Вапцаров\" в гр. Приморско бяха предоставени учебни лабораторни пособия и уреди за кабинетите по химия, физика и биология за учениците от V до XII клас. Това включва набор за анализ на вода, почва и обща екология, станция за мониторинг на въздуха, метеорологична станция, микроскопи и др. В допълнение, като част от проекта, учителите по природни науки ще могат да се възползват от програми за обучение с цел повишаване на тяхната квалификация.„Радваме се да подкрепим община Приморско в развитието на образованието в природните науки. Образованието в науката, технологиите, инженерството и математиката (STEM) е основен приоритет за Shell когато говорим за социални инвестиции в световен мащаб, защото смятаме, че тези умения са от съществено значение за развитието на енергийния сектор. Надяваме се новото оборудване да стимулира учениците да развият своите таланти и тук да се изградят бъдещите млади учени и изобретатели на  България\"  коментира г-жа Камелия Славейкова, изпълнителен директор на Shell България. „Една известна сентенция казва, че училището е работилница, където се формира мисълта на подрастващото поколение, и трябва да го държите много здраво, ако не искате да изпуснете бъдещето от ръцете си. С мисълта, че децата са нашето бъдеще и с грижата за тях, избрахме да осигурим пособия за часовете по биология, химия и физика. Считам, че възможността децата да работят в екип, провеждайки различни опити ще повиши интереса им към природните науки  и изследователската дейност. По този начин образованието, което осигуряваме, ще бъде ориентирано не само към усвояване на определени знания от учениците, но и към развитие на личности с познавателни и творчески способности\" сподели г-н Димитър Германов, кмет на община Приморско.Проектът стана възможен благодарение на дарение от Shell в размер на 55 000 евро.През 2018 г. Shell финансира построяването на две детски площадки в Стария Несебър и  обновяването на многофункционална спортна площадка. в гр. Поморие. Проектът в гр. Приморско е третият реализиран от инвестиционната програма в шестте южно-черноморски общини Несебър, Поморие, Бургас, Приморско, Созопол и Царево, където Shell ще подпомогне местните социално-икономически приоритети и проекти свързани с образованието, спорта, културата и околната среда. Общата стойност на проектите възлиза на 850 000 евро.  ", "date": "2018.12.19", "title": "Shell подкрепя средното образование в гр.приморско"}
{"url": "http://www.cross.bg/kazanluk-tzisterna-sliven-1592007.html", "text": "/КРОСС/  Временно се ограничава движението в двете посоки при км 313 на път I-6 Казанлък - Сливен, на околовръстния път на гр. Казанлък, поради обърната цистерна и разлив на гориво.Трафикът се пренасочва през уличната мрежа на гр. Казанлък.", "date": "2018.12.19", "title": "Обърната цистерна затвори временно пътя Казанлък - Сливен"}
{"url": "http://www.cross.bg/smart-potrebitelite-kyhnyata-1592009.html", "text": "/КРОСС/  LG Electronics (LG) ще разкрие следващата фаза от развитието на смарт кухните по време на CES 2019. Партньорствата ще играят ключова роля в създаването на по-добро кулинарно изживяване, илюстрирано чрез колаборацията на компанията с Drop - създателят на платформата Drop KitchenOS. Подобрената интеграция на кухненски уреди (като печки) в свързания дом ще направи кухнята много по-атрактивна за потребителите.Партньорството на LG с Drop се прибавя към списъка от партньори на компанията в сферата на умните кухни, включващи Innit и SideChef. Чрез по-дълбоки взаимоотношения LG дава на потребителите достъп до по-широка гама от продукти за умна кухня, за да заситят апетита на потребителите за по-разнообразни ястия. Смарт колекцията на LG от свързани печки, хладилници и съдомиялни опростява приготвянето на храна, както и досадното почистване след хранене.За да предостави по-гъвкави начини да се свържат изобилието от смарт рецепти, достъпни за смарт кухнята, LG добавя своя XBOOM AI ThinQ WK9 Smart Display към семейството. Мощният стерео високоговорител с вграден изкуствен интелект включва удобството на Google Assistant за приятна hands-free опция за готвене. 8-инчовият touch screen показва хиляди персонализирани смарт рецепти от Innit, така че да няма причина да се яде навън.По време на CES 2019 LG ще представи революционна машина за правене на бира - LG HomeBrew - за да обогати своето смарт кухненско портфолио, което още включва хладилника InstaView ThinQ и съдомиялната QuadWash. Потребителите на смарт кухнята на LG могат да се насладят на студена бира, докато преглеждат рецепти на вградения екран на хладилника. Когато правилното ястие е открито, рецептата може да бъде изпратена до печката, която се затопля до правилната температура. След като ястието е сготвено, функцията EasyClean на печката на LG премахва остатъци от храна върху повърхността. Накрая същата смарт рецепта ще съобщи на съдомиялната the QuadWash за оптималната настройка, осигуряваща безупречна чистота на съдомиялната и използваните уреди. „Чрез партньорствата, които се фокусират върху днешните смарт уреди, можем да предоставим това изживяване, което потребителите желаят\", казва Сонг Дае-хюн, президент на LG Home Appliance & Air Solution Company. „Технологията прави кухнята все по-сложна, а нашата идея е да създадем среда, която е гостоприемна и без напрежение, така че семействата да се наслаждават на оптимално кулинарно изживяване без да се налага да ядат навън\".Посетителите на CES 2019 могат да станат свидетели на решенията за смарт кухня LG от 8-и до 11-ти януари на щанд #11100 в Las Vegas Convention Center ", "date": "2018.12.19", "title": "LG представя бъдещето на смарт кухните на CES 2019"}
{"url": "http://www.cross.bg/protzenta-ta-zaplata-1592006.html", "text": "/КРОСС/  Не особено оптимистична картина за доходите на българите, рисува анкетата на агенция КРОСС по повод получаването на 13 заплата.Въпросът  на сайта ни беше формулиран еднозначно: Очаквате ли 13-та заплата?Близо 62 процента от хората, които са отговорили, са категорични, че не очакват 13 заплата. Към тях се добавят още 22,6 процента, които са предпочели отговора: Какво е това 13-та заплата? Сумарно 85 процента от анкетираните смятат, че няма да получат коледен бонус под формата на 13-та заплата.Едва 10,2 процента от запитаните са отговорили утвърдително на въпроса за допълнителното трудово възнаграждение.Макар една анкета да не е представително социологическо проучване, тя е своеобразен социален експеримент и рисува картината на нагласите на хората.Очевидно 2018-та година ще приключи без допълнителни приходи в много семейства, което ще се отрази и на празничните трапези и коледно-новогодишното пазаруване. Редакцията благодари на всички, включили се в анкетата.", "date": "2018.12.19", "title": "Българите не се надяват на 13 заплата"}
{"url": "http://www.cross.bg/iztocheno-beshe-maiikata-1592008.html", "text": "/КРОСС/ Водното огледало в Кърджали беше източено тази сутрин при акция на полицията в търсене на бебешки труп. До необичайната операция се стигна, след като вчера от кърджалийската болница подали сигнал за млада жена, родила часове по-рано, която потърсила медицинска помощ.След оперативна информация, че бебето е хвърлено от майката, водата от язовира беше спряна, а коритото източено. Около обяд днес пожарникари и полицаи откриха мъртвото новородено в горната част на съоръжението. Установено е, че майката е 19-годишна, а това е седмото й раждане. По първоначални данни раждането е станало в квартал \"Боровец\", съобщиха \"24 часа\" и месният сайт \"24Родопи\".Разследването продължава под надзора на прокуратурата, уточниха от МВР. ", "date": "2018.12.19", "title": "Източиха водното огледало на Кърджали, търсят труп на бебе"}
{"url": "http://www.cross.bg/klinikata-detza-vuzrastni-1592010.html", "text": "/КРОСС/  Днес с постановление на Министерския съвет бяха отпуснати 4 358 000 лв. за пълното обновяване на Клиниката по изгаряне и пластична хирургия на УМБАЛСМ „Н. И. Пирогов\" ЕАД (реанимация за деца и възрастни и операционен блок) с медицинско и немедицинско обрудване.Благодарение на тази средства клиниката ще бъде осъвременена и ще добие нов, европейски облик и възможности, посочи изпълнителният директор на университетската спешна болница проф. д-р Асен Балтов.Сградата е построена през 1976 г. Пациентите, които преминават годишно през звеното са над 5200, а се хоспитализират 1800 възрастни и 1000 деца. Извършват се 4700 оперативни интервенции, от които 1700 при деца от 0 до 18 г.В момента на сградата се извършва основен ремонт по програма Jessica - фонд за устойчиво градско развитие, включително и енергийна ефективност.С отпускането на тези 4 358 000 лв.ще бъде затворен цикълът за пълно обновяване на Клиниката, изтъкна изпълнителния директор проф. Балтов. От името на цялото ръководство на лечебното заведение той изказва благодарност на Правителството и лично н аминистър-председателя Бойко Борисов. С тези средства екипът на Клиниката по изгаряне и пластична хирургия в„Пирогов\" ще може да прилага по-успешно знанията и възможностите си, както и ще  подобри лечебния и възстановителен процес по време на болничния престой. ", "date": "2018.12.19", "title": "МС отпусна над 4 млн. лв. на \"Пирогов\" за обновление на Клиниката по изгаряния"}
{"url": "http://www.cross.bg/zarkov-krym-osnovatelno-1592011.html", "text": "/КРОСС/   „Ветото на президента по отношение на изключения от общоприетия принцип, че когато някой е арeстуван, има право да уведоми трето лице, е напълно основателно и ние ще го подкрепим\". Това каза зам.-председателят на ПГ на „БСП за България\" Крум Зарков пред журналисти в парламента. Той припомни, че левицата е предложила между първо и второ четене този текст да отпадне. „Нека управляващите, които останаха глухи за всички предупреждения, включително на експертната общност, да не се оправдават с европейски директиви\", призова той. Зарков коментира, че европейската директива ясно определя при кои тежки  престъпления  може да бъде използвано такова изключение. Зарков каза още, че в тази си част директивата не е задължителна. „В българския закон това нещо го няма и много правилно президентът го връща за повторно обсъждане. Надявам се да бъде чут\", заяви Крум Зарков.  ", "date": "2018.12.19", "title": "Крум Зарков: Ветото на президента е основателно, ще го подкрепим"}
{"url": "http://www.cross.bg/praseta-ploshtada-buchvarov-1592015.html", "text": "/КРОСС/  Нова версия за транжирането на прасета на  лансира днес зам.-кметът с ресор култура Александър Държиков, пише местния сайт Пловдив прес. Ути Бъчваров ще разфасова свински мръвки в Старчесияи дом, но не само за обитателите му, а за всички пловдивчани. „Няма външни хора, всички сме вътрешни\", обясни Държиков. Кулинарното шоу щяло да бъде в двора на дома на Коматевско шосе, за да побере желаещите.Сутринта кметът Иван Тотев в ефира на Нова телевизия и БТВ разви по-друга теза - че идеята за разфасоване на прасета на площада пред общината е била провокация и че това ще се случи в Старческия дом, но без да споменава, че поканата към пловдичани остава, само се сменя мястото. Междувременно прессъобщението, в което се обясняваше как „Ути Бъчваров в демонстративно кулинарно шоу ще приготви за посетителите на площада задължителното за Коледа свинско месо\" изчезна от сайта на общината.Дали това е последният епизод от сагата с прасетата в Европейската столица на културата, е рано да се каже. Но е сигурно, че темата с прасетата е най-обсъжданата в градския транспорт и хората се радват, че на 26-и ще има ядене и пиене без пари. ", "date": "2018.12.19", "title": "Община Пловдив излезе с нова версия за разфасоването на прасета"}
{"url": "http://www.cross.bg/ybiiistvoto-ruzhev-dimitur-1592017.html", "text": "/КРОСС/  Състав на Софийския градски съд гледа дело на Димитър Ръжев, който е задържан за убийството на приятелката си.Тялото на 24-годишната жена беше открито в хотел в центъра на София в понеделник.Младото момиче се регистрирало в хотела два дни преди убийството. Била там заедно с арестувания по случая 37-годишен Димитър Ръжев. Двамата не са имали съпружески отношения, мъжът е от Пловдивско, жената била родена в Гълъбово.Снимка БГНЕС ", "date": "2018.12.19", "title": "Съдът решава за ареста на мъжа, убил приятелката си в столичен хотел "}
{"url": "http://www.cross.bg/ivancheva-petrova-aresta-1592016.html", "text": "/КРОСС/  Пореден епизод от сагата Иванчева. За трети път Специализираният наказателен съд пусна под домашен арест отстранения кмет на Младост Десислава Иванчева и заместничката й Биляна Петрова. Този път изпълнението на решението се отлага с три дни, а прокуратурата има седмица, за да протестира. Според защитата обаче дори и това да стане, би трябвало в събота по обяд Иванчева и Петрова да излязат от ареста за пръв път от 17 април. Освен тях, под домашен арест при същите условия е пуснат и третият обвиняем по делото - Петко Дюлгеров.Специализираният наказателен съд ще се произнесе по поредното искане на подсъдимите за корупция Десислава Иванчева и Биляна Петрова да излязат на свобода. Мотивите на адвокатите им са, че здравословното състояние на двете се влошава в ареста.Вече на два пъти Иванчева и Петрова бяха пускани под домашен арест, а в последствието решението бе отменяно на втора инстанция. Според прокуратурата, ако не са под стража те могат да извършат друго престъпление и да попречат на разследването.Десислава Иванчева е в ареста от 17 април, когато бе арестувана и държана окована в белезници над пет часа на централен столичен булевард. Според обвинението тя е бавила умишлено преписките на строителния предприемач Александър Ваклин и да ги задвижи е поискала от него 500 000 лева подкуп. Оттогава Иванчева многократно се оплака от лошите условия в ареста и поиска да й бъде наложена по-лека мярка за неотклонение. ", "date": "2018.12.19", "title": "Наказателният съд пусна Десислава Иванчева и Биляна Петрова под домашен арест"}
{"url": "http://www.cross.bg/vchera-kurdzhali-vodnoto-1592019.html", "text": "/КРОСС/  Трупът на новороденото бебе, което вчера е било изхвърлено от 27-годишна родилка от кърджалийския квартал Боровец, е намерено днес по обяд в коритото на . Водното съоръжение беше източено тази сутрин специално за огледа.От пресцентъра на Областната дирекция на МВР съобщиха, че е образувано досъдебно производство в РУ-Кърджали след подаден сигнал вчера, че млада жена е потърсила помощ след раждане, но не е известна съдбата на бебето. Предприети са процесуално-следствени и оперативно-издирвателните действия на полицаите, а случаят е докладван в Районна прокуратурата и работата продължава под наблюдение на прокурор.Източници близки до полицията твърдят, че това е седмо раждане на жената. От пресцентъра на болницата в Кърджали потвърдиха, че тя е потърсила помощ вчера вечерта. Състоянието й в момента е добро. ", "date": "2018.12.19", "title": "Намериха изхвърленото във Водното огледало на Кърджали бебе "}
{"url": "http://www.cross.bg/mechkata-grad-teritoriyata-1591987.html", "text": "/КРОСС/  Челябинск е град в Русия със суров климат и хора, в чиито околности са разположени не малко закрити и строго охранявани секретни стратегически обекти. Въпреки загражденията и охраната, кафява мечка се е промъкнала и  е заспала на територията на един от тях.Затвореният град се нарича Снежинск. Хибернацията на животното в близост до града е станала причина причината за свикването на спешна комисия.Според пресслужбата на Министерството на екологията на Челябинския регион, властите решили да не будят мечката, а да я предпазят от любопитни очи.През следващите дни теренът ще бъде маркиран със специални знаци, ще бъдат инсталирани фотографски капани и ще бъдат организирани патрули - територията ще бъде охранявана от рейнджъри.През пролетта, когато мечката се събуди, тя ще може да напусне през специално създаден коридор към гората.Как е попаднала мечката зад оградата на затворения град? Защо е решила да заспи в такава необичайна среда? Тези въпроси все още нямат отговори. Може би е повлияна от времето - дългата и топла есен. Може би нещо е уплашило мечката и тяе  напуснала обичайното си местотобитание, вече подготвено за зимния и сън. ", "date": "2018.12.19", "title": " Военни ще охраняват мечка, заспала до свръхсекретен обект в Челябинск"}
{"url": "http://www.cross.bg/otsustvie-elektroenergiya-doma-1591982.html", "text": "/КРОСС/  Традиционно EVN България предлага няколко кратки и практични стъпки на своите клиенти, които планират по-дълго отсъствие от дома по време на коледните и новогодишни празници. Стъпките целят да информират клиентите за факторите, които влияят на тяхното потребление на електроенергия, дори и при отсъствие от дома. Стъпките включват:  Изключете всички електроуреди, които не е необходимо да работят във Ваше отсъствие. Важно е да се знае, че уреди като хладилник или фризер, които не винаги е подходящо да се изключват, ще продължат да консумират електроенергия.Изключете от щепсела уреди като телевизор, аудио-уредба и монитор, защото и в режим на stand-by те ще продължат да консумират електроенергия. Уверете се, че външни хора нямат достъп до електрически контакти, които са част от ел.инсталацията на Вашия имот.  Запишете показанията на електромера си преди да заминете и сравнете данните при завръщането си. Ако във Ваше отсъствие няма достъп до Вашия електромер, можете да заявите посещение на отчетник на денонощен телефон 0700 1 0007 в удобно време.ЕVN България напомня, че традиционно месец декември се характеризира с повишена консумация на електроенергия. Тази тенденция става още по-изразена по време на коледните и новогодишни празнични и почивни дни. Регистрираните по-ниски температури и по-трайно застудяване от началото на декември са предпоставка за по-висока консумация на електроенергия от домакинствата спрямо ноември. В тази връзка всеки клиент следва да обърне внимание на начина си на потребление, което би дало директно отражение в стойността на неговата фактура за електроенергия.  ", "date": "2018.12.19", "title": "EVN България съветва какво да направим при по-дълго отсъствие от дома през празничните дни  "}
{"url": "http://www.cross.bg/bulgariya-borisov-grazhdani-1592004.html", "text": "/КРОСС/  Европейската комисия наложи глоба на Българския енергиен холдинг за 77 млн. евро., приблизително 150 млн. лв. БЕХ е държавно дружество и неговото управление се осъществява от екип, излъчен и назначен от правителството. Наложената глоба е за злоупотреби с господстващо положение. Заключението на комисията и препоръките към България са да се премахнат пречките пред навлизане на конкуренти и това да позволи на българския пазар на газ на едро да функционира по-ефективно с повече продавачи и купувачи и може би най-важното, ще осигури на българските граждани  по-добри цени и възможност за избор на доставчици на газ. Реакциите не закъсняха, премиерът Борисов каза: „Нашето усещане за собствеността на газопреносната система е, че ако не е собственост на българските граждани и на българската държава, би било предателство\". И нашето усещане е  такова, г-н премиер и затова ПГ на „БСП за България\" подкрепи в Народното събрание решение да не се приватизира Булгартрансгаз. По думите на премиера, ЕК е изискала от България Булгартрансгаз да бъде приватизиран, да дойдат  \"най-големите руски, турски и какви ли не компании и да излезе, че той е дал тръбите на България\". Г-н Борисов заема позата на един патриот, отговорен държавник, който брани националния интерес. Да, ама не. Вчера попитахме ЕК, вярно ли е, че са си позволили да поставят условия на България: „Или приватизирате, или ви глобяваме\". Отговорът дойде светкавично, в рамките на деня. Изрази го еврокомисарят по конкуренция Маргрете Вестагер. Тя опроверга твърдението на българският премиер Бойко Борисов и каза:\"ЕК не е искала приватизацията на Булгартрансгаз\". ЕК е настоявала за преструктуриране чрез изваждане на шапката, на доставчика на газ и оператора на газовата мрежа. Как  да се направи това е било оставено за решение на българското правителство. За ЕК е било важно, цитирам: „ Да спрат незаконните действия на БЕХ\".  Какви са изводите от тази ситуация? БЕХ е извършил незаконни действия, ЕК е реагирала, българското правителство- не. В резултат на това, на България е наложена глоба от близо 150 млн. лв. За да оправдае бездействието, некадърността, нарушаването на европейските и българските закони, премиерът на държавата Бойко Борисов си позволи да излъже, че му е поставено условие  за приватизация. Както е видно от изявлението на еврокомисаря, такова условие не е имало. Резултатите от това положение за България -  Бойко Борисов, гражданите за европейско развитие на България и тяхното правителство вкараха България в европейски скандал.Уважаеми колеги, понеже много често сме спорили за настоящето и бъдещето на Европа, много често сме се  противопоставяли на това, че вие чертаете бъдещето на Европа, а едва ли не БСП е антиевроепейска партия, бих искала да ви кажа, че да критикуваш ЕС не е антиевропейско, а нормално. Така направихме с Истанбулската конвенция, по въпроса за миграцията, двойните стандарти в храните. Това не е антиевропейско. Но да набеждаваш ЕК в нещо, което не е искала от България, за да си спасиш собствената кожа, това е антиевропейско и ще носите отговорност за този скандал, в който вкарвате България на терена на ЕС. Вторият резултат -България ще трябва да плати тези 150 млн. лв., дори  и да се продължи с наказателно дело и съдебна процедура. Ето тук дойде втората лъжа от г-н премиера, който каза: „Няма да я плащат българските граждани, ще плати БЕХ\". Добре, но БЕХ от къде ще вземе тези пари? От собствени приходи? От какво са тези приходи - от услуги на граждани и фирми, а кой плаща тези услуги - гражданите и фирмите. Правителството не е защитник на националния интерес, а са хора неспособни, некомпетентни да управляват икономиката, енергетиката и страната. Но за това плащаме ние, всеки български гражданин, от джоба си, през цената на газ, ток и парно, при цялата бедност и неравенство, които има в страната. Тук искам да поставя един въпрос към управляващите, макар да няма конкретно отношение към този казус, но има по темата. Знаете ли, уважаеми управляващи, за колко пари е осъдена България по време на вашето управление и колко е платил всеки български гражданин, защото тези глоби за нарушения от страна на правителството ги плащат всички. Сигурно не знаете. Ние поискахме справка от Министерство на финансите. Български граждани са осъдили представители на правителството за нарушаване на техните права за 15 563 961 лв. Тези пари са платени. Ще бъдат платени сега и тези 150 млн. лв. Въпросът ми е кога, уважаеми г-н премиер, ще започнете да изпълнявате законите на България. В тях пише следното: „Държавен служител отговаря за вредите, които е причинил умишлено или при груба небрежност на държавата или на гражданите, чрез незаконосъобразни действия или бездействие, при или по повод изпълнение на служебните му задължения\". Попитахме министър Горанов - „колко регресни искове сте завели към държавни служители и управляващи, които с действията си са причинили вреди за държавата и народът е платил тази безотговорност\". Отговор: „Министерство на финансите не е предявило нито един иск срещу държавни служители, заемащи длъжности в неговата администрация, на основание на този текст за реализиране на регресни права\". Кога, г-н Борисов, ще изпълните закона и ще заведете регресни искове срещу онези ваши министри и служители, които причиняват това на страната и  за което плаща целият български народ.Призоваваме ви да го направите много бързо, както за тези, вече платени 15 млн. лв., част от които вероятно са по делата срещу Цветанов, така и за тези бъдещи. Ако не го направите в най-скоро време - рано или късно ще дойде времето да носите отговорност за това. Докато поне един не си плати от джоба своята некомпетентност и некадърност, с която е причинил вреди на държавата и гражданите, това ще продължава. Рано или късно, всеки един такъв държавен служител ще носи лична отговорност, защото така казва законът. ", "date": "2018.12.19", "title": "Корнелия Нинова: Бойко Борисов  вкара България в европейски скандал   "}
{"url": "http://www.cross.bg/sofiya-transport-slavchev-1592005.html", "text": "/КРОСС/  София има уникални дадености, богато културно-историческо наследство и е добре то да се популяризира. Затова предлагам Нощта на музеите и театрите в София да не е веднъж в годината е всяка последна събота от месеца. Това заяви председателят на Политическа партия МИР, общински съветник и съпредседател на „Политическа група 5\" Симеон Славчев. Той коментира доклада за нощния транспорт в София - идея, по която той работи от началото на мандата на СОС. Нощният транспорт беше експериментален, но вече ще бъде с постоянен статут. „Удовлетворен съм от факта, че идеята се разви, и че дори част от маршрутите на нощните линии се удължават. На базата на това постижение, може да се мисли и за други възможности, които да доразвият града ни като европейска столица. Можем да се възползваме от културно-историческото наследство и богатата културна програма, която се предлага в столицата в Нощта на музеите и театрите. Инициативата може да се превърне в ежемесечна и да се провежда всяка последна събота от месеца\", заяви Славчев. Според него нощният транспорт може да даде добра възможност за популяризирането на културата сред младите хора, за сметка на дискотеките и кръчмите.Експерименталният нощен транспорт в София стартира през април т.г. 96 257 са билетите за него, продадени до 19.11.2018 г. 252 543 км е извършеният пробег на нощните автобуси за този период. Стойността на километър пробег е 3.60 лв.", "date": "2018.12.19", "title": "Симеон Славчев: Нощният транспорт може да даде нови възможности за София"}
{"url": "http://www.cross.bg/viktoriya-miliona-brand-1591991.html", "text": "/КРОСС/  Едноименният моден бранд на Виктория Бекъм е претърпял финансова загуба от 10,2 милиона британски лири през 2017 година. 44-годишната бивша певица от Spice Girls, която се пренасочи в модния бизнес, лансира своя бранд през 2008-а. За 2016 година г-жа Бекъм отчете загуби от 8,2 милиона паунда. Това е доста парадоксално, като се има предвид, че модната й къща увеличи продажбите си, като общите й приходи се увеличиха от 36,4 на 42,5 милиона британски лири през 2017 г..Брандът на бившата спайска продължава да трупа загуби въпреки финансовата инжекция от 8,5 милиона паунда, която тя получи от съпруга си Дейвид Бекъм през 2016 година, пишат от БТА. Виктория обяснява загубите със значими инвестиции за бъдещи проекти и със сформирането на нов ръководен екип на фирмата.Все пак това не помрачи празничното настроение на дизайнерката. Преди две седмици тя позира Инстаграм пред голямо коледно дърво в лондонския си бутик. Модната икона облече елегантна червена рокля по тялото от колекцията пролет/лято 2019 на собствения ѝ бранд.Наскоро Виктория обяви, че стартира собствен канал в YouTube, където феновете ѝ ще могат да видят съвети за красота и външен вид, както и неща, свързани със самата Виктория. ", "date": "2018.12.19", "title": "Модният бранд на Виктория Бекъм изгуби £10,2 милиона"}
{"url": "http://www.cross.bg/godini-sssr-razpadaneto-1591992.html", "text": "/КРОСС/  Броят на руснаците, изпитващи носталгия по СССР, е достигнал максимум за 10 години, пише в. \"Ведомости\", като цитира проучване на общественото мнение на центъра \"Левада\", според което 66 процента от руснаците сега съжаляват за разпадането на Съветския съюз.През 2017 г. така са отговорили 58 процента от анкетираните са отговорили, а през последните 10 години този показател не е надвишавал 61 процента.Мнозинството от \"носталгиците\" са хора на възраст до 55 години, но през последните две години такива настроения нарастват и сред младежите между 18 до 24 години.Главните причини, поради които руснаците съжаляват за разпадането на СССР, са разрушаването на икономическата система (52%), загубата на чувството на принадлежност към велика държава (36%) и ръстът на взаимно недоверие и ожесточеност (31%).През 2017 г. бе съобщено, че числото на съжаляващите за разпадането на СССР е достигнало максимум за осем години, припомнят руските медии, цитирани от БТА. ", "date": "2018.12.19", "title": "Руснаците все повече страдат за Съветския съюз"}
{"url": "http://www.cross.bg/chasa-bmchk-nova-1591998.html", "text": "/КРОСС/  В рамките на благотворителните прояви и инициативи по случай Коледа и Нова година доброволците на младежката червенокръстка организация ще се срещнат с над 140 деца от 4 столични болници и ще ги зарадват с коледни подаръци, осигурени от „Хиполенд\", дългогодишен партньор на Българския Червен кръст.На 20 декември 2018 г. /четвъртък/ доброволците на БМЧК ще бъдат при малките пациенти в следната последователност. от 10:00 часа в детските отделения на УМБАЛСМ „Пирогов\",от 11:00 часа в Белодробна болница „Света София\",от 12:00 часа в Отделение по педиатрия, Национална кардиологична болница,от 12:30 в Детска кардиология на Национална кардиологична болница,Доброволците на БМЧК ще посетят и Клиниката по детска онкохематология и детската ушна клиника на УМБАЛ „Царица Йоанна - ИСУЛ\".  ", "date": "2018.12.19", "title": "БЧК ще зарадва болни деца за Коледа и Нова година"}
{"url": "http://www.cross.bg/litra-alkohol-proverka-1592043.html", "text": "/КРОСС/  Близо 700 литра етилов алкохол без документи за платен акциз са задържани от eкип на митническа мобилна група при проверка на къща в Димитровград. Митническите служители се представили за клиенти по обява в сайт за продажба на спиртни напитки в интернет. В нея се предлагала   домашна ракия, съобщиха от Агенция Митници.При последвалата проверка в частния имот на „търговеца\" били намерени  пластмасови туби с вместимост по 10 и 11 литра, пълни с 699 литра течност с мирис на алкохол. Полеви тест доказал, че 429 литра от откритата течност е с алкохолно съдържание 70º, а 270 литра - 50º.В хода на контролните действия е установено, че една част от открития алкохол е собственост на лицето, публикувало обявата, а другата - на собственика на имота.Ракията е задържана в склад на Митница Пловдив. Взети са проби за лабораторен анализ. След излизане на резултатите предстои да бъде образувано административно-наказателно производство по случая. ", "date": "2018.12.19", "title": "Задържаха 700 литра нелегален алкохол в Димитровград"}
{"url": "http://www.cross.bg/mechi-lift-sezona-1592044.html", "text": "/КРОСС/  На 22 декември за всички любители на зимните спортове и снежната планина ще отвори врати ски зона Мечи чал. През целия ден гостите на Чепеларе ще могат да използват лифта безплатно и да се насладят на условията за ски и сноуборд по пистите.Гостите на ски център Мечи чал ще бъдат посрещани с топъл чай, забавни игри и томбола с награди. По-малко от две седмици, след като в Пампорово беше даден официален старт на сезона, в курорта вече работят седем писти, включително и към ски център Стойките. До 21 декември всички лифт карти и билети ще бъдат на промоционална цена. След това влизат в сила регулярните цени за сезона.За трета поредна година ски зони Пампорово и Мечи чал ще работят заедно с една обща лифт карта, а връзката помежду центровете се осъществява посредством безплатни ски бусове по график. ", "date": "2018.12.19", "title": "Мечи чал открива сезона с безплатен лифт"}
{"url": "http://www.cross.bg/margaritov-potrebitelite-onlaiin-1591999.html", "text": "/КРОСС/  В последните седмици се наблюдава един зачестяващ проблем, свързан със забавянето на доставката на поръчани онлайн стоки, потвърди председателят на Комисията за защита на потребителите (КЗП) Димитър Маргаритов по Bulgaria On Air.Според него причините това да се случва са няколко. „Едната от тях вероятно се дължи на доста бурното развитие на онлайн търговията и може би невъзможността на всички играчи на този динамично развиващ се пазар да отговорят на потребностите и на темпото, с което се осъществяват поръчките - особено сега, когато имахме кампанията „Черен петък\" и предстоящите Коледно-новогодишни празници\", посочи Маргаритов.Председателят на КЗП увери, че Комисията интензивно следи онлайн магазините за обявяването на сроковете за доставка, както и при неспазването им - кои са нарушили правилата, за да бъдат санкционирани. Той се обърна към търговците и куриерските фирми с препоръка в предстоящите по-натоварени дни да си осигурят необходимия капацитет, за да могат да се справят със сроковете. „Дори и да се опитат да се измъкнат по някакъв начин, те ще бъдат глобявани за това, че няма да спазят евентуално сроковете\", категоричен бе Маргаритов. Потребителите посъветва да пазаруват от надеждни електронни магазини. „Невинаги това е пълна гаранция, че ще получат стоката навреме. Обикновено тези, които предлагат услугите си трайно на пазара, намират начини за дублиране на доставчици и т.н., които да се опитат в максимално кратки срокове да решат проблема, дори и такъв да възникне\", обясни той. Полезно за потребителите би било предварително да проверят и с кой куриер работи електронният магазин. Обезщетение за забавяне на доставката е допустимо при претърпени вреди, които трябва да бъдат доказани, разясни още Маргаритов.В студиото на „България сутрин\" председателят на КЗП предупреди и за рисковете при резервации на празнични пакети в последния момент. Например, потребителят може да бъде заблуден, че му се предлага намаление, а после да установи, че стаята няма изглед към планината и че нейната цена е такава по принцип. „Важното е да се проучва внимателно и да се прави съпоставка. Ще има достатъчно възможности на пазара за различен тип оферти със сходни елементи. Моят съвет е да не гледаме само процента намаление, който може да е в ярки, светещи цветове, а по-скоро цената и то в сравнение с други подобни оферти\", каза Маргаритов.Димитър Маргаритов обърна внимание на потребителите да внимават да не им „пробутат\" хранителни стоки с изтекъл или изтичащ срок на годност, тъй като е възможно, докато дойде време да ги сложат на новогодишната трапеза, те вече да не са годни за консумация. Важно е да следят и за останалата информация върху етикета. За да се намали рискът от попадането на опасни за здравето продукти, трябва да се избягват амбулантните търговци - както при покупката на храна, така и на алкохол. ", "date": "2018.12.19", "title": "КЗП: Онлайн магазините и куриерските фирми да доставят пратките за празниците в срок"}
{"url": "http://www.cross.bg/bregovich-zala-sila-1592045.html", "text": "/КРОСС/  Пред пълна зала премина снощи, 18 декември,  празничният концерт на Горан Брегович и неговия „Оркестър за сватби и погребения\" в комплекс СИ‘ЛА, Пловдив. Във видимо добро настроение Брегович изпя най-големите си хитове пред 3000 души, които почти през цялото време не спряха да пеят с него, а към края на спектакъла никой от публиката не остана седнал - няколко поколения аплодираха на крака  големия сръбски музикант.Концертът, който трябваше да се състои през септември на Античния театър и бе отложен в последния момент за декември в зала СИ‘ЛА, остави без дъх присъстващите и без думи и най-големите скептици, които не вярваха, че музикантът ще се появи на българска сцена в уречения ден и час.Снимки: Георги Василев, Plovdiv Time", "date": "2018.12.19", "title": "Отложеният концерт на Горан Брегович се състоя пред 3000 души  в Пловдив"}
{"url": "http://www.cross.bg/oled-televizori-dogodina-1591990.html", "text": "/КРОСС/  Източници на Bloomberg разкриват, че догодина LG ще започне продажбите на телевизори, които могат да се навият на руло, когато не се използват. Първото устройство ще е с диагонал 65\" на OLED панела и ще се навива като врата на гараж с натискането на бутон. Един от прототипите на телевизора, показан в изследователския център на LG в Сеул, се прибира в кутия, когато не се използва.Технологията беше демонстрирана тази година и очевидно вече е готова за комерсиализиране, а според изданието корейците ще ползват иновацията, за да засилят своя потребителски бизнес, който се бори с намаляващи цени и засилваща се конкуренция от Китай.Засега OLED телевизорите имат много малък дял от общия пазар, но това ще се промени през идните месеци. Според данни на Statista тази година OLED моделите са били едва 1.1% от глобалните доставки, а LCD са имали почти 98%. В същото време прогнозата е догодина доставките на OLED телевизори да се увеличат със 70% до 4 милиона броя от 2.3 милиона през тази година.Заедно с това LG ще инвестира в 5G и вероятно ще представи модел с поддръжка за технологията по време на мобилния конгрес догодина. Засега обаче компанията не смята да пуска смартфон със сгъваем дисплей, защото се съмнява, че такъв продукт ще успее да генерира печалба на фона на високата цена за производство на толкова голям панел и несигурността по отношение на търсенето. ", "date": "2018.12.19", "title": "LG ще пусне телевизори, които се навиват на руло"}
{"url": "http://www.cross.bg/tynel-musk-suoruzhenie-1592003.html", "text": "/КРОСС/  Милиардерът Илън Мъск представи ново съоръжение, което би помогнало за справяне с проблема на всички големи градове по света - натоварения трафик. Специалният тунел, дълъг 1,8 км, е създаден от компанията Boring Company за около 10 млн. долара.Той е част от визията на Мъск за подземна мрежа, в която автомобили да бъдат сваляни с асансьори и поставяни на специална писта. По нея колите ще могат да се движат със скорост до 241 км/ч след монтиране на допълнителни колела.Един вход в пробния тунел бе показан публично за пръв път в град близо до Лос Анджелис като старт на проекта на Мъск. Въпросното съоръжение се изкопава със специално разработено за целта оборудване. По един такъв тунел може да преминават повече от 4000 автомобила на час, твърдят авторите на идеята.Снимки: ЕПА/БГНЕС ", "date": "2018.12.19", "title": "Мъск представи подземен тунел за намаляване на трафика"}
{"url": "http://www.cross.bg/sredstva-koli-bulgariya-1591995.html", "text": "/КРОСС/  Полицейски коли, оборудвани със специална техника за идентифициране и за проверка в реално време, засилиха възможностите на българската полиция да противодейства на трафика на крадени превозни средства. Тези усилия на Главна дирекция „Национална полиция\" на МВР бяха подпомогнати с швейцарско финансиране и експертиза. Резултатите от шестгодишния проект \"Противодействие на престъпления, свързани с трафик на моторни превозни средства\" ще  бъдат представени на 20 декември (четвъртък) в София. От август тази година в България пилотно действа система за автоматично разпознаване на регистрационни табели на моторни-превозни средства. Общо 23 полицейски коли в страната, оборудвани със скенери за идентифициране, могат да направят справка в полицейската база данни в реално време и без дори да спират превозното средство при съмнение за кражба. 80 български полицейски служители бяха обучени в най-новите техники за разкриване на крадени коли. Български полицаи се запознаха с швейцарския опит в кантоналните полицейски управления на Нюшател и Женева. Конкретните резултати по проекта допринасят ефективно както за противодействие на българската полиция срещу кражбите на моторни-превозни средства и нелегалния им трафик, така и за подготвеността  на България да се присъедини към Шенгенското пространство.Проектът - на стойност близо 800 хиляди шв. франка, от които 85% са швейцарско съфинансиране, е част от Тематичен фонд Сигурност на Българо-швейцарската програма за сътрудничество. В рамките на програмата Националната полиция работи с швейцарски партньори и по проект за намаляване на детската престъпност в България.Общо 11 проекта са осъществени  в рамките на Тематичния фонд Сигурност на Българо-швейцарската програма за сътрудничество, съфинансиран от швейцарското правителство с близо 9,8 милиона шв. франка. През петте години на функционирането си Фондът Сигурност се утвърди като ефективно средство за подкрепа на България за засилване на капацитета на институциите, ангажирани в борбата срещу организираната престъпност. В началото на тази година България и Швейцария подписаха двустранно споразумение за полицейско сътрудничество.", "date": "2018.12.19", "title": "Полицейски коли, оборудвани със специална техника, разкриват крадени превозни средства"}
{"url": "http://www.cross.bg/vasko-dryzhestva-ivan-1591980.html", "text": "/КРОСС/  Трите търговски дружества ще платят глобата от печалбата си, а не от хората, това каза премиерът Бойко Борисов вчера в коментар от Виена по повод наложената от Европейската комисия глоба в размер на 77 млн. евро на групата на Българския енергиен холдинг. Той обясни, че преговорите му с Европейската комисия по тази тема са започнали преди две години. Припомни, че препоръките на Еврокомисията са да приватизираме нашите тръби и тези преговори са стартирали. Гости по темата в сутрешния блок на БНТ бяха енергийните експерти Иван Хиновски и Васко Начев.По думите на Васко Начев до известна степен е некоректно да се говори само за финалната права, трябва да се видят нещата в дълбочина, във времето как са изглеждали.Иван Хиновски подчерта, че това е една чиста корпоративна грешка на газовия оператор, замазана във времето и сега някой трябва да понесе санкции за това. Няма начин да не платим още глоби, защото \"Овергаз\" ще предяви допълнителен иск за щети, тъй като наложената санкция е само за злоупотреба с монополните права. Той акцентира, че този прецедент внася евроскептицизъм в нашето общество. Но ние трябва ясно да кажем, че тези санкции са в защита на потребителя.Васко Начев обясни, че парите са глобата са готови, тъй като БЕХ емитираха едни емисии и парите са налице, но тези пари по косвен начин идват директно от потребителя. Няма човек в България, който да не знае, че тези дружества са държавни и под някаква форма те рефлектират върху собственика, а собственикът в случая сме всички ние под формата на данъци и такси, които плащаме на тези дружества. ", "date": "2018.12.19", "title": "Иван Хиновски: Глобата за БЕХ е корпоративна грешка на газовия оператор, замазана във времето"}
{"url": "http://www.cross.bg/evro-oktomvri-bvp-1591989.html", "text": "/КРОСС/  За януари - октомври 2018 г. търговското салдо на страната е отрицателно в размер на 1829 млн. евро (3.5 на сто от БВП) при дефицит от 251.9 млн. евро (0.5 на сто от БВП) за същия период на 2017 г., съобщава Българската народна банка.Износът на стоки през октомври е 2756.4 млн. евро, като се повишава с 276.3 млн. евро (11.1 на сто) в сравнение с този за октомври 2017 г. За януари - октомври 2018 г. износът е 22 872.2 млн. евро (43.3 на сто от БВП), като нараства с 474.2 млн. евро (2.1 процента) в сравнение с този за същия период на 2017 г.Вносът на стоки за октомври 2018 г. е 2989.7 млн. евро, като нараства с 452 млн. евро (17.8 на сто) спрямо октомври 2017 г. За първите десет месеца на 2018 г. вносът е 24 701.3 млн. евро (46.8 на сто от БВП), като се увеличава с 2051.3 млн. евро (9.1 на сто) спрямо същия период на 2017 г.Салдото по услугите е положително в размер на 157.5 млн. евро при положително салдо от 95.8 млн. евро за октомври 2017 г. За януари - октомври 2018 г. салдото е положително в размер на 3110.1 млн. евро (5.9 на сто от БВП) при положително салдо от 2679.4 млн. евро.Текущата и капиталова сметка на страната за октомври е положителна и възлиза на 131.8 млн. евро при излишък от 119.4 млн. евро за октомври 2017 г.За януари - октомври 2018 г. текущата и капиталовата сметка е положителна и възлиза на 3126.2 млн. евро (5.9 на сто от БВП) при излишък от 4055.1 млн. евро (7.8 на сто от БВП) за януари - октомври 2017 г. ", "date": "2018.12.19", "title": "БНБ: Търговското ни салдо на минус с 1.8 милиарда евро "}
{"url": "http://www.cross.bg/selo-dvama-avtomobil-1591997.html", "text": "/КРОСС/  Двама души загинаха, а трима са тежко ранени след катастрофа на главен път Разград-Шумен до разклона за Самуил, съобщават от ОДМВР-Разград. Сигналът за пътно-транспортното произшествие е подаден около 23.25 ч. на 18 декември. Движейки се в посока от град Разград за Шумен, лек автомобил „Мазда\", управляван от 25-годишния Ф.Х. от Лозница, се удря в ремаркето на ТИР, усукал се и препречил пътното платно.В колата пътували петима младежи. На място загинали 24-годишната Е.С. от село Ловско и 18-годишният С.А. от село Гороцвет.Братът на момичето, С.С. на 18 години от Ловско и 26-годишният А.А. от Попово са откарани в ОАИЛ в кома с мозъчен кръвоизлив и опасност за живота. Водачът на лекия автомобил Ф.Х. е настанен в Ортопедично отделение на МБАЛ-Разград с фрактура на дясната ръка. На него и на шофьора на камиона, С.Х. на 41 години от Шумен, са взети кръвни проби за алкохол. Причините за тежкото произшествие са в процес на изясняване.По случая се води досъдебно производство.Снимки ОДМВР-Разград", "date": "2018.12.19", "title": "Двама младежи загинаха, двама са в кома при катастрофа тази нощ"}
{"url": "http://www.cross.bg/syshard-lior-horata-1591996.html", "text": "/КРОСС/  Ако потърсите в Google „най-известният менталист в света\", търсачката ще Ви покаже множество статии и видеа за Лиор Сушард. Тези дни той е особено търсен и обсъждан у нас, защото менталистът е в България, за да спечели безвъзвратно българската публика. На 19 и 20 декември в Народния театър \"Иван Вазов\" той ще представи шоуто си „Безгранично\" (\"Limitless\"). Това не е първото му гостуване тук, а надяваме се, да не е и последното. Лиор Сушард е роден през 1981 г. в Хайфа, Израел. През декември тази година навърши 37 г. Той е най-малкият от трима братя. Способностите си открива още като дете, на 6-годишна възраст видял лъжицата си да се изкривява. Като млад усетил, че има много силна интуиция. Чел много специализирана литература, изучавал психология, методи на медитация, математически модели.За уменията си казва, че не са магически, макар да приличат на такива, а са комбинация от способности. Познава чувствителните нива на интуицията, езика на тялото, невербалната комуникация, знае как да влияе на хората. Всичко това комбинира с хумор. И признава, че някои неща просто идват отвътре. Хората чуват за него след като участва и печели телевизионното шоу „Следващият Юри Гелър\" на името на израелския магьосник.Лиор Сушард изнася представления по целия свят - в САЩ и Европа. Лети от Южна Африка, Израел, Канада, през Мексико, Аляска, Русия, до Япония, Китай, Индия и други страни от Далечния Изток. Работи с бизнесмени, политици, знаменитости. Канен е в токшоута, търговски изложения, международни корпоративни събития, конвенции, рекламни кампании, конференции на световни компании гиганти. Има и собствено шоу.Независимо дали са на един и същи континент, дали са пред огромна публика или на улично пазарче, в представленията си той дава 100% от себе си, загърбвайки умората. И се раздава еднакво както за световна звезда, така и за случаен човек, седящ срещу него на летището. Това споделя самият той в книгата си „Четецът на мисли\", която излезе на българския пазар през февруари тази година. В нея той разказва личната си история, дава съвети с интерактивни елементи и главоблъсканици.В много интервюта и репортажи той казва, че развлича хората, като им показва удивителната сила на ума. И обича да вижда изненадата в очите им, когато им каже какво мислят или когато ги накара да мислят това, което мислят. Казва, че всяко място, на което пътува, има своя магия и хората в Русия и САЩ, например, реагират различно. Обещал си е отдавна, че в шоутата си ще говори само за силата на позитивното мислене. И че няма да се възползва от уменията си в казино, защото вярва в кармата.​​Шегува, че е в черните списъци на казината в Лас Вегас.Почти не му се е налагало да иска телефонните номера на дамите, защото ги отгатва сам. Това обаче също е умение, от което не се възползва в момента, тъй като е щастливо женен. И разбира се, сам е отгатнал телефонния номер на съпругата си. А днес и утре най-известният менталист в света ще зарадва, впечатли и омае и българската публика.\n\t\t\t\t\t", "date": "2018.12.19", "title": "Световноизвестният менталист Лиор Сушард с представления в България (видео)"}
{"url": "http://www.cross.bg/bolnitza-stroezh-lozenetz-1592000.html", "text": "/КРОСС/  Националната детска болница ще е на територията на УМБАЛ „Александровска\", а правителствената болница „Лозенец\" ще се прехвърли на Софийския университет „Св.Климент Охридски\". Това съобщи премиерът Бойко Борисов и здравният министър Кирил Ананиев.Детската болница ще бъде изградена на замразен строеж преди повече от 20 г. на територията  на Александровска болница. Довършването ще струва около 20 млн. лева.По думите на Ананиев болницата трябва да е готова до средата на 2020 г. Тя има проект и в началото на лятото на 2019 г. може да обявим обществена поръчка за строителство, заяви здравният министър.Според него е много по-евтино новата детска болница да се доизгради на базата на този строеж, отколкото да се издигне нова сграда. Той е бил на инспекция и е видял, че грубият строеж върши работа.Решението болница „Лозенец\" да бъде преструктурирана в първата национална педиатрична болница предизвика недоволството на студентските по медицина в СУ, затова кабинетът се отказа от идеята.Ректорът на СУ проф. Анастас Герджиков благодари за решението на правителството. По думите му така няма да се разруши нещо, което вече е създадено.Премиерът Бойко Борисов съобщи, че ще бъдат погасени дълговете на „Лозенец\", възлизащи на 23 млн. лева. Правителството отпусна и 4 млн. лв. за Клиниката по изгаряния в „Пирогов\". ", "date": "2018.12.19", "title": "Новата детска болница ще е на територията на „Александровска”"}
{"url": "http://www.cross.bg/mesi-obyvka-sezon-1592001.html", "text": "/КРОСС/  Лионел Меси получи рекордната си пета \"Златна обувка\" за голмайстор на Европа през миналия сезон. Нападателят на \"Барселона\" заслужи приза за 34-те гола, които вкара в испанското първенство сезон 2017/18. Втори остана Мохамед Салах от \"Ливърпул\" с 32 гола в английската Висша лига.Меси заслужи \"Златната обувка\" и през сезони 2009/10 (34 гола), 2011/12 (50), 2012/13 (46) и 2016/17 (37), с което изпревари големия си съперник Кристиано Роналдо, който има четири отличия.Меси води в класацията и през този сезон, като до момента има 14 попадения. ", "date": "2018.12.19", "title": "Меси изпревари Роналдо с рекордна \"Златна обувка\""}
{"url": "http://www.cross.bg/tazi-verizhna-katastrofa-1592002.html", "text": "/КРОСС/  Верижна катастрофа стана на пътя Бургас-Созопол край Атия тази сутрин. Пет автомобила и автобус са се ударили. Мъж и жена са ранени, съобщават от полицията.Инцидентът е станал на заснежена пътна настилка. Пострадалите са откарани в болница. Мъжът е с травми на главата, а жената с болки в кръста. Правят им се изследвания в болницата в Бургас. На мястото на катастрофата работят полицейски екипи.Пътищата в Бургаско са проходими, но ситуацията е усложнена заради падналия рано тази сутрин сняг.Снимка  ", "date": "2018.12.19", "title": "Верижна катастрофа на пътя Бургас-Созопол, има ранени"}
{"url": "http://www.cross.bg/chokov-tzenko-snimkata-1591978.html", "text": "/КРОСС/  Здравословното състояние на Ценко Чоков не е добро, има много болести. Човек и да е болен трябва да се храни. Трябва да се бори да се излекува и да продължава да живее\". Така жената на бившия кмет на Галиче Цветелина Нелова коментира снимката, на която Чоков яде в луксозно заведение в София, докато е под домашен арест. „Болестите се доказват с изследвания, не със снимки. Той има разрешение да излезе, има медицински документ. Той излиза постоянно да ходи на доктори. Миналата седмицата му отстраниха полипи от дебелото черво\", каза още Нелова.Тя твърди, че съпругът ѝ е влязъл в заведението, за да си купи храна за вкъщи. Информацията, че на снимката до него е охранител на семейство Чокови тя коментира така: „Нашето семейство няма охрана, не се нуждаем от охрана\".Според съпругата на Ценко Чоков съдът се води от медиите и от това, че било шумно делото. ", "date": "2018.12.19", "title": "Жената на Ценко Чоков: Човек и да е болен трябва да се храни"}
{"url": "http://www.cross.bg/popov-yulian-nyama-1591979.html", "text": "/КРОСС/  Появата на Марк Жирардели като собственик на „Юлен\" е тип изплъзване от този много тежък пиар образ, че някакъв си в Кипър притежава „Юлен\". Това каза в сутрешния блок на БТВ „Тази сутрин\" Юлиан Попов, политически съветник на Европейската климатична фондация. Сега една позната фигура притежава „Юлен\", някак изглежда по-добре, отбеляза той. Това са частни сделки. Не трябва да се вторачваме в това кой е реалният собственик, той много лесно много бъде променен. Това няма никакво материално отношение към това как се развива курортът, смята още Юлиан Попов. Според него проблемите не са в собствеността, а другаде.В България ние не обичаме конкуренцията. Предпочитаме да има някакви монополни дружества, които държат позиции и те са си наши. Това коментира Попов по повод глобата от 77 милиона евро, наложена на БЕХ заради монопол. Той допълни, че няма как ЕК да иска приватизация. Според него БЕХ би трябвало да гарантира, че ще създаде конкурентна среда за опериране на газовия пазар, но не го е направила. Юлиан Попов изрази мнението, че приказките, че това е част от националната сигурност са пълен мит. Санкциите са насочени в посока, за да се развие пазарна среда чрез газов хъб. Тези 77-те милиона сигурно ще бъдат най-добре похарчените пари, ако доведат до реални ползи в енергетиката, смята Юлиан Попов. Той припомни, че миналата година НС гласува решение против това решение на ЕК. Тогава 179 депутати отрекоха очевидното. На какво основание се гласува против това, че очевидно има нарушение, запита Попов. Нарушението на БЕХ не трябва да се повтаря, защото няма да е в полза на българския потребител. Важно е да има инфраструктура и пазар - върху това трябва да се съсредоточим, заяви бившият служебен министър.Относно газопровода „Турски поток\", Юлиан Попов заяви, че трябва да гарантираме, че този газ ще влезе в българската газопреносна система, което към този момент не е ясно. Освен това трябва да се гарантира, че достъп до тази газ ще има всеки, който иска, за да няма монопол, добави той. ", "date": "2018.12.19", "title": "Юлиан Попов, бивш служебен министър на околната среда: В България ние не обичаме конкуренцията"}
{"url": "http://www.cross.bg/chokov-arest-tzenko-1591984.html", "text": "/КРОСС/  Ценко Чоков демонстративно и нагло е нарушил мярката си за неотклонение „домашен арест\", каза в предаването „Тази сутрин\" по bTV говорителят на главния прокурор Румяна Арнаудова.Бившият кмет на село Галиче Ценко Чоков беше засечен в столично заведение, въпреки че е под домашен арест. Прокуратурата е разбрала за снимките от медиите, но информацията е била потвърдена и от надлежна справка от МВР, посочи говорителят на главния прокурор.Това е категорично отклонение и е налице е основание за изменение на неговата мярка в по-тежка, подчерта Арнаудова.По думите ѝ Чоков видимо е в добро здравословно състояние, не се придвижва с инвалидна количка, нито с болнична носилка, така че няма пречка той да остане в ареста като мярка за неотклонение, докато приключи наказателният процес изцяло. Кой е направил снимките на Чоков в ресторанта, за прокуратурата не е най-важното обстоятелство, отбеляза Арнаудова. За нас доказателствата се съдържат основно в докладната записка на МВР, допълни тя.Арнаудова посочи, че от прокуратурата са поискали от медите информация за това как са получили снимката, за да я предоставят и на съда в случай на необходимост.Чоков е имал разрешение от Апелативния спецсъд да посети стоматолог на 17 декември. Предстои да бъде установено дали въобще е посетил зъболекар същия ден.Вчера стана ясно, че започва и разследване заради информацията на вещото лице, според когото здравословното състояние на Чоков е толкова тежко, че делото срещу него трябва да бъде спряно. ", "date": "2018.12.19", "title": "Румяна Арнаудова: Ценко Чоков нагло се е отклонил от домашния арест "}
{"url": "http://www.cross.bg/vuzmozhnost-kodeks-chasa-1591983.html", "text": "/КРОСС/  Държавният глава упражни правомощието си и върна за ново обсъждане в Народното събрание разпоредби от Закона за изменение и допълнение на Наказателния кодекс, с които се изменят норми в Наказателно-процесуалният кодекс, съобщиха от президентството. С тях се дава възможност за отлагане до 48 часа на уведомяването при задържане на лице. Още по-тревожна е възможността задържани непълнолетни лица да бъдат в неизвестност за техните родители в срок до 24 часа. Конституцията вменява на родителите да се грижат за децата си до тяхното пълнолетие и задължава държавата да ги подпомага.Президентът подкрепя усилията и мерките в борбата срещу тероризма, организираната престъпност и други форми на усложнена престъпна дейност като уместни и оправдани, но не е съгласен с подхода на законодателя. Без да е очертан кръгът на лицата и на конкретните престъпления, за които може да се отлага уведомяването, се открива възможност за непропорционално засягане на права и се създава риск изключението да се превърне в правило.Спазването на високи стандарти за защита на основните права на гражданите е неизменна насока в развитието на европейските правни системи.", "date": "2018.12.19", "title": "Президентът налага вето върху промените на НК"}
{"url": "http://www.cross.bg/vrazhdebna-zamursyavaneto-kvartal-1591981.html", "text": "/КРОСС/  На пореден протест срещу замърсяването в столичния квартал „Враждебна\" излизат жителите на квартала. Той ще се проведе на пътния възел бул. Ботевградско шосе\" и ул. „46-а\" (до сградата на „ВАС метал\") в четвъртък от 10 часа. Протестът е организиран от Сдружението за благоустройство на квартал „Враждебна\" с председател Александър Димитров и е срещу безхаберието на общинската администрация, която неглижира проблемите, натрупани с десетилетия.Бунтът на хората е продиктуван от многократно завишените стойности на вредните вещества в атмосферния въздух, както и прахта и калта от товарните автомобили.Според организаторите на протеста, мръсният въздух е следствие от замърсяването от депата за строителни материали и земни маси, намиращи се в района на кв. „Враждебна\", които се управляват от общинската фирма „Софинвест\".Сдружението за благоустройство на квартал „Враждебна\" е изпратило петиция до кмета на София Йорданка Фандъкова и до председателя на Столичния общински съвет Елен Герджиков, в която се обяснява за проблема.", "date": "2018.12.19", "title": "Жители на „Враждебна“ излизат на протест срещу замърсяването"}
{"url": "http://www.cross.bg/apteki-nzok-verigi-1591973.html", "text": "/КРОСС/  Идеята за премахването на таксата от 2 лв. за обработката на протоколите на скъпоструващите лекарства, която в момента НЗОК плаща на аптеките, е за да насочи пациентите към точно определени вериги. С това предложение се обслужва нечий корпоративен интерес и не е в интерес на пациентите. Зад тази теза застанаха в ефира на БНР Антон Вълев - председател на Националната аптечна камара, и председателят на пациентски организации „Заедно с теб\" Пенка Георгиева.От аптечната камара анонсираха, че предстоят протести, а пациентските организации изразиха категорична подкрепа.Заместник здравният министър Жени Начева заяви след разговори с представители на бранша, че има готовност от големи вериги аптеки да се откажат от тези 2 лв. за обработката на протоколите. По този повод Вълев коментира: „За мен е много любопитно как в сградата на министерството или извън него се провеждат разговори с някого, като за тези разговори не са уведомени нито Фармацевтичният съюз, нито ние като аптечна камара, нито Асоциацията на собствениците на аптеки. Много е интересно с кого точно се среща екипа на министерството, за да предлага някакви мерки, които ни карат да се усмихнем\".По думите му това е популистка политика. Той подчерта, че е много вероятно аптеките да се откажат да работят с тези лекарства.В предаването „Преди всички\" Пенка Георгиева заяви, че от вчера пациентите са изключително притеснени от тези идеи на НЗОК.„Премахването на тази такса и отнемането на отстъпките, които ще отидат в полза на НЗОК от частично финансираните лекарства, ще доведе до отказ на доста малки аптеки в малките градове да работят с тези скъпи медикаменти, защото те ги закупуват и парите си получават след минимум един месец. Пациентите смятат, че с това предложение се обслужва единствено и само нечий корпоративен интерес\".С това твърдение се съгласи и Антон Вълев: „Когато се премахне финансовият инструмент, с който равнопоставено се обслужват протоколите, и едновременно с това същият този ви каже, че води едни тайни разговори с определена неизвестна и неспомената група вериги, това не означава ли, че всъщност държавата чрез регулацията ще каже: „Всички пациенти от утре започвате да ходите само в тези вериги, те са наши приятели\", най-вероятно тези вериги плащат за избори\".Министърът и управителят на НЗОК трябва да оправят контрола, категорична е Георгиева. По думите й Касата няма административен капацитет.Вълев подчерта, че аптеките в страната са около 3600, от които 2200 имат договор с НЗОК. Тези, които се обявяват като вериги аптеки, са само 500 и са концентрирани само в големите градове, отбеляза той и добави:\"Когато махнете таксата, всичките тези близо 1700 аптеки ще спрат да изпълняват протоколите. Всички тези пациенти ще трябва да пътуват до големите градове. В един момент ще настане вой и веднага ще се извади резервният ход, който всъщност е следващата стъпка - това е стара мечта на определени корпоративни играчи - да се каже: \"Премахваме ограничението един собственик да има само до 4 аптеки, легализирайте веригите\". След това ще предложат въвеждане на мобилни аптеки, тип микробуси, за да можем да обслужим малките населени места, което ще е абсолющютно нарушение на фармацевтичните правила и такова нещо няма никъде\". ", "date": "2018.12.19", "title": "Малките аптеки готвят протести след новите идеи на НЗОК "}
{"url": "http://www.cross.bg/oruzhiya-godina-ognestrelni-1591985.html", "text": "/КРОСС/  Близо 40 000 души са загинали от огнестрелни оръжия в САЩ миналата година. Точният брой на загиналите е 39 773 и е най-високият в рамките на една година от най-малко 50 години, сочат данните от изследване на американските Центрове за контрол и превенция на заболяванията.Това означава, че на всеки 100 000 американци миналата година е имало по 12 загинали, отбелязва вестникът.През всяка от изминалите три години броят на загиналите от огнестрелно оръжие в САЩ се е покачвал, след като през първото десетилетие на този век и през първата половина на настоящото се бе запазил относително стабилен.Самоубийствата исторически са с най-голям процент от общия брой на смъртни случаи вследствие употребата на огнестрелни оръжия в Съединените щати.Миналата година 60 процента от този вид смъртни случаи са самоубийства, а убийствата са 37 процента.Освен смъртните случаи с огнестрелни оръжия, в САЩ се увеличава и смъртността вследствие приемането на свръхдози наркотични вещества. Около 70 000 души са загинали от свръхдози през миналата година.Според ръководителя на отдела за статистика на смъртността в Националния център за здравна статистика Боб Андерсън е възможно да има връзка между смъртните случаи заради употреба на наркотици и огнестрелни оръжия.Тенденциите обаче са различни в отделните щати. В щата Канзас например през последното десетилетие се е увеличил броят на самоубийствата и на убийствата с огнестрелни оръжия, докато в щата Ню Йорк и двата показателя се понижават. Като причина за разликата се посочват разликите в законодателството по отношение на този вид оръжия. ", "date": "2018.12.19", "title": "40 000 души са загинали от огнестрелни оръжия в САЩ за година "}
{"url": "http://www.cross.bg/interpol-arabadzhievi-marinela-1591986.html", "text": "/КРОСС/  Три месеца и половина, след като хотелиерското семейство Ветко и Маринела Арабаджиеви бяха обвинени задочно, а адвокатът им каза, че ще се върнат до дни, двамата все още не са в България, а снимките им са качени едва сега в списъка на издирваните, качен на сайта на Интерпол.Това се случва след медийни публикации от преди няколко дни, в които беше съобщено, че от страницата на международната полицейска организация. Имената на всички обвинени по делата с обществен интерес и обявени от прокуратурата за издирвани от Интерпол бяха в него и досега - Евелин Банев - Брендо, братя Галеви, Цветан Василев, дори Димитър Желязков - Митьо Очите, който беше задържан в Турция.На въпрос на \"Дневник\" от международната организация са обяснили, че не коментират конкретни случаи или хора, освен при специални обстоятелства и с одобрението на съответните държавни власти и насочиха въпросите към българските разследващи органи.Наблюдаващият делото прокурор Кирил Пейчинов е уточнил, че Арабаджиеви се издирват от Интерпол, а неофициално от държавното обвинение казаха, че организацията качвала имената на някои издирвани, а на други - не.Според сайта на Интерпол има две причини, според които имената и снимката на издирван не са публикувани - не е искано издирването му или изискващата страна е поискала за червената бюлетина (за издирване) да знаят само разследващите органи на другите държавни членки в организацията. След акцията срещу хотели на Арабаджиеви зам. главният прокурор и доскорошен шеф на спецобвинението Иван Гешев заяви, че спрямо тях е издадена европейска заповед за арест и се търсят от Интерпол. Тогава разследващите имаха данни, че двамата обвиняеми са във Франция, но Гешев подчерта, че не са на почивка, а се укриват.Спецпрокуратура обвинява собствениците на разностранен бизнес, включително и на хотел \"Маринела\" в София, където бяха открити 10 млн. лева, в укриване на данъци и пране на пари. По сходни обвинения в ареста е и едно от техните деца - малкия им син Вълчо Арабаджиев. ", "date": "2018.12.19", "title": "Интерпол най-после издирва официално Ветко и Маринела Арабаджиеви"}
{"url": "http://www.cross.bg/godini-zatvor-purzalyane-1591988.html", "text": "/КРОСС/  Френски треньор по фигурно пързаляне бе осъден на 13 години затвор.42-годишният Арно Мерсие бе признат за виновен по обвинения в сексуаелен тормоз и изнасилване на две свои малолетни състезателки.Случаят е от 2011-а, когато едно от момичетата се опалака, че била изнасилена от треньора, но Мерсие отричаше обвиненията. През 2015-а обаче и друга състезателка се оплака, че е жертва на треньора си, а той в крайна сметка направи самопризнания, но само за сексуалния тормо, не и за изнасилването.Прокуратурата в парижкото предградие Понтоаз поиска преди седмица 20 години затвор за провинилия се, но в крайна сметка той получи присъда от 13 години. ", "date": "2018.12.19", "title": "13 години затвор за треньор по фигурно пързаляне"}
{"url": "http://www.cross.bg/liri-mlrd-podgotovkata-1591977.html", "text": "/КРОСС/  Британското правителство съобщи вчера, че отпуска 2 млрд. лири стерлинги на 26 министерства и други ведомства, за да подготвят почвата за евентуално излизане на Обединеното кралство от ЕС без споразумение, предаде АФП.\"Едно отговорно правителство се готви за всякакви възможности. Поради тази причина ние засилваме подготовката, в случай че няма споразумение\", заяви в комюнике министърът на финансите Филип Хамънд.Министерството на вътрешните работи и митническата служба ще получат съответно 480 и 375 млн. лири, за да наемат \"стотици\" служители на гранична полиция и 3000 служители на митниците. Министерството на селското стопанство ще получи 410 млн. лири за подпомагане на ключови сектори като риболова, химическата и хранително-вкусовата промишленост. Хамънд каза, че от 2016 г. финансовото министерство е отпуснало общо над 4,2 млрд. лири за подготовката за Брекзита.", "date": "2018.12.19", "title": "Великобритания отпуска 2 млрд. лири за подготовка за Брекзит без сделка "}
{"url": "http://www.cross.bg/zaplata-promeni-naredbata-1591972.html", "text": "/КРОСС/ На редовното си заседание днес, правителството ще промени плана за действие по намеренията на страната ни за присъединяване към валутния механизъм ERM II и към Банковия съюз. Ще бъде прието също постановлението за определяне на минималната работна заплата за 2019 та година.В Бюджет 2019 беше прието тази заплата да е 560 лева. Повишението е с близо 10 на сто или 50 лева спрямо размера й тази година. Мотивите са запазване жизнения стандарт на нискодоходните работници. Размерът ще отговаря и на очакванията за ръста в икономиката и инвестициите.Допълнителен  трансфер по бюджета си ще получи Общественото осигуряване. Още разходи пък са предвидени по бюджетите на министерствата на правосъдието, на здравеопазването и на регионалното развитие.Министрите ще приемат анализ, който описва опита на България в подготовката и провеждането на ротационното председателство на Съвета на ЕС. Той е под заглавие \"Как съединението прави силата\".Предвидено е още правителството да промени Наредбата за командировъчните средства при задграничните мисии, както и да допълни Наредбата за пенсиите и осигурителния стаж, като се отрази изплащането на новата социална помощ за деца сираци, когато те се отказват от персоналната си пенсия. ", "date": "2018.12.19", "title": "Министерският съвет одобрява постановлението за определяне на минималната работна заплата "}
{"url": "http://www.cross.bg/pavlova-suveta-predsedatelstvo-1591968.html", "text": "/КРОСС/  Народното събрание ще закрие в четвъртък Министерството за Българското председателство на Съвета на ЕС 2018, което оглави Лиляна Павлова. Тя остава на поста до 1 януари 2019 г., когато решението влиза в сила.Премиерът Бойко Борисов е депозирал предложението в деловодството на парламента. В мотивите си той посочва, че в края на годината приключва ротационното председателство на ЕС на триото Естония - България - Австрия.Закриването на министерството в края на годината бе очаквано.Днес извънредните и пълномощни посланици на държавите членки на Европейски съюз, акредитирани в България, са поздравили министър Лиляна Павлова за отличната работа на страната в рамките на Триото - Естония-България-Австрия, държавите, които председателстваха Съвета на Европейския съюз през последните 18 месеца, става ясно от съобщение на Дирекция \"Комуникация и пресцентър\" на Министерството за Българското председателство на Съвета на ЕС 2018.Първите дипломати на страните от ЕС и министър Павлова са се срещнали в Зала 6 на НДК, за да отчетат резултатите и постиженията по досиетата от програмата на Триото.Лиляна Павлова е представила добрите практики, научените уроци и напредъка, постигнат през шестте месеца, през които страната ни ръководи заседанията на Съвета на ЕС (1 януари - 30 юни 2018 г.).Показахме как можем да постигнем наистина силно сътрудничество и диалог на различни нива, бяхме прозрачни и отворени и това беше ключът към успеха, е казала Павлова пред посланиците. Заедно успяхме да изпратим силни послания, които избрахме и за девизи на нашите страни, започвайки от \"Единство чрез баланс\", показахме как \"Съединението прави силата\" и че всички заедно работим за \"Европа, която защитава, е подчертала тя.Павлова е посочила, че през този период на предизвикателства и изпитания за Европа, страната ни е трябвало да защитава националните интереси и в същото време да бъде честен и балансиран посредник между различните позиции на държавите членки.Павлова е благодарила на посланиците и на служителите на дипломатическите представителства за сътрудничеството през целия период на работата на Тройката.Първите дипломати на Естония и Австрия също са представили резултатите от техните ротационни председателства, а заместник-посланикът на Румъния - приоритетите на неговата страна в навечерието на първото за неговата страна председателство, което започва на 1 януари 2019 година.В срещата са участвали и заместник-министрите за Българското председателство на Съвета на ЕС 2018 Моника Панайотова и Олег Петков, заместник-министърът на външните работи Емилия Кралева и експерти, представители на Министерския съвет и ръководителят на Представителството на Европейската комисия в България Огнян Златев. ", "date": "2018.12.19", "title": "Парламентът закрива министерството на Лиляна Павлова в четвъртък"}
{"url": "http://www.cross.bg/pytin-kompleks-arktika-1591967.html", "text": "/КРОСС/  Главната задача на руските въоръжени сили за догодина е укрепването на ядрената триада, заяви президентът Владимир Путин на заседание във военното министерство, съобщи РИА Новости.По думите на президента е необходимо бързото преминаване на съвременно въоръжение, което по-добре преодолява „перспективните системи за противоракетна отбрана\".„Забележимо укрепна ядрената триада, която играе ключова роля в запазването на глобалния приоритет. Делът на съвременното въоръжение тук представлява 82%. Сериозни стъпки са направени в развитието на най-новото, нямащо аналог в света оръжие, за което говорих в посланието към Федералното събрание на 1 март тази година\", каза Путин.По думите му то ще накара да се замислят тези, които са свикнали с милитаристка риторика. Той заяви, че на ред е серийното производство и доставка в армията на ракетния комплекс с глобален обсег \"Авангард\". Първоначално носител на хиперзвуковото оръжие ще бъде ракет УР - 100НУТТХ, а в последствие най-новата ракета \"Сармат\". Първите ракети ще влязат в армията през 2019 г.Той също така отбеляза за пробни бойни дежурства от хиперзвуковия комплекс „Кинжал\", а също и отработване на използването на бойните лазерни комплекси „Пересвет\".Путин подчерта, че отбранително-промишления комплекс и съвременните разработки в областта на въоръженията ще позволят за дълго да се гарантира сигурността на страната.Руският президент призова към правилно определяне на приоритетите по разходите за въоръжение, да не се харчат всуе пари, и нито една рубла да не отива не по предназначение.Русия ще изгради своето военно присъствие в Арктика през следващата година, каза министърът на отбраната във вторник, тъй като Москва се стреми да затвърди влиянието си в стратегическия регион.Съобщението идва след години на засилена активност в Арктика, която Москва е обявила за най-важен приоритет поради наличието на минерални си богатства и военното ѝ значение.\"Ще завършим изграждането на инфраструктура през 2019 г., за да разположим радарни единици за противовъздушна отбрана и точки за авиационно ориентиране на островите Средни, Врангел и на нос Шмид\" в руската Арктика, каза министърът на отбраната Сергей Шойгу.Той каза, че настаняването на военни служители и допълнителната авиационна инфраструктура са завършени на други места в Арктика, на среща на министерство на отбраната, на която присъства и президентът Владимир Путин. ", "date": "2018.12.19", "title": "Путин: Отбранително-промишления комплекс ще гарантира сигурността на страната"}
{"url": "http://www.cross.bg/parlamenta-sharl-mishel-1591969.html", "text": "/КРОСС/  Белгийският премиер Шарл Мишел съобщи пред парламента, че подава оставка и се отправи незабавно за среща с крал Филип. Заседанието на парламента беше прекъснато.До оставката се стигна, след като премиерът бе атакуван от парламента цял следобед по поредица от въпроси - от данъка върху тока, акциза върху горивата, фактурите за болнично лечение, пенсиите,  климата, и, разбира се, миграцията, която една от депутатките от Новофламандския алианс Катрин Фонк нарече „голяма мъглявина\". В резултат Шарл Мишел призова парламента да създаде коалиция на „добра воля\", която да управлява страната до изборите на 26-ти май и предложи пътна карта, която се основава на три принципа - покупателна способност, сигурност и климат. Повечето от поетите по нея ангажименти обаче се сториха доста неясни на опозицията. Социалистите  подготвяха да внесат искане за вот на недоверие, подкрепен от зелените, с който все пак да дадат 48 часа на премиера да уточни намеренията си. Не се стигна обаче до това.При възобновяването на заседанието, премиерът поиска думата и обяви:„Този мой призив не бе убедителен - разбрах това при прекъсването на пленарното заседание. При това положение, трябва да уважа този факт и да си взема бележка. Затова реших да подам оставката си и възнамерявам да отида при краля незабавно\".Експерти коментират, че не е сигурно дали след 40 дни в Белгия ще има предсрочни избори, тъй като решението за тяхната организация е на правителството и съответно на премиера. Предполага се, че именно този въпрос ще бъде обсъден между Шарл Мишел и краля. Премиерът вече е говорил срещу организирането на предсрочни избори, защото, според него, това би довело до демобилизация през цялата 2019 година.„Няма да формираме федерално правителство преди изборите през 2019-а и дори преди да бъдат създадени регионални правителства\", каза още Шарл Мишел.Най-вероятно ще има кабинет на малцинството, за който се знае, че ще бъде сформиран със сътрудничеството на парламента, „положителни сили, добра воля и в дух на изграждане на мостове\". ", "date": "2018.12.19", "title": "Белгийският премиер подаде оставка"}
{"url": "http://www.cross.bg/tryd-godini-nyama-1591966.html", "text": "/КРОСС/\"Чистачки ще декларират имоти, а общинските съветници - не\", пише в заглавие на първта си страница .Изданието коментира, че заради местните избори догодина управляващите разпъват чадър над общинските съветници, като ги вадят от списъка на публичните личности. Така те няма да декларират имущество и интереси - свои, на съпрузите си и на хората, с които живеят без брак. В същото време дори най-дребните държавни служители ще останат задължени всяка година да се отчитат имат ли яхти и самолети. Само общинарите, при които корупционният риск е сериозен, а често партийните черни каси се пълнят през тях, няма да подават декларации, посочва Сега.\"Нощният труд остава 25 стотинки. Власт и бизнес против предложението да стане 0,5% от минималната заплата\", пише . КТ \"Подкрепа\" напусна заседанието на Тристранния съвет вчера, след като социалният министър Бисер Петков предложи темата да се обсъжда догодина. Социалните партньори не се разбраха как да се плаща нощният труд, който от 11 години струва 25 ст. на час. Петков обеща след Нова година работна група от работодатели и синдикати да обсъди и предложи законодателни промени. В бюджета за 2019 г. не били предвидени допълнителни пари за по-скъп нощен труд за служителите на МВР, отбраната и здравеопазването.\"Евтина земя дават на млади фермери\", информира . Всекидневникът уточнява, че земеделските земи от държавния поземлен фонд ще могат да се дават под наем или аренда без провеждане на търг, но по пазарни цени, на фермери под 40 години. Това предвижда проект на нов закон за собствеността, поземлените отношения и опазването  на земеделските земи, публикуван за общвествено обсъждане. целта е да се стимулират младите хора да останат на село, допълва изданието. допълва, че ако проектоезаконът бъде приет, след закупуване на земеделска земя собственикът няма да има право да застроява 7 години.\"Рекорд: най-много продадени нови коли у нас от 10 г.\"Това съобщава  като се позовава на данни от европейската асоциация на автомобилните производители месечна статистика за регистрациите в ЕС. Всекидневникът обяснява, че в България за първите 11 месеца на 2018 г. са продадени над 31 хиляди нови леки коли. ", "date": "2018.12.19", "title": "Преглед на вестниците"}
{"url": "http://www.cross.bg/godina-investitzii-bulgariya-1591970.html", "text": "/КРОСС/  Въпреки изненадващата ревизия на данните, които БНБ направи миналия месец, преките чуждестранни инвестиции (ПЧИ) в България остават все така ниски. Данните към края на октомври показват, че за десет месеца  вложенията отвън са достигнали 842 млн. евро, което е с над 21% по-малко спрямо същия период на миналата година.Най-голямата част от инвестициите през тази година са т.нар. дългови инструменти. Това са заеми, които компаниите майки са дали на дъщерните си дружества в България. Средствата могат да се използват за много неща - както за инвестиции в разширяване на производството, за подмяна на материалната база и дори за текущи разходи. След това обаче тези средства трябва да се върнат, но може и да бъдат конвертирани в капитал.Тази година има малко повече реинвестирана печалба, показва статистиката на БНБ. До края на октомври в България са вложени 193 млн. евро, които са били получени като печалба през предходните години.Най-зле обаче е положението с инвестициите в дялов капитал. Тук става въпрос за създаването на нови фирми и придобиването на съществуващи от чужди инвеститори. Този тип вложения се смятат за най-устойчиви, тъй като в тях се влиза по-трудно и съответно се излиза по-трудно.С темпото, с което се движат досега чуждите инвестиции в страната, изглежда че през тази година тяхната обща стойност ще бъде една от най-ниските в историята. Ако няма изненадващо големи ревизии от страна на БНБ, както се случи за месеците юли и август 2018 г., вероятно единствено 2014 г. ще е с по-малко като стойност инвестиции от тази година. ", "date": "2018.12.19", "title": "Чуждите инвестиции изостават с над 20% от миналата година"}
{"url": "http://www.cross.bg/kategoriyata-sili-kandidatyra-1591971.html", "text": "/КРОСС/  Академията на филмовите изкуства и науки разкри в понеделник малък списък с номинираните в 8 от категориите за Оскар, съобщи „Холивуд рипортър\".За първи път в историята Академията разкрива всичките си малки списъци в един ден. Това дава на някои филми и категория предимство, но други като документалните и чуждоезичните остават на заден план.Както се очакваше мексиканската кандидатура на Алфонсо Куарон за най-добър чуждоезичен филм, намери място в категорията, където ще се състезава с други филми, като полската кандидатура „Студената война\" на Павел Павловски.В категорията влизат още предложенията на Колумбия, Дания, Германия, Япония, Казакстан, Ливан и Южна Корея.„Мери Попинз се завръща\", като лентата се появява както в категорията за най-добри специални ефекти, така и два пъти в категорията за най-добра оригинална песен.При специалните ефекти тя ще мери сили с филмите на „Марвел\", сред които „Черната Пантера\", „Отмъстителите: Война без край\" и „Ант-мен и Осата\", както и „Играч първи, приготви се\" и „Соло: История от Междузвездни войни\".В категорията най-добра оригинална песен „Мери Попинз\" ще мери сили с дуета на Лейди Гага и Брадли Купър от „Роди се звезда\".Всички номинации за Оскар ще бъдат разкрити на 22 януари, а церемонията по връчването им е насрочена за 24 февруари. ", "date": "2018.12.19", "title": "Обявиха част от номинираните за „Оскар“"}
{"url": "http://www.cross.bg/bulgariya-temperatyri-gradysa-1591974.html", "text": "/КРОСС/  Валежите вече спряха в Западна България. Постепенно ще спират и на изток. През целия ден обаче ще вали сняг в югоизточните райони, където ще има условия и за виелици. Вятърът в тази част на страната засега е силен със скорост до 50-60 километра в час.Комбинацията от силен вятър и ниски температури ще усилва усещането за студ. Затова около морето е в сила жълт код за опасно време. На югоизток вятърът ще е придружен и със снеговалеж, което може да усложни трафика по пътищата.Ще е студено в цялата страна. Дори и дневните температури в повечето райони ще се задържат около или малко над нулата. Единствено в Югозападна България термометрите ще показват стойности около 5-6 градуса.В планините снеговалежите също спират от запад на изток. Дневните температури по най-високите върхове остават около минус 6 - минус 7 градуса. В по-ниското - около нулата.Мощен атлантически циклон определя времето над континента в следващите два дни. Ще вали интензивно сняг в централна и Северна Европа. По нашите географски ширини пък ще се настани зона с високо атмосферно налягане, която ще задържи времето до Бъдни вечер сухо.Температурите ще са ниски днес, утре и в петък. Постепенно обаче ще се повишат в началото на почивните дни. Около Коледа очакваме дневни стойности около 8-9 градуса, без валежи.Заради динамичното време през последните дни качеството на въздуха е сравнително добро. Изключение прави Горна Оряховица, където стойностите тази сутрин отчетоха замърсяване с фини прахови частици малко над среднодневната норма от 50 микрограма на кубичен метър.По пътищата днес ще има условия за усложнения в Югоизточна България. Силният вятър, ниските температури и снеговалежите ще създадат условия за преспи.  ", "date": "2018.12.19", "title": " Сняг и студ в Източна България"}
{"url": "http://www.cross.bg/plovdiv-totev-praseta-1591975.html", "text": "/КРОСС/  Разфасоват две прасета до елхата в Пловдив за Коледа. Идеята е на кмета на града Иван Тотев. Намерението на градоначалника е да припомни на съгражданите си позабравените коледни традиции. Идеята си Тотев представи на заседание на общинския съвет./КРОСС/  „Община Пловдив организира един ритуал, който има за цел спазването на българските традиции около Коледа. Ще разфасоваме две прасета, така че всички сте поканени да спазим заедно традицията. Ще има голяма скара, вино, хляб, кисели краставички и лютеница. Община Пловдив не може да фактурира повече от две прасета\", заяви Тотев пред общинските съветници.Думите на кмета на Пловдив предизвикаха бурни дебати в социалните мрежи. Странната му покана взриви мира в града, а мненията на хората са разнопосочни. Много от хората не приемат идеята на Иван Тотев за нормална и това не подхожда на една Европейска столица на културата.В „Здравей, България\" самият кмет заяви, че изобщо не е имал сериозни намерения да се колят прасета в центъра на града. Думите му са били провокация и с цел да се повдигне дебат за спазването на традициите в контекста на съвременното изкуство.„Това беше хубав социален експеримент, който направихме\", уточни Иван Тотев. ", "date": "2018.12.19", "title": "Ще разфасоват ли прасета в центъра на Пловдив за Коледа?"}
{"url": "http://www.cross.bg/sudut-reshava-dali-da-pysne-ivancheva-i-petrova-1591976.html", "text": "/КРОСС/  Десислава Иванчева и Биляна Петрова искат да излязат на свобода. По молбата им за пореден път ще се произнесат спецмагистратите.В средата на ноември съдия Иво Хинов освободи отстранената кметица на район \"Младост\" и заместничката й под домашен арест, но в рамките на същия ден по-горната апелативна инстанция ги върна обратно зад решетките.Последва проверка на Спецапeлативния съд от върховните магистрати, която установи редица нарушения в процедурата.Иванчева и Петрова са задържани от 17 април 2018 г. Двете бяха публично арестувани в центъра на София с белязани пари. Според държавното обвинение сумата от 56 000 евро, намерена у тях, била дадена от бизнесмен, за да му придвижат по-бързо преписката за строеж. ", "date": "2018.12.19", "title": "Съдът решава дали да пусне Иванчева и Петрова"}
{"url": "http://www.cross.bg/emui-huawei-sistema-1591993.html", "text": "/КРОСС/  Новият ъпдейт на операционната система на Huawei, EMUI 9, базирана на Android 9, вече е пусната за България за няколко модела на Huawei. Собствениците на Mate 10 Pro, P20 и P20 Pro ще получават поетапно този ъпдейт, като най-късно до 9 януари 2019 г. всеки от тях ще го има на смартфона си. Разбира се, той вече е познат на притежателите на Mate 20 и Mate 20 Pro. Новата базирана на Android операционна система на Huawei, EMUI 9, осигурява много надеждна работа на смартфона, резултат на натрупания вече 6-годишен опит в разработване и усъвършенстване на EMUI интерфейса, започнал с излизането на EMUI 1.0. през 2012. Със своята оперативна скорост, надвишаваща с почти 12,9 % тази на своя предшественик, EMUI 9 превърна Huawei в един от първите производители, проектирали операционна система, базирана на Android Pie.EMUI 9 е създаден, за да „направи живота по-лесен\", като неговият интерфейс предлага на потребителите повече функции и приложения и едновременно с това е изграден по-начин, който да го направи максимално бърз и лесен за използване дори от хора, които боравят за пръв път с операционна система от този тип. EMUI 9 предлага по-лесен за употреба и в същото време още по-интуитивен интерфейс, който е вдъхновен изцяло от природата. Потребителите имат възможността да се успокоят с мелодии, наподобяващи природни звуци, и да се насладят на изцяло новия дизайн на интерфейса, изпълнен с прекрасни пейзажи. Освен че е по-бърз и ефикасен, EMUI 9.0 също така е по-лесен за употреба и много привлекателен от визуална гледна точка.При проектирането на EMUI 9 Huawei са направили всичко възможно да направят сложността на системата невидима за потребителя, за да може за него да остане единствено приятното усещане от работата с нея. Степента на сложност обаче не е никак малка, пример за което е силно подобрената навигационна система. Huawei са рационализирали доста дългия списък с приложения и функции включително и с помощта на изображения -  броят на папките в раздел „Settings\" е редуциран с 10%, а общият брой икони в настройките на EMUI 9 е намален от 940 на 843. Пример за това са GPS, WLAN и функцията за отбелязването на местоположението - сега всички те могат да се активират едновременно вместо поотделно, като по този начин се пести време и процесът става много по-лесен. EMUI 9 изобилства от подобни иновации, които улесняват потребителите приработата им със системата.Кой не би искал по-бърз смартфон? При сравнението на EMUI 9 с неговия предшественик EMUI 8.1 превъзходството на първия е очевидно. При EMUI 9 вероятността за потенциални засечки е намалена с 12,9%, а като добавка на това Instagram и Spotify стартират съответно с 12 и 11 процента по-бързо в сравнение с EMUI 8.1. EMUI 9 също така притежава GPU Turbo 2.0 - второто поколение на технологията на Huawei за графична обработка на файлове, която по чудесен начин надгражда върху основите на GPU Turbo. GPU Turbo 2.0 подобрява сензорния контрол при играене на игри и също така функционира съвместно с App Assistant, осигурявайки несравнимо изживяване за любителите на мобилния гейминг. Благодарение на тази специфична харектеристика EMUI 9 със сигурност ще се хареса на тази доста голяма и взискателна потребителска група.", "date": "2018.12.19", "title": "Huawei Mate 10 Pro, P20 и P20 Pro получават ъпдейт до EMUI 9, базиран на Android 9 "}
{"url": "http://www.cross.bg/roskosmos-energomash-dvigatel-1591994.html", "text": "/КРОСС/  Има предложение руският ракетен космически двигател на течно гориво РД-180, който досега бе използван от американските ракети-носители \"Атлас-5\", да бъде употребен за бъдеща супертежка ракета-носител на Руската федерация, съобщиха от НПО \"Енергомаш\", цитирани от Russia Beyond.\"Според указанията на държавната корпорация \"Роскосмос\" се разработват възможности за прилагане на РД-180 на руски ракети\", каза генералният директор на компанията Игор Арбузов, цитиран от сайта на \"Енергомаш\".Пресслужбата на НПО \"Енергомаш\" посочи още, че лицензионната документация на Китай за разработването на супертежки ракетни двигатели се очаква в началото на 2019 година.\"Следващата стъпка е да представим необходимата документация пред държавната корпорация \"Роскосмос\" в началото на 2019 г., за да получим позволение от руското правителство за сътрудничество с Китай в тези области\", гласи изявлението на предприятието.Китайските партньори са проявили силен интерес към съвместната инженерна експертиза по повод документацията за проектиране на 480-тонен двигател, който е част от разработването на супертежко ракетно превозно средство.\"Ние ще устроим сътрудничеството си така, че да бъде абсолютно полезно и за двете страни, без да се компрометират националните интереси или интересите на предприятието\", каза Арбузов. ", "date": "2018.12.19", "title": "\"Роскосмос\" има двигател за новата си супертежка ракета"}
{"url": "http://www.cross.bg/onzi-nikoga-greshil-1591940.html", "text": "/КРОСС/  Онзи, който никога не е грешил, не е опитвал нищо ново. Алберт Айнщайн", "date": "2018.12.19", "title": " Онзи, който никога не е грешил"}
{"url": "http://www.cross.bg/tema-komentar-zhivo-1591943.html", "text": "/КРОСС/ Тема:    Енергийни сценарии - какво ни чака след европейската глобаТема:    Ние и правото. Как ковем законите - коментар на проф. Даниел ВълчевТема:    Армията на Косово. Косово със своя армия - и реакцията на СърбияТема:  Такси за преводи.Таксите за парични преводи в ЕС намаляват драстично. Гост: евродепутатът Ева МайделТема:    Зима в планината. 650 хиляди българи в планината за празниците - какви са условиятаТема:  Ще изчезнат ли скъпоструващите лекарства от аптеките заради решение на НЗОК и в риск ли е здравето на пациентите?Тема:  С колко ще нараснат пенсиите и какъв ще е размерът на минималната работна заплата? Гост - президентът на КТ „Подкрепа\" Димитър Манолов;Тема:  За глобата от 77 млн. евро и българските енергийни проекти - коментар на Юлиан Попов;Тема:  На живо  - защо община Пловдив реши да разфасова прасета на площада за Коледа?Тема:  За специалната поредица на bTV - как да бъдат спасени сградите, които са паметници на културата в България - разказва водещият на bTV Новините Денислав БорисовТема:  Под домашен арест в... ресторанта! Как Ценко Чоков успя да напусне дома си без да има право за това и ще бъде ли върнат зад решетките?  Болен ли е бившият кмет на Галиче? Говори жена му Цветелина Нелова.Тема:  Коледно парти прати десетки натровени деца в болница! На живо - какво е състоянието им?Тема:  Разфасоват две прасета до елхата в Пловдив за Коледа! Защо идеята на кмета да спази традициите предизвика недоволство в социалните мрежи?Тема:  Деца и болни хора ходят пеша в студа! Защо втори месец разрушен мост продължава да блокира пътя на няколко села?Тема:  Бейби бум в Пловдив! Рекорден брой новородени за последния месец.Тема:  Студ и сняг или слънце? Какво ще бъде времето на Коледа?Предстоящи събития в страната за  19 декември 2018 година  ", "date": "2018.12.19", "title": "Теми и гости в сутрешните блокове на телевизиите"}
{"url": "http://www.cross.bg/rozhdenitzite-na-dekemvri-1591944.html", "text": "/КРОСС/ Гълъбин Боевски, олимпийски, световен и европейски шампион по вдигане на тежестиИнж. Живко Желев, изобретателИван Гешев, шеф на спецпрокуратуратаИван Додов, художникИван Иванов, актьорИцо Хазарта (Христо Петров), рап певецМартин Георгиев, композиторМилко Добрев, скулпторПроф. Милчо Левиев, музикант и композиторОрлин Стефанов, театровед", "date": "2018.12.19", "title": "Рождениците на 19 декември"}
{"url": "http://www.cross.bg/sustoi-film-premierata-1591942.html", "text": "/КРОСС/  1732 г. - Бенджамин Франклин публикува „Алманах на бедния Ричард\".1783 г. - Уилям Пит-младши става най-младият министър-председател в историята на Великобритания и Обединеното кралство.1793 г. - Наполеон Бонапарт е произведен в чин генерал.1842 г. - САЩ признава независимостта на Хавай.1843 г. - За пръв път е публикувана новелата Коледна песен на Чарлз Дикенс.1879 г. - Подписан е Мемоарът на българи от Македония - обръщение на 102 македонски българи към Великите сили.1895 г. - Основан е Природонаучният музей в Белград.1909 г. - Основан е германския футболен клуб Борусия (Дортмунд).1912 г. - Основан е френския футболен клуб АК Арл-Авиньон.1928 г. - Състои се премиерата на българския игрален филм „Весела България\".1944 г. - Публикуван е за пръв път френският вестник „Монд\". От същата дата през 1995 г. вестникът е достъпен и в електронен вариант в интернет.1945 г. - Австрия става република за втори път, (престава да бъде такава след нацистката инвазия в средата на 1938).1946 г. - Въоръжени отряди на Виетмин, превождани от Хо Ши Мин атакуват столицата на Виетнам Ханой.1950 г. - Бъдещият президент Дуайт Айзенхауър става началник на Въоръжените сили на САЩ.1955 г. - Парламентът на Судан приема декларация за независимост на страната.1955 г. - Основана е община Мараан в Бразилия.1963 г. - Занзибар получава независимост от Обединеното кралство и става конституционна монархия, управлявана от султан.1963 г. - Състои се премиерата на италианския филм „Вчера, днес и утре\".1971 г. - Състои се премиерата на американския игрален филм „Портокал с часовников механизъм\".1972 г. - Програма „Аполо\": Аполо 17 се завръща на Земята, с което завършва американската програма за изпращане на хора на Луната.1974 г. - Започва продажбата на първия персонален компютър, Алтаир 88001979 г. - В кината започва прожекцията на филма „Крамър срещу Крамър\" с участието на Дъстин Хофман и Мерил Стрийп.1984 г. - Обединеното кралство и Китайската народна република подписват споразумение, съгласно което суверенитетът на Хонконг се прехвърля към китайската администрация на 1 юли 1997 година.1989 г. - Основан е бразилския футболен клуб Парана Клубе.1994 г. - Стартира българското радио Classic FM.1998 г. - Камарата на представителите на САЩ внасят декларации в Сената за импийчмънт на президента Бил Клинтън.2001 г. - 39 Народно събрание приема декларация, с която препоръчва на Министерския съвет да унищожи окончателно ракетния комплекс Р-400.2001 г. - Състои се премиерата на американския фентъзи филм „Властелинът на пръстените: Задругата на пръстена в САЩ\".2003 г. - 39 Народно събрание приема декларация за създаването на американски бази в България.2005 г. - Състои се премиерата на руския игрален филм „Майстора и Маргарита\".  ", "date": "2018.12.19", "title": "19 декември в историята"}
{"url": "http://www.cross.bg/chasa-provede-sofiyaot-1591945.html", "text": "/КРОСС/ СофияОт 14.00 часа президентът Румен Радев ще поздрави участниците в Осмата годишна среща на олимпийските отбори по природни науки в Националния археологически институт с музей при Българска академия на науките.***София.От 09.00 часа ще започне редовното заседание на Народното събрание.***София.От 10.00 часа ще започне седмичното заседание на Министерския съвет.***София.От 14.00 часа в Големия колегиум на Министерството на земеделието, храните и горитеРумен Порожанов ще даде пресконференция, на която ще представи резултатите от работата на Министерството през годината.***София.От 10.30 часа заместник-министърът на образованието и науката Карина Ангелиева ще представи първите резултати от дейността на Комисията за наблюдение и оценка на научноизследователската дейност и извършената до момента оценка на научната дейност на висшите училища и научните организации в България за 2017 г. Събитието ще се проведе в залата на 7 етаж в МОН.***София.От 10.00 часа в сградата на КЕВР ще се проведе открито заседание за обсъждане на доклад и документация за провеждане на ангажираща фаза 3 от процедурата Оpen season за „Проект за развитие и разширение на газопреносната система на „Булгартрансгаз\" ЕАД.***София.От 10.30 часа пред Министерството на земеделието, храните и горите ще се проведе поредното издание на фермерския фестивал „От нашата ферма - с любов за вас!\".***София.От 11.00 часа в двора на Първа САГБАЛ „Света София\" ще бъде открит и осветен православен параклис.***София.От 11.00 часа Българският олимпийски комитет ще връчи своите годишни награди заедно със спортните Икари за 2018 г. в Националната  художествена галерия „Двореца\".***София.От 11.00 часа Белоградчишкият епископ Поликарп ще освети новия храм „Рождество Христово\" при Първа акушеро-гинекологична болница „Св. София\".***София.От 11.00 часа в Националния музикален театър „Стефан Македонски\" главният изпълнителен директор на „Български пощи\" ЕАД Деян Дънешки ще валидира пощенско-филателно издание на тема „100 години професионално оперетно изкуство в България\". В официалната церемония ще вземе участие директорът на Националния музикален театър Марияна Арсенова.***София .От 11.30 часа в кулоарите на Народното събрание ще бъде дадено началото на Коледен благотворителен базар в подкрепа на децата с аутизъм в България.***София.От 12.00 часа кметът на София Йорданка Фандъкова ще инспектира строителството на две от метростанциите от Линия 3 на метрото. На инспекцията ще присъства и министърът на транспорта, информационните технологии и съобщенията Росен Желязков и изпълнителният директор на „Метрополитен\" проф. Стоян Братоев. Инспекцията ще започне от метростанцията на кръстовището на бул. „България\" и бул. „Ив.Гешов\", която е част от първия участък с готов релсов път.***Благоевград.От 10.00 часа в сградата на ОДМВР-Благоевград ще се проведе пресконференция, свързана с дейността на дирекцията.***Благоевград.От 11.00 часа пред сградата на Община Благоевград ще се проведе благотворителен коледен базар.***Бойница.От 10.00 часа в залата на Общинския съвет ще се проведе среща на експерти от институцията на омбудсмана на Р България с граждани.***Велико Търново.От 11.00 часа във фоайето на ОДМВР - Велико Търново директорът ст. комисар Димитър Машов ще връчи грамоти за проявена високохуманна постъпка на три деца, намерили и предали чанта с пари и документи.***Велико Търново.От 11.30 часа в пресклуба на БТА ще се състои пресконференция на групата общински съветници от БСП във Велико Търново. Сред темите ще бъде увеличението на разходите за поддържане на чистотата в общината и други актуални проблеми, свързани с предстоящата сесия на Общинския съвет.***Видин.От 11.00 часа кметът на Община Видин Огнян Ценков ще посети филиал „Звънче\" на детска градина „Мир\", след приключването на основен ремонт на помещения там.***Грамада.От 10.00 часа в Клуба на пенсионера на пл. „Нико Нинов\" ще се проведе среща на експерти от институцията на омбудсмана на Р България с граждани.***Дунавци.От 10.00 часа в кметството на град Дунавци ще се проведе среща на експерти от институцията на омбудсмана на Р България с граждани.***Кърджали.От 11.00 часа в пресклуба на ОДМВР-Кърджали ще се проведе брифинг във връзка с опазването на обществения ред, създаване на сигурност загражданите и имуществото им по време на предстоящите празници.***Кюстендил.От 10.00 часа в заседателната зала на Община Кюстендил ще се проведе редовно месечно съвещание с кметовете и кметските наместници.***Перник.От 09.30 часа в зала „Панорама\" ще започне заседание на Общински съвет Перник.***Смолян.От 10.30 часа кметът Николай Мелемов ще даде пресконференция в 247 зала на Община Смолян.***Смолян.От 11.00 часа пред сградата на ОДМВР-Смолян ще бъде открит Републикански турнир „Купа България\" по стрелба с пистолет за служители на МВР - „Смолян 2018\".***Стара Загора.От 11.00 часа в зала 203 на Община Стара Загора кметът Живко Тодоров ще се срещне с Денислав Златев, който стана вицешампион по бойно самбо на Световното първенство в Румъния. *** Шумен.От 10.00 часа зала 2 на Областна администрация-Шумен областният управител проф. Стефан Желев ще проведе традиционната среща с представителите на медиите в навечерието на Коледа.  ", "date": "2018.12.19", "title": "Предстоящи събития в страната на 19 декември"}
{"url": "http://www.cross.bg/sushti-rodiha-dvete-1591961.html", "text": "/КРОСС/ Сестри близначки родиха в един и същи ден. Случаят е първи в историята на акушеро-гинекологичен комплекс към Университетска болница „Канев\"-Русе. 19-годишните сестри се оказват с един и същи термин за раждането на своите две момиченца. Впоследствие и двете преносват бебето с няколко дни и лекарите насрочват и за двете майки секцио в един и същи ден.В 12:45 часа на 18 декември се ражда едното момиченце - 3600 грама, 50 см, а малко по-късно в 14:05 ч. се ражда другото момиченце - 2750 грама, 49 см.Към момента майките и бебетата се чувстват добре. Майките-близначки са изродени от доц. д-р Георги Хубчев, началник на отделение Акушерство и гинекология, заедно с два екипа от акушерки и анестезиолози. ", "date": "2018.12.19", "title": "Близначки родиха в един и същи ден "}
{"url": "http://www.cross.bg/merkel-obyavi-fylbraiit-1591962.html", "text": "/КРОСС/ Базираната във Вашингтон асоциация \"Фулбрайт\" обяви, че нейната награда за международно разбирателство за 2018 г. ще бъде присъдена на германския канцлер Ангела Меркел, предаде Асошиейтед прес.Меркел ще получи престижното отличие за \"нейното забележително, състрадателно лидерство и за силния й ангажимент за взаимно разбирателство, международно сътрудничество и мир\".Тя ще бъде удостоена с наградата \"Фулбрайт\" на церемония в Берлин на 28 януари.Германският канцлер заема поста от 2005 г. Меркел е централна фигура в международната дипломация и усилията за разрешаване на кризи в Европа и извън нея. Най-спорното й решение беше да позволи през 2015 г. на голям брой търсещи убежище чужденци да влязат в Германия. През същата година американското сп. \"Тайм\" я обяви за личност на годината.По-рано този месец Харвардският университет обяви, че догодина Меркел ще бъде оратор на церемонията по завършването на студентите. ", "date": "2018.12.19", "title": "Ангела Меркел ще получи наградата \"Фулбрайт\""}
{"url": "http://www.cross.bg/metroto-fandukova-zhelyazkov-1591965.html", "text": "/КРОСС/  Кметът на София Йорданка Фандъкова ще инспектира строителството на две от метростанците от Линия 3 на метрото днес по обяд. На инспекцията ще присъства и министърът на транспорта, информационните технологии и съобщенията Росен Желязков и изпълнителният директор на „Метрополитен\" проф.Стоян Братоев.Инспекцията ще започне от метростанцията на кръстовището на бул.\"България\" и бул.\"Ив.Гешов\", която е част от първия участък с готов релсов път. Трасето по двете метростанци ще бъде инспектирано с работна дрезина. ", "date": "2018.12.19", "title": "Фандъкова и Росен Желязков ше инспектират строежа на метрото"}
{"url": "http://www.cross.bg/bonifatziii-boga-vreme-1591941.html", "text": "/КРОСС/  Св. мъченик Бонифаций бил роб на богата и знатна римлянка Аглаида. Бидейки християнин само по име, Бонифаций и господарката му живеели беззаконно, като постоянно нарушавали заповедите Христови и се предавали на своите страсти. Но веднъж у Аглаида се появило желание да има у себе се мощи от един пострадал за вярата. \"Ако получа желаното - казвала тя, - ще построя църква в името на светеца, който ще ми бъде ходатай и затъпник пред Бога.\" Тя повикала своя роб Бонифаций и му заповядала да отиде в източните страни, където имало силно гонение срещу християните. Дала му много пари за пътни разноски и за купуване на мощи, понеже езичниците, като знаели колко много християните ценят останките на светите мъченици, продавали ги за пари.Бонифаций, като изслушал заповедта на господарката си, казал й със смях: \"А какво, госпожо, ако аз не намеря мощи и мене самия убият? Ще приемеш ли ти с чест моето тяло?\"Аглаида сгълчала служителя си, загдето се шегува, когато би трябвало да благоговее пред светото дело; разкаянието за греховния живот се е пробуждало в нея. Угодно било на Бога да призове към Себе Си и Бонифация, и предприетото от него пътешествие да направи за него път на спасение. Като тръгнал, Бонифаций взел да размишлява за подвизите на св. мъченици, за благочестивия живот на истинските християни, а в същото време погледнал внимателно и в своята съвест. И какво тя му представила? - Живот греховен и нечестив. Бонифаций потреперал. Страх Господен се събудил в душата му, със сърдечно съкрушение той се каел за греховете си пред Бога и молел всемилосърдния Владика за помощ, за да изправи своя живот. Той постил и се молил през всичкото време по пътя. В такова състояние на духа пристигнал в килийския град Тарс. Това станало във време на Диоклетиановото гонение. Ежедневно тълпи християни били викани на съд и предавани на страшни изтезания и смърт. В същото време, когато Бонифаций със своите спътници влизал в града, народът на тълпи се трупал на един от площадите и гледал как убиват християни. Бонифаций гледал техния подвиг и сърцето му се разпалвало. Веднага той се хвърлил към тях и взел да ги прегръща, като викал гръмко: \"Велик е Богът на християните, Който дава сила на Своите раби!\" Той целувал нозете на светите мъченици, възхвалял ги, искал от тях да се помолят за него. Като видял това, съдията повикал Бонифаций и запитал кой е той.- Християнин съм - отговорил Бонифаций.Съдията повторил своя въпрос. Бонифаций пак изповядал своята вяра. Тогава съдията започнал да го заплашва с изтезания, ако не се съгласи да се отрече от вярата си. Бонифаций обявил, че е готов да страда за името Христово. Започнали да го мъчат, а той се радвал и благодарел на Бога, че го удостоил да страда със светите мъченици. Жестоко го мъчили, а през нощта го затворили в тъмница.На другия ден отново започнали разпитванията, увещанията и жестоките мъки. Но Господ видимо помагал на Своя служител и му облекчавал мъките от изтезанията. Бонифаций непрестанно прославял името Господне. Най-после съдията заповядал да му отсекат главата с меч. Бонифаций с молитва предал Богу душата си.В това време спътниците чакали Бонифаций в страноприемницата и се чудели защо не идва. Като знаели неговия нетрезвен живот, те отначало не особено се безпокоели и помислили, че някъде той навярно пиянства и се весели. Минала нощта. На другия ден, като видели, че не се връща, отишли да го търсят по града, но напразно. На третия ден пак тръгнали да го търсят и питали всеки, когото срещали, не го ли е видял някой, като описвали неговата външност. Никой не могъл да даде за него сведения. Най-после те случайно се обърнали към брата на писаря, който присъствал при разследването на мъчениците. Той им казал: \"Вчера един чужденец много пострада за Христа и бе посечен с меч. Дали вие не търсите него?\" Те описали какъв е той по външност. \"Като че ли прилича на оня, който вчера бе смъртно наказан\" - отговорил братът на писаря.- Не може да бъде - отговорили те. - Те навярно не знаеш тогова, когото ние търсим; нима един пияница и грешник ще отиде да страда за Христа?- По-добре сами идете да видите - отговорил им той. - Телата на смъртно наказаните още лежат на мястото, където бяха убити. Може би ще намерите вашия спътник.Те отишли и с изумление познали тялото на Бонифаций между телата на мъчениците. Досрамяло ги, че така оскърбявали тоя, който се удостоил със славна смърт за Христа. За петстопитн златни монети те купили от мъчителите измъченото тяло на своя другар и като го обвили в плащаница и помазали с благовония, го отнесли със себе си обратно в Рми. Когато се приближавали до града, Аглаида във видение чула ангелнски глас: \"Приеми тоя, който беше твой раб, а сега нам брат и съслужител, който ще бъде пацител на твоята душа и застъпник пред Бога за тебе!\" Аглаида дошла в ужас и излязла да посрещне връщащите се служители. Като узнала за станалото, тя с голяма чест приела тялото на мъченика, построила на негово име великолепна църква в околностите на Рим и като се покаяла за предишните си грехове, раздала имението си на бедни и започнала да живее при църквата в смирение, въздържание и голямо благочетие. Така прекарала тя 15 години и спокойно дочакала смъртта си.  ", "date": "2018.12.19", "title": "Св. мчк Бонифаций. Св. мчк Бонифаций, еп. Фарентийски. Св. Григорий Омиритски"}
