{"url": "http://www.cross.bg/ykrainski-moskva-rysiya-1605233.html", "text": "/КРОСС/ Московски съд днес удължи ареста на 24 украински моряци, задържани от Русия край Крим миналата година, предаде АФП, цитирана от БНР. По този начин Москва не се съобрази с призива на международен трибунал за незабавното им освобождаване.Московският градски съд отказа да уважи жалба на адвокатите на моряците срещу решението за задържането им до юли.През ноември руската гранична служба откри огън и задържа три украински военноморски кораба край Керченския проток, докато се опитвали да преминат от Черно в Азовско море. Това бе първият открит военен сблъсък между Киев и Москва от 2014 г., когато Русия анексира Крим от Украйна.Миналата седмица Международният трибунал по морско право поиска от Москва да освободи незабавно пленените 24-ма украински моряци. Спазването на това решение \"може да е първи сигнал от руските власти, че наистина са готови да сложат край на конфликта в Украйна\", заяви новият украински президент Володимир Зеленски.Руската дипломация заяви по-рано, че процедурите от Конвенцията на ООН по морско право са неприложими към инцидента в Керченския проток. Москва напомни, че според нея украинците не са спазили \"руския закон за корабоплаване в района\".Темата бе пазена в резерв като стъпка на добра воля от страна на Русия към новия президент на Украйна, който да смекчи риториката на Киев, смята руският политолог Евгений Минченко, цитиран от в. \"Ведомости\" и БТА. Риториката на Зеленски обаче е \"още по-радикална от тази на бившия украински лидер Петро Порошенко. Естествено идва въпросът за какво да го поощряваме\", казва той.Проблемът не е правен, а политически - затова решението на Русия ще бъде сигнал и за Киев, и за Запада, смята наблюдателят Андрей Кортунов. ", "date": "2019.05.27", "title": "Московски съд удължи ареста на украинските моряци"}
{"url": "http://www.cross.bg/trump-melaniya-dvoretza-1605229.html", "text": "/КРОСС/ Мелания Тръмп беше истинско видение в бяло на посещението си в двореца Акасака тази сутрин.От два дни президентът на САЩ Доланд Тръмп и първата дама са на посещение в Япония. Визитата им в Токио е историческа, защото те са първите държавни гости, приети от новия японски император Нарухито, седнал на трона на 1-ви май.Семейство Тръмп се срещнаха с императора и съпругата му Масако понеделник сутринта.За събитието Малния беше избрала елегантна бяла рокля с разкроена пола и нежни бродерии на цветя. За да допълни цялостната визия тя съчета тоалета си с червени велурени обувки на висок ток.След приключването на официалната церемония по посрещането, Мелания разходи роклята на Каролина Херера, чиято стойност е над 4 хил. долара, из двореца, заедно със съпругата на японския премиер Акие Абие.Двете се насладиха на редица представления, разкриващи богатата култура на държавата-домакин. В програмата бяха включени традиционни танци, музика и демонстрация по аранжиране на цветя. ", "date": "2019.05.27", "title": " Мелания с рокля за над 4 хил. долара в Япония "}
{"url": "http://www.cross.bg/risk-osteoporoza-fraktyri-1605223.html", "text": "/КРОСС/ Около 55% от жените в Европа на възраст над 70 г. са в риск от развитие на остеопороза, съобщиха от Пиар плей.Данните са от проучване за първичната медицинска помощ в 8 държави: Белгия, Франция, Германия, Ирландия, Полша, Словакия, Швейцария и Великобритания.Изследването е проведено с 3 798 жени на 70 г. или по-възрастни по време на посещенията им при лекуващия лекар. Основната цел на проучването е да се анализира процентът на пациентите с повишен риск от фрактури, които не са получили своевременно лечение за остеопороза.Въз основа на статистиката, близо половината дами са оценени с висок риск от поява на фрактури, а 75% от тях не са получили лечение. Нещо повече, 85% от нелекуваните пациенти с риск от развитие на остеопороза нямат поставена диагноза.В Европа съществува голямо разминаване между поставянето на диагнозата за заболяването остепороза и лечението, се казва още в изследването, оповестено от биотехнологична компания Amgen по време на Световния конгрес по остепороза и мускулно-скелетни заболявания в Париж от 4 до 7 април 2019 г. При пациенти с вече поставена диагноза това разминаване е много по-ниско, отколкото при тези без диагноза.\"Това проучване оценява моделите на диагностика и лечение на остеопорозата при първичната медицинска помощ в Европа. Данните сочат, че е добре в бъдеще да се изработи стратегия за повишаване на осведомеността на обществото и улесняване на диагностицирането на пациентите в риск от развитие на остеопороза, за да се подобри лечението им и да се предотвратят бъдещи фрактури\", коментира проф. д-р Юджин Маклоски от университета в Шефилд, преподавател по костни заболявания при възрастните и директор на Център за интегрирани изследвания за артрита и мускулно-скелетното стареене във Великобритания.\"Проучването доказва, че ненавременното диагностициране на остеопорозата в Европа е основен проблем при лечението\", обяснява д-р Дейвид М. Рийз, вицепрезидент на биотехнологична компания Amgen. \"Фактът, че по-голямата част от пациентите с повишен риск от фрактури остават нелекувани, подчертава огромната необходимост от своевременна диагностика на остеопорозата, за да можем да се справим с тази обществена здравна криза и да подобрим живота на милиони хора, които страдат от заболяването\", допълни още той. В България 336 425 жени над 50 г. са диагностицирани с остеопороза, а 81 482 е броят на мъжете. Близо 420 000 са пациентите у нас, които са в риск от развитие на заболяването според доклад, изготвен в сътрудничество с Международната фондация за остеопороза (IOF) и Европейска федерация на фармацевтичните индустрии и асоциации (EFPIA). Смята се също, че населението над 50-годишна възраст до 2025 г. в България ще бъде 2,9 млн. души, а общият брой на очакваните фрактури ще се увеличи с 4%.Остеопорозата засяга много жени след настъпването на менопаузата, тъй като тогава се наблюдава нарушаване на баланса между процесите на образуване и разграждане на костно вещество. Това води до отслабване на костите с течение на времето и увеличаване на риска от фрактури.Смята се, че 1 от 3 жени над 50-годишна възраст ще претърпи остеопорозна фрактура. За пациенти с повишен риск от фрактури се възприемат тези, които след 50 г. са преживели поне едно счупване. При хора, които вече са имали счупване, свързано с остеопороза, съществува 2 пъти по-голяма вероятност да претърпят нова фрактура.Световната здравна организация официално обяви остеопорозата за здравна заплаха за обществото, а Международната фондация за остепороза призова правителствата по цял свят да поставят заболяването като основен здравен приоритет. ", "date": "2019.05.27", "title": "Половината жени над 70 г. в Европа страдат от остеопороза"}
{"url": "http://www.cross.bg/anastas-tvoretza-prostranstvo-1605205.html", "text": "/КРОСС/ Галерия Анастас в сърцето на Стария Пловдив, един от мащабните творчески проекти на известния български художник Анастас Константинов /1956 - 2017 г./, отваря своето пространство за постоянна музейна експозиция с негови творби на 27 май, т.г. До скоро галерийният комплекс беше затворено пространство, посещавано само по лична покана на твореца и неговата съпруга. Петте нива с над 300 кв.м. ръчно изработени подови мозайки и разнообразни произведения ще бъдат отворени за обществеността.  За разлика от музеите, в памет на някоя личност, произведенията не са подредени в хронологичен вид, а по-скоро следват разнообразната тематика, която Анастас изследваше при тяхното създаване. Ще бъдат показани и ранни картини, отразяващи бунтарския дух на твореца срещу властта, както и фрагменти от затворената му изложба през 1986 г., явяваща се първата концептуална изложба в художествения живот по онова време. Представените документални филмови кадри от интервюта на художника са важно допълнение към разбирането за неговото творчество. Музейното пространство ще изненада зрителя, провокирайки всички негови сетива чрез разнообразни форми на изкуството.Галерията ще продължи да бъде средище за специални културни и частни събития, програми за изкуство, запазвайки своя необикновен дух - символ на интелектуалния подвиг и житейска отдаденост на твореца Анастас.", "date": "2019.05.27", "title": "Галерия Анастас отваря врати като Музей на съвременното изкуство"}
{"url": "http://www.cross.bg/areta-franklin-sinovete-1605183.html", "text": "/КРОСС/ Три саморъчни завещания бяха намерени в дома на певицата Арета Франклин, едното от които под възглавници във всекидневната й, съобщи Асошиейтед прес.Последното е от март 2014 г. То разпределя богатството на Кралицата на соул музиката сред членове на семейството й. Част от написаното в него е нечетливо, има задраскани думи и фрази в полето. Намерено е в тетрадка под възглавници на канапе.Арета Франклин почина през август миналата година от рак на панкреаса. Тогава не беше намерено завещание. Трите саморъчни версии са открити този месец.Другите две завещания са стояли в заключен шкаф, ключът за който е намерен чак сега. Те са от 2010 г.Дейвид Бенет, който 40 години е адвокат на Арета Франклин, регистрира завещанията вчера. Той каза, че ги е показал на четиримата синове на певицата или техни адвокати, но не е постигнато споразумение кое от тях да бъде признато за валидно. Двама от синовете й не са съгласни със завещанията.Според законите на щата Мичиган, където почина Арета Франклин, състоянието й се поделя поравно между синовете й. ", "date": "2019.05.27", "title": "Намериха завещанията на Арета Франклин "}
{"url": "http://www.cross.bg/vednaga-kosmodryma-mulniya-1605230.html", "text": "/КРОСС/ Ракетата-носител \"Союз-2.1б\", излетяла днес сутринта от космодрума Плесецк, е била ударена от мълния веднага след старта, съобщи руската агенция ТАСС.Мълнията поразила ракетата около 10 секунди след отделянето й от земята. Инцидентът обаче не повлиял по никакъв начин на успешния път на \"Союз-2,1б\", която изведе в орбита спътника \"Глонасс-М\" в разчетеното време.\"Изстрелването бе проведено в нормален режим. Времето не оказа влияние, ние изпълняваме задачите си независимо от метеорологичните условия. Това е още едно доказателство, че мълния не може да повреди нашето ракетно-космическо оръжие\", заяви началникът на космодрума генерал-майор Николай Нестечук. ", "date": "2019.05.27", "title": "Мълния удари ракета \"Союз\" веднага след старта"}
{"url": "http://www.cross.bg/vmro-slabakov-andreii-1605232.html", "text": "/КРОСС/ Режисьорът и актьор Андрей Слабаков с преференция влиза като втори от ВМРО, потвърдиха от ВМРО, имайки предвид паралелното преброяване. От ВМРО ще изпратят двама евродепутати. Водач на листата на партията е Ангел Джамбазки.Математическото преразпределение на мандатите сочело, че ГЕРБ пада от 7 на 6 депутата в новия Европейски парламент, БСП ще има 5 депутати, 3-ма ще имат от ДПС и един от ДБ.Едва ли ситуацията ще се промени, тъй като изчисленията и на ЦИК до този момент са за 95,2% от протоколите.Слабаков измества с преференциалния вот Юлиян Ангелов.Ако ВМРО вземат втори мандат, най-вероятно ще има разместван в листата на патриотите и той ще бъде за режисьора Андрей Слабаков, съобщи междувременно по bTV лидерът на партията Красимир Каракачанов. По думите му, това става ясно от паралелното преброяване на ВМРО.\"В цялата листа само шест души са членове на ВМРО, останалите са хора, с които сме работили и имаме общи виждания - режисьорът Андрей Слабаков, ген. Шивиков , журналистът Мария Цветкова. Това са хора, които акумулираха преференциален вот, ние ги насърчихме да се съревновават\", коментира Каракачанов.Водачът на листата на ВМРО Ангел Джамбазки посочи, че те са изтърпели негативни кампании на четири партии - ВОЛЯ, \"Атака\", \"Възраждане\" и \"Презареди България\". \"Тези хора не работеха за своя положителна кампания, те искаха да свалят нас, да нямаме ние представителство\", каза още той.Каракачанов обяви, че хората са гласували за ВМРО, защото им е омръзнало от негативизъм.\"БСП, които не водеха кампания за евроизборите, а кампания за окалване на основния си политически опонент - ГЕРБ, загубиха от тази работа. Вътрешнопартийните неразбирателства доведоха до едно разделение, което им провали резултатите от изборите\", изтъкна лидерът на ВМРО. ", "date": "2019.05.27", "title": "Андрей Слабаков става евродепутат, избран с преференции "}
{"url": "http://www.cross.bg/homo-avstralopitetzite-godini-1605207.html", "text": "/КРОСС/ Учени от Чикагския университет стигнаха до заключението, че Хомо сапиенс не произхожда от австралопитеците седиба, както твърдеше една от най-популярните теории, съобщи Лента. За най-вероятните прародители на съвременния човек се смятат австралопитеците афаренсис, станали известни от фосилите от Луси.Специалистите са създали генеаложка карта на 28 двойки от различни видове хоминиди и потомците им, като взели под внимание възрастта на първите открити фосили. В един-единствен случай вкаменелостите от прародителя се оказали по-стари от тези на неговия потомък - при Хомо еректус и еволюиралия 100 000 - 200 000 години по-късно от него Хомо антесесор. При това е известно, че австралопитеците седиба са с 800 000 години по-млади от най-ранните фосили, свързани с рода Хомо.Учените стигнали до извода, че ако видът е съществувал преди около 0,97 милиона години, вероятността вкаменелост от него да е по-млада от предполагаемия му потомък е 0,9 процента. Това е възможно, ако първоначалният вид съществува след отделянето на нови еволюционни клони от него.Някои специалисти смятат, че именно това се е случило с австралопитеците седиба. Новите данни обаче показват, че тази вероятност е съвсем малка.По думите на учените, Луси и роднините ѝ са най-вероятните прародители на човека сред известните досега древни хоминиди. Все пак остава и вероятността основните прародители на човека дори все още да не са открити.  ", "date": "2019.05.27", "title": "Опровергаха популярна теория за произхода на човека"}
{"url": "http://www.cross.bg/vinagi-pogydin-beshe-1605231.html", "text": "/КРОСС/ * ----- Всяко настояще утре е вече минало. Това е реалността. Има неща, които живеят минути или секунди. Други остават в историята, въпреки че са се случили в миналото. Изкуството е насочено към вечността. То не върви на задна скорост. Няма такава опция. Заради това не бих казал, че времето на романсите е зад гърба ни. Романсът е специфичен жанр, характерен за руската общност и интелигенция. Трайно се е загнездил в класиката. Затова винаги ще им жажда за романси. Независимо от реалността.Те се предават от поколение на поколение.Също като поезията, валсовете, операта. Всъщност са част от мечтите ни за прекрасен живот. Най-важното е да сме здрави и децата ни да са читави и щастливи.- Да. Това са хората над 35-40 години. Младежите не се увличат кой знае колко по този жанр, но техните родители са истински познавачи. Вече 30 години пея романси и залите винаги са пълни, независимо къде съм. Слушали са ме над 4000 души. Романсът е вечен като любовта. Той не изисква суетност. Той е за всички, които обичат и са обичани.- Разбира се, че романтиката съществува. Тя винаги е била и ще бъде жива. Тя се крие там, където я търсим. Ако я търсим с правилните хора и на правилните места, винаги ще я намерим. Не се заблуждавайте, че в нашето сиво всекидневие, пълно с комерсиалност и технологии, няма романтика. Тя е до всеки от нас.- Да, като юноша. На 16 съм правил серенади под прозорците на девойките. Живеехме в покрайнините на Санкт Петербург, където повечето хора навремето живееха в къщи, а не в блокове. И серенадите под балконите на ухажваното момиче бяха нещо съвсем нормално по онези времена. Но на 16 влязох и в Театралния институт - и до там със свободния живот, детството и юношеските халтури. От този момент нататък вече гледах на пеенето, акомпанимента и актьорското майсторство професионално и не се сещах повече за серенадите под прозорците. Учехме от 9 сутринта до 12 през нощта.Нямаше време нито за любов, нито за серенади.- Да, разбира се. Приятелите ми много обичат старите градски песни и романси. Цялото ми семейство е музикално, дори фамилията ми означава \"пеещ\" на старославянски.- Достатъчно са, не се оплаквам. Преобладаващото мнозинство в публиката са жени. Не мисля, че съм им скучен, след като пълнят залите.- В годините на нашия соц във Франция залите бяха пълни с французи, в Италия - с италианци, в Испания - с испанци. Но сега нещата се промениха. На моите концерти зад граница идват предимно руснаците, които живеят в съответната страна. Някои от тях са омъжени или женени за хора от нацията домакин. Те малко или много са запознати с руската музика, с нашата класика, шансони или романси. Веднъж в годината задължително правя концерт в Чехия. Там винаги ме очакват с нетърпение. В България ме посрещат изключително топло. Залата беше препълнена.- Да, разбира се - при технически проблеми или съвсем тенденциозно. За истинския изпълнител да пее без микрофон е дори удоволствие - при отлична акустика, разбира се. Спомням си една история по този повод. През 90-те, когато промените настъпваха рязко, имах концерт някъде в провинцията. Хората ме чакаха с нетърпение. Залата беше ледена, дъхът ми се виждаше. Но дори и не помислих да прекратя.- Това е Божа работа. Ако човек има изразена дарба, рано или късно тя му става професия. Пея от дете. Хората се спираха по улицата да ме слушат.Баща ми обаче не беше във възторг, че ще се прехранвам с изкуство. Но затова пък получих пълната подкрепа от дядо ми, който беше военен и прекрасно пееше. И от чичо ми, който въпреки че е виден хирург, също пее и ме поддържаше в моя копнеж за голямата сцена. За нашите пеенето беше нещо съвсем нормално и винаги съществуващо. Но тяхното поколение не проумя до край как бих могъл да се издържам от изпълнението на романси. После, през 70-те, блеснаха Булат Окуджава, Владимир Висоцки - и родителите ми разбраха, че талантът може да ти плаща сметките.- Категорично не. Въпреки, че съм актьор по образование. През 90-те години в началото на перестройката беше много трудно да оцелееш като актьор. Някои колеги се погубиха. Престанаха да се занимават с изкуство и месомелачката на бизнеса ги погълна. Сега е съвсем различно.Бълват сериал след сериал. Но актьорът не е свободен. Той е винаги подчинен на режисьора, който налага волята си. Актьорът е длъжен да се подчинява. А аз съм разглезен от свободата си!Напълно независим съм. Затова не продължих като актьор. Винаги ме е било страх да не изгубя свободата си.- Невероятна страна! Вие сте щастливи да живеете сред тази прекрасна природа, да сте част от нация с толкова богата история. Влюбен съм в морето и планините ви. Минах и покрай Рилския манастир - невероятно, магическо място с толкова позитивна енергия.Интервю на Оля Ал-Ахмед, standartnews.com ", "date": "2019.05.27", "title": "Певците са глезените деца на свободата "}
{"url": "http://www.cross.bg/temperatyri-bulgariya-gradysa-1605203.html", "text": "/КРОСС/ Предимно слънчево време ни очаква във вторник. След обяд над планинските райони в Западна България ще се развие купеста облачност и на отделни места ще превали и прегърми. Ще духа до умерен южен вятър и дневните температури още малко ще се повишат и максималните ще са между 28 и 33 градуса. Над Черноморието ще бъде предимно слънчево. Ще духа до умерен южен вятър. Максималните температури на въздуха ще са в интервала 22-25 градуса. Температурата на морската вода е 16-18 градуса. Вълнението на морето ще е 2-3 бала. В сряда около и след обяд над Западна България ще се развие по-значителна купеста облачност и на отделни места ще превали краткотраен дъжд с гръмотевици. В часовете преди обяд, както и в Източна България, ще бъде слънчево. Дневните температури ще се задържат високи.В четвъртък въздушната маса ще е неустойчива. Ще се развива купеста и купесто-дъждовна облачност и на много места, главно в Западна и Централна България, ще има валежи и гръмотевични бури. Има условия и за градушки. В източните райони ще се задържи почти без валежи, с повече слънчеви часове. Вятърът ще се ориентира от северозапад и дневните температури в западните райони ще се понижат, на изток ще са до 27-28 градуса.", "date": "2019.05.27", "title": "Летни температури и слънце във вторник "}
{"url": "http://www.cross.bg/ychenite-antropotzena-holotzena-1605182.html", "text": "/КРОСС/ Работна група изследователи от Международната комисия по стратиграфия гласува с мнозинство на гласовете за признаване настъпването на антропоцена - нова геоложка епоха, свързана с човешката дейност, съобщи Сайънс алерт, цитиран от БТА.Решението ще бъде официално оповестено през следващите две години.По мнението на учените, човечеството е оставило много следи от дейността си, които се съхраняват милиони години. Сред тези следи е увеличеното ниво на радионуклидите.Още през 2016 г. комисията започна да разглежда предложение да се признае краят на холоцена - епохата от четвъртичния период. Приключването й в средата на 20-и век е свързано с началото на ядрените изпитания.Сега работната група трябва да съгласува ясна граница между холоцена и антропоцена.За целта учените трябва да открият нужния маркер, като например рязка промяна в количеството на изотопите или увеличаване на процентното съотношение между дадени молекули в скалите.Задачата на учените може да се усложни заради решението холоценът да се раздели на три части в съответствие с климатичните промени, които са повлияли върху миграциите на прадедите на съвременния човек ", "date": "2019.05.27", "title": "Учени: настъпва нова епоха в историята на Земята "}
{"url": "http://www.cross.bg/kunev-bulgariya-radan-1605219.html", "text": "/КРОСС/ Радан Кънев е евродепутатът на \"Демократична България\". Това обяви на пресконференция Владислав Панев, съпредседател на ПП \"Зелените\", част от обединението \"Демократична България\", в което влизат още \"Да, България\", \"Демократи за силна България\", по повод резултатите на коалицията на изборите за ЕП.\"Има един много голям извод на тези избори, а той е, че БСП не може да бъде алтернатива\", коментира Радан Кънев. Той посочи, че до момента няма разместване в листата. Кънев каза още, че няма време за почивка. \"Всички вече разбираме, че сме в кампания за местни избори\", добави той.Кънев отправи благодарност към всички от щабовете на \"Демократична България\". \"Всеки допринесе, за да бъдем успешни\". Кънев каза още, че всички заедно са положили основите на предстоящите местни избори да има стабилна алтернатива. Той уточни, че ще бъде част от ЕНП и ще работи все така критично с ГЕРБ, които също са членове на ЕНП. \"Вярвам, че успешно ще работя за промяна на ЕНП\", коментира още Кънев.Радан Кънев отговори на въпрос как ще работи по теми, които са от национален интерес, редом с останалите евродепутати, сред които и Делян Пеевски, с думите: \"Не съм имал честта да работя с г-н Пеевски, не съм го виждал да работи. ЕП не е място, където се събират национални фракции, за да се борят помежду си. Ние много ясно сме казали за какво отиваме в ЕП\". ", "date": "2019.05.27", "title": "Радан Кънев е евродепутатът на „Демократична България” , няма разместване в листата"}
{"url": "http://www.cross.bg/ivanova-lili-sektziya-1605225.html", "text": "/КРОСС/ Примата на родната поп музика Лили Иванова аха да предизвика  \"задръстване\" в избирателната секция, в която гласува. Тя никога не  пропуска възможността да упражни правото си на глас. Не изневери на  традицията си и във вчерашния вот.Още с появата си в избирателна секция на район \"Оборище\", където  живее, Лили Иванова привлече всички погледи - както на членовете на СИК,  така и на редица гласоподаватели. Лили бе в добро настроение и не отказа снимка за спомен с желаещите. По-късно звездата качи част от снимките в личния си фейсбук профил, които очаквано предизвикаха голям интерес.", "date": "2019.05.27", "title": " Лили Иванова се снима с почитателите си в избирателната секция "}
{"url": "http://www.cross.bg/otpadutzite-kaloyan-novi-1605220.html", "text": "/КРОСС/ Тазгодишното пролетно турне на Театъра на приказката - София е към края си.  „Приказка за юначета с празни тумбачета\" за  Хартояд, Пластоядка и Стъклояд, които живеят в парка и се хранят с отпадъците, които хората изхвърлят в цветните контейнери, научи децата от Ботевград, Своге, Тутракан, Плевен, Правец и Тетевен защо трябва да събират отпадъците разделно. Предстоят детските празници с тримата герои в Панагюрище, Пещера и Стрелча. Инициативата е на „Екопак България\", а организацията - съвместна с общините. Кукленото представление вече пета година представя пред децата от детските градини и началните класове на училищата вредите от замърсяването на природата, както и ползите от разделното събиране на отпадъците от опаковки и тяхното рециклиране.Калоян е на 8 години. Чувствителен и отговорен. Много грижовен. Разумен повече от очакваното за възрастта му. Той е момчето на мама, но изобщо не е мамино синче. С ентусиазъм се грижи за малката си сестричка Кати. Смята, че добрите хора са чисти във взаимоотношенията си и в отношението си към природата. В неделя, на Цветница излиза с дядо си и Кати на разходка - да вземат върбови клонки от църквата, да поиграят в парка и да ядат сладолед. За да усетят вкуса на празника. Само че в градинката картината никак не е празнична. Камари боклуци „красят\" пейзажа. Хартиени опаковки от сандвичи, картонени чаши от безалкохолни, кутия от обувки, стари обувки, изписана тетрадка, захвърлена кутия от торта, опаковки от сладолед, цял плик с отпадъци от вкусен обяд...„Не знаят ли, че ако се рециклира хартията, от нея могат да се направят нови книги, тетрадки, учебници. Могат да се спасят дървета от изсичане. Знаеш ли пита разстроеното момченце дядото.В училище са учили, че ако отпадъците не се изхвърлят разделно, отиват на сметищата. Които все не стигат и трябва да се правят нови и нови. „Така ще залеят земята. И няма да има къде да живеем. Светът ще загине\", чертае мрачни картини Калоян.Миг по-късно от синия контейнер се показва странно синьо същество. „Ти кой си и какво правиш тук\", пита стъписан Калоян. „Аз съм Хартояд. Живея в парка и се храня с изхвърлените от хората хартиени отпадъци. Напоследък съм постоянно гладен, защото боклуците са навсякъде, само не там, където им е мястото\", оплаква се създанието. Калоян тренира айкидо. Състезанието е в кръвта му - независимо дали е на килима, пред компютъра или в парка. Благородството е в основата на спорта му. Той тутакси приема присърце проблема на новия си син приятел. И спонтанно измисля игра - състезание - кой ще занесе по-бързо повече отпадъци до синия контейнер. „Сега ще те нахраним. Стой и гледай. Давай, Кати!\", дава старт на забавлението Калоян. За отрицателно време градинката грейва - чиста и красива. Хартояд е нахранен и доволен.А децата имат план - За да помогнат на природата да оцелее.Ако искате и вашите деца да видят спектакъла,  да намерят нови приятели и да се замислят за ролята си на пазители на природата, завадете ги.1 тон рециклирана хартия или картон спестява•\tоколо 13 дървета;•\t2.5 барела нефт;•\t4 100 киловатчаса електроенергия;•\t4 куб.м от обема на сметището;•\t31 780 литра вода.29 май 2019 г., 10,30  ч., Панагюрище, театър \"Дом паметник\"30 май 2019 г., 10,30 ч., Пещера,  Откритата сцена31 май 2019 г., 10,30 ч., Стрелча, площад \"Дружба\" ", "date": "2019.05.27", "title": "8-годишният айкидо състезател Калоян повежда битка за по-чист свят"}
{"url": "http://www.cross.bg/zapochne-vecher-magi-1605226.html", "text": "/КРОСС/ На 30 май ще се проведе традиционният абитуриентски бал за младежи в неравностойно положение. Събитието е част от благотворителната инициатива на държавния глава „Подкрепи една мечта\".Балната вечер ще започне в 20.00 часа, в Дом 2 на резиденция „Бояна\".  Президентът Румен Радев и неговата съпруга Десислава Радева ще посрещнат над 100 зрелостници от випуск 2019, които са израснали в социални услуги.За пореден път екипът на продуцентска компания „Дрийм Тийм Прадакшънс\" организира благотворително артистичната програма. Мария Илиева, Миро, Любо Киров, Орлин Павлов, Михаела Маринова, Йоана, Маги Джанаварова, Нели Петкова, Рафаел Пашамов, групите Б.Т.Р. и Д2, Део и Моисей и танцов ансамбъл „Пламъче\" ще подкрепят президентската инициатива.Абитуриентката Йоанна Найденова, която завършва училището за ученици с нарушено зрение „Луи Брайл\", и Маги Джанаварова са подготвили специално дуетно изпълнение, с което ще започне празничната вечер. За доброто настроение ще се погрижат актьорите Любомир Нейков, Руслан Мъйнов, Петьо Петков - Шайбата и Васил Драганов. С благопожелания към абитуриентите ще се включат и артистите Владимир Пенев, Десислава Бакърджиева и Моню Монев.", "date": "2019.05.27", "title": "Президентът и съпругата му домакини на традиционния абитуриентски бал за младежи в неравностойно положение   "}
{"url": "http://www.cross.bg/protzenta-izbori-tzipras-1605227.html", "text": "/КРОСС/ Министър-председателят на Гърция Алексис Ципрас, чиято лява партия понесе тежко поражение на изборите за Европейски парламент и на местните избори, обяви снощи, че ще свика предсрочни парламентарни избори, предадоха Франс прес и Асошиейтед прес.Официалните резултати след преброяване на над 80 процента от гласовете показват, че опозиционната Нова демокрация изпреварва управляващата партия СИРИЗА с 9,4 процентни пункта, като получава над 33 процента подкрепа на фона на близо 24 процента за управляващата партия, съобщава Асошиейтед прес.\"След втория тур на местните избори (на 2 юни) ще поискам от президента незабавно да бъдат организирани национални избори\", заяви Ципрас в телевизионно обръщение снощи.Четиридесет и четири годишният Ципрас, който е на власт от четири години, гледаше на евроизборите като на вот на доверие за своята политика. Неговият мандат изтича през октомври и парламентарните избори бяха предвидени за есента.Най-вероятните дати за предсрочни парламентарни избори са 30 юни или 7 юли, около три месеца преди края на мандата на Ципрас, отбелязва АП.Ципрас не успя да извлече политически дивиденти от успехите, с които се гордее, по-специално от връщането на Гърция на финансовите пазари и излизането от програмите за строги икономии, наложени от кредиторите ЕС и МВФ за справяне с дълговата криза, отбелязва АФП.Въпреки че от 2017 г. се отчита възстановяване на икономиката и подобряване на макроикономическите резултати, за гърците е трудно да се възстановят от дълбоката рецесия, а безработицата остава 18 процента, най-високата в еврозоната.Сред другите партии, понесли сериозни загуби на изборите вчера, бе бившият коалиционен партньор на СИРИЗА - дясната партия Независими гърци, както и крайнодясната Златна зора. Подкрепата за Независими гърци спадна до 0,8 процента от близо 3,5 процента през 2014 г., отбелязва АП.Подкрепата за Златна зора е намаляла с над 4 процентни пункта до малко под 5 процента спрямо над 9 процента подкрепа на изборите за Европейски парламент през 2014 г. Това все пак ще осигури на формацията две места в Европейския парламент на фона на три досега. ", "date": "2019.05.27", "title": "Най-вероятните дати за предсрочни избори в Гърция са 30 юни или 7 юли"}
{"url": "http://www.cross.bg/stoevi-vasilev-obyavi-1605228.html", "text": "/КРОСС/ Габриела и Стефани Стоеви ще сезират главния прокурор за нарушения, извършвани от Българската федерация по бадминтон по отношение финансирането на тяхната подготовка и участието им в състезания. Това обяви на пресконференция днес адвокатът на европейските шампионки Радостин Василев. Припомняме, че преди броени дни най-успешната ни женска двойка обяви, че повече няма да играе за България, а в отговор от БФБ съобщиха, че сестрите могат да бъдат дисциплинарно наказани със спиране на състезателните права.В момента Министерството на младежта и спорта извършва проверка по сигнала, но въпреки това Стоеви ще сезират и главна прокуратура. Ако бъдат установени злоупотреби и нарушения, Стоеви ще поискат отнемане на лиценза на федерацията. Освен това те ще съдят директора в БФБ Орлин Цветанов, който ги нарече \"ренегати\".Както и да се развият събитията обаче двете са категорични, че няма да променят решението си да не участват на Олимпиади, Световни и Европейски първенства.Пред журналисти днес адвокат Василев показа документи, уличаващи централата в отклоняване на средства към трети лица, както и в нередности при документалното оформяне на програмата на сестри Стоеви за 2019 година.\"Категорично става въпрос за присвоване на средства от трети лица. Кой е подписвал, кой е получавал, тепърва ще се изяснява този въпрос.Възможни са две престъпления - или някой е подписал момичетата и техния треньор и ги е представил или ММС отпуска пари на хвърчащи листа\", заяви адвокат Василев. ", "date": "2019.05.27", "title": "Сестри Стоеви дават федерацията по бадминтон на главния прокурор"}
{"url": "http://www.cross.bg/myasto-listata-preferentzii-1605224.html", "text": "/КРОСС/ Гласовете за Сергей Станишев са разместили червената евролиста. С преференции той минава на второ място след водачката Елена Йончева. Това съобщава \"24 часа\", позовавайки се на предварителни данни от протоколите на изборните комисии.Информацията сочи, че президентът на ПЕС има над 28 хиляди лични преференции, при праг за БСП от 22 500 гласа. Това го изстрелва на второ място. На практика Станишев пренарежда за втори път листата. Той влезе в нея, след като първоначално не бе включен в първоначалния й вариант на председателя Корнелия Нинова.С най-много преференции от евроизборите е водачката на листата Елена Йончева с над 70 000 персонални гласа. На трето и четвърто място остават Петър Витанов и Цветелина Пенкова, а пети ще е Иво Христов. Много преференции е събрал и Велизар Енчев - над 19 хиляди, но те не са му достатъчни за пренареждане. Същата е ситуацията и при зам.-шефката на БСП Деница Златева, която е четвърта по личен вот, но остава на седмото място в листата. ", "date": "2019.05.27", "title": "Преференциите издигат Станишев до второ място в листата на БСП"}
{"url": "http://www.cross.bg/gradinata-slaveiikov-proektanta-1605222.html", "text": "/КРОСС/ „По ул. „Граф Игнатиев\", площадите „Славейков\", „Гарибалди\" и градината на „Св. Седмочисленици\" се отстраняват недобре извършени работи, констатирани от надзора и възложителя. В рамките на утрешния ден представители на възложителя, надзора, проектанта и строителя ще проверят отстраняването на забележките, описани в подписания на 21 май акт 15\", каза директорът на дирекция „Транспортна инфраструктура\" Даниел Евлогиев. Ако недобре извършените дейности не бъдат отстранени до 28 май, ще бъде наложена санкция за качество.По искане на кмета на София допълнително ще бъдат монтирани дървени скари за сядане на всички каменни пейки на пл. „Славейков\". Бронзовата пейка с Петко и Пенчо Славейкови ще бъде върната на мястото й веднага след приключване на реставрацията. Възстановен е фонтанът, който ще бъде пуснат след въвеждане в експлоатация от главния архитект на Столична община.  Все още се чака решение на проектанта за чешмата и кафе-павилионите, които ще бъдат поставени в градината на „Свети Седмочисленици\". „В началото на април разширеният експертен съвет по устройство  на територията възложи смяна на ограничителите на трамвайното трасе. Гранитните ограничители ще бъдат подменени с чугунени боларди. Демонтажът и монтажът ще бъдат извършени допълнително безплатно от изпълнителя\", поясни инж. Евлогиев.  ", "date": "2019.05.27", "title": "Отстраняват строителните дефекти по ул. „Граф Игнатиев“, площадите „Славейков“, „Гарибалди“ и градината на „Св. Седмочисленици“"}
{"url": "http://www.cross.bg/pravitelstvenite-rukovoditeli-boiiko-1605221.html", "text": "/КРОСС/ Министър-председателят Бойко Борисов ще участва в Неформална работна вечеря на държавните и правителствените ръководители на ЕС в Брюксел утре, 28 май.След изборите за Европейски парламент лидерите на страните-членки на ЕС ще обсъдят резултата от гласуването и ще започнат процеса по номиниране на ръководителите на институциите на ЕС.", "date": "2019.05.27", "title": "Бойко Борисов ще участва  в работна вечеря на правителствените ръководители на ЕС в Брюксел"}
{"url": "http://www.cross.bg/proizvodstvo-glasove-kypyvane-1605215.html", "text": "/КРОСС/ В Плевен прокуратурата образува досъдебно производство за купуване на гласове. Изясняват се случаи, при които е предлагано по 80 лева за глас.Анонимен е подал сигнал за купуване на гласове в град Тръстеник. Предлагането е било ден преди вота - обяви Добринка Матеева, говорител на окръжната прокуратура:\"Вчера в изборния ден, в късния следобед, са проведени спешни разпити пред съдия, като разследването към настоящия момент продължава. Засега няма задържани лица\".Образувано е досъдебно производство и след инцидент в Буковлък, при който въоръжени с дървени колове, вила и коса нападнали служебните автомобили на полицията и кметството на селото. Полицията пристигнала след сигнал за нарушаване на нощната тишина около полунощ. Задържани са трима мъже. ", "date": "2019.05.27", "title": "80 лева за глас в Плевен, прокуратурата образува производство по случая"}
{"url": "http://www.cross.bg/gerb-galup-tvurdyat-1605218.html", "text": "/КРОСС/ Около половината избиратели твърдят, че са гласували преференциално, показват електорални профили от екзитпол на \"Галъп интернешънъл\" от към 20.00 часа в изборния ден.Според социолозите вероятно част от тези отговори са декларативни и социално желателни, но така или иначе свидетелстват за висок интерес и употреба на преференциите. Най-висок е афинитетът към тях от страна на \"Демократична България\" - над 70 на сто от вота за тях вероятно е бил съчетан с преференция. По-скоро високи изглеждат процентите на преференциално гласуване и сред гласувалите за БСП и ВМРО.Според анализаторите ГЕРБ запазва позицията си на партия на \"средния\" българин. Сред младите (18 - 30 г.) ДПС е втора политическа сила, след ГЕРБ и преди БСП. Сред възрастните БСП остава първа политическа сила - с вот от 41 на сто сред пенсионерите и 39 процента сред тези на и над 60-годишна възраст въобще.Според възрастовата си структура, вотът за ДБ и за ВМРО показва сходства - и двете листи събират по-скоро млад вот и вот в активните възрасти. Най-млад остава вотът на ДПС, уточняват от \"Галъп\".Сред най-образованите \"Демократична България\" е трета, а не пета, както е в националната картина.Като че ли за първи път БСП не може да покаже лидерство в селата - конкурира се с ДПС и ГЕРБ, коментират от \"Галъп\".Вотът в София показва, че ГЕРБ води с малко пред БСП и \"Демократична България\". Времето ще покаже дали сме свидетели на нова тенденция, в която ГЕРБ постепенно получава и селски вот, през добри структури на местната власт, например, а губи тежест в София, уточняват социолозите.Според данните на тези избори са излезли около 450 хиляди души, които твърдят, че на последните парламентарни избори са гласували за БСП. Над 80 на сто от тях традиционно са повторили вота си. Останалите са се разпределили в различни посоки, но без някаква прекомерна тежест при АБВ /Коалиция за България/.При ГЕРБ този процент на повторяемост е с десетина пункта по-нисък - 73 на сто от излезлите сега гласоподаватели, които твърдят, че и тогава са гласували за ГЕРБ (общо 680 хиляди души), са повторили вота си. Сред останалите личат най-вече такива, които сега са отишли към ВМРО (6 на сто), но има и пренос към БСП (5 процента).Това означава, че БСП все още е партията с по-лоялен електорат от този на ГЕРБ. ГЕРБ е партията, която има повече периферия за мобилизиране - което се случи в последните дни на кампанията, отбелязват анализаторите. ", "date": "2019.05.27", "title": "„Галъп интернешънъл“: Около половината избиратели твърдят, че са гласували преференциално "}
{"url": "http://www.cross.bg/farazh-velikobritaniya-pregovorite-1605212.html", "text": "/КРОСС/ Найджъл Фараж поиска да участва в преговорите за Brexit. Toва се случи след като новата му партия победи на изборите за Европейски парламент във Великобритания, предаде БТА.Той предупреди, че ще обърне британската политика с главата надолу, ако му бъде отказано участие в преговорите за излизане на Великобритания от Европейския съюз. \"Ние би трябвало да сме част от екипа сега, това е съвсем ясно\", каза лидерът на Партията на Брекзит. Според него Великобритания трябва да напусне на 31 октомври, когато изтича сегашният краен срок за постигане на съгласие в британския парламент по споразумение за Брекзит. Фараж предпочита излизане без сделка. \"Ако не напуснем на този ден, можете да очаквате Партията на Брекзит да повтори тази изненада на следващите общи избори\", заяви той.Фараж спечели, възползвайки се от вълната на недоволство от провала на британската министърпредседателка Тереза Мей да изведе Великобритания от ЕС. Никой британски лидер не би допуснал Фараж до преговорите за излизане на Великобритания от ЕС, но неговата доказана способност да привлича поддръжници на Брекзит както от Консервативната партия, така и от Лейбъристката партия, ще затвърди убеждението на водещите консерватори, борещи се за мястото на Мей, че трябва да се стремят към по-решително скъсване с ЕС, отбелязва Ройтерс. ", "date": "2019.05.27", "title": "Фараж поиска да участва в преговорите за Brexit"}
{"url": "http://www.cross.bg/gabrovo-nikolova-denitza-1605217.html", "text": "/КРОСС/ Утре - 28 май заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в официалното откриване на обновените училища „Васил Левски\" и „Св. св. Кирил и Методий\" в Габрово.В 11:00 часа тя ще пререже лентата на сградата на НУ „Васил Левски\" (бивше ОУ „Цанко Дюстабанов\", ул. „Христо Смирненски\" № 27) и в 12.30 часа - на ОУ „Св. св. Кирил и Методий\" (бул. „Могильов\" № 69).Учебните заведения са обновени по проект „Инвестиции в съвременна образователна инфраструктура в община Габрово\" със средства по Оперативна програма „Региони в растеж\" 2014 - 2020.  Общата стойност на проекта е 4 700 352,62 лв., от които 700 352,62 лв. е приносът на община Габрово.  ", "date": "2019.05.27", "title": "Зам.-министър Деница Николова ще открие обновени с европейски средства училища в Габрово"}
{"url": "http://www.cross.bg/sredstvo-izdeliya-avtobysut-1605216.html", "text": "/КРОСС/  Автобусът с 24 пътника, с турска регистрация, влизащ в страната от Турция, пристигнал на Митнически пункт Капитан Андреево на 24 май 2019 г. около 23.00 часа. По метода \"анализ на риска\" превозното средство е селектирано за пролъчване с рентгенова апаратура, при която са забелязани зони с подозрителна плътност в тавана на автобуса. При последвалата физическа проверка е открит специално изграден тайник във вентилационната система. От укритието са извадени осем полиетиленови плика, съдържащи 1234 бижутерски изделия от злато с общо тегло 3854,24 грама. Контрабандните златни изделия на стойност 219 691 лева са задържани. Автобусът също е задържан като превозно средство, послужило за пренасяне на контрабандата. По случая е образувано досъдебно производство, което се провежда от разследващ митнически инспектор под надзора на Окръжна прокуратура Хасково.  ", "date": "2019.05.27", "title": "Контрабандно злато в тайник на автобус откриха на Капитан Андреево"}
{"url": "http://www.cross.bg/koryptziya-dragnya-ypravlyavashtata-1605213.html", "text": "/КРОСС/ Председателят на управляващата в Букурещ Социалдемократическа партия Ливиу Драгня загуби обжалването срещу присъдата си за корупция. Съответното постанови Върховният съд на северната ни съседка, предава AFP, цитирана от „Фокус\".„Съдът поддържа решението от първа инстанция\", съобщиха съдиите, давайки на Драгня срок от 24 часа да се яви в полицията, за да започне изтърпяване на наказанието си за лишаване от свобода. ", "date": "2019.05.27", "title": "Осъдиха председателя на управляващата партия в Румъния за корупция"}
{"url": "http://www.cross.bg/ninova-predsedatel-zayavi-1605211.html", "text": "/КРОСС/ „Само ние увеличаваме гласовете си след последните европейски избори. Всички други партии имат намаление на гласовете в абсолютна стойност. Само ние увеличаваме броя на депутатите си\". Това заяви Корнелия Нинова. „Въпреки това ние загубихме тези избори\", призна тя.„Утре сме свикали Национален съвет, ще направим няколко предложения. Смятам, че отговорността трябва да е солидарна. Ще предложим да се проведат конференции, на които да се направи анализ на по места. Да се направи обективен анализ, обективна оценка. Ще предложим провеждане на областни съвети, избор на председатели. Трети стартиране на процедура за  председател на БСП\", заяви НиноваЩе се явя на избор за председател на партията, на Пленум утре ще обсъдим и дали да се върнем в парламента, заяви председателят на БСП  Корнелия Нинова по време на първата пресконференция на партията след изборите за Европейски парламент.\"Ще предложим да се проведат конференции във всички общини. На тези общински конференции да се направи анализ по места, оценка какво се е случило, защо сме загубили. В Конференциите да има точка от дневния ред - избор на ръководство на общински съвети и председатели\" , съобщи Нинова.\"За пръв път ще проведем избор на председател по новия устав, т.е. ще гласуват всички членове на партията\", допълни Нинова.Тя изрази надежда, че до месец два ще се приключи тази процедура. На въпрос дали от утре вече е председател в оставка, Нинова посочи, че едва, когато стартира процедурата за кампания за избор на нов председател, тогава ще се оттегли, за да участват на равни начала всички. \"Дотогава, докато се изготвят тези правила и процедури, оставам председател\", допълни Нинова.Ниската избирателна активност на евровота представлява слаба легитимност - тя е и урок за всички партии, заяви Нинова в коментар за резултатите европейските избори.Това е проблем за политическите партии и държавността\", заяви лидерът на БСП и допълни, че ниската активност прави значим корпоративния и купения вот.\"Масово се твърди от вчера, че ядрото на БСП, членовете на БСП не са излезли да гласуват. Това категорично не отговаря на фактите и на числата. Ние имаме 450 005 гласа. Това е ядрото на БСП и твърдя отговорно, че БСП излезе да гласува на тези избори\", заяви Нинова.\"Ще започна с добрите новини за тези избори за БСП и за нашите членове и симпатизанти. Факт е, че само ние като партия увеличаваме в абсолютен брой гласовете си спрямо предишните евроизбори\", изтъкна Корнелия Нинова. Тя призова симпатизантите да не униват, тъй като БСП продължава напред. \"Ние загубихме тези избори. Причините са две групи- външни и вътрешни. Външни - корпоративен вот, използване на администрация, страх у хората, използване на държавен ресурс и вътрешни партийни, които ще обсъдим\", каза още Нинова.  ", "date": "2019.05.27", "title": " Нинова: Стартираме процедура за избор на нов председател на БСП (обновена)"}
{"url": "http://www.cross.bg/vmro-dobri-rezyltatite-1605214.html", "text": "/КРОСС/ ВМРО отчита резултатите си от евроизборите като много добри. Според Красимир Каракачанов партията му  е спечелила избирателите с умерено и разумно поведение, и обвини партньорите си от Атака в нелоялно поведение.„Няма смисъл да си правим вътрешни коалиции един срещу друг. И между другото хората го разбраха и го оцениха. Ако трябва да бъда обективен, г-н Симеонов не си позволи да каже една лоша дума. Колегите от „Атака\" минаха всякакви граници на морала\", коментира лидерът на ВМРО.", "date": "2019.05.27", "title": "ВМРО отчита резултатите си от евроизборите като много добри"}
{"url": "http://www.cross.bg/byagstvo-masovo-zatvornitzi-1605209.html", "text": "/КРОСС/ Безредици избухнаха в затвор в южния украински град Одеса и доведоха да масово бягство на затворници, предаде ТАСС, като се позова на местна медия.Интернет порталът \"Думская\" съобщи, че сградата на затвора е обхваната от пламъци. Според предварителна информация има заложници и жертви, а безредиците са довели до масово бягство на затворници.  В близост до сградата има много коли на бърза помощ и полицията, а също и на специалните полицейски сили. ", "date": "2019.05.27", "title": "Безредици в затвор в Одеса доведоха до масово бягство на затворници "}
{"url": "http://www.cross.bg/kambyrov-repatrirane-martin-1605210.html", "text": "/КРОСС/ Районната прокуратура в Пловдив привлече като обвиняем по бързо производство 38-годишния Мартин Камбуров, съобщиха от държавното обвинение. Нападателят на \"Берое\", който има 217 попадения в родния елит и е втори във вечната ранглиста по този показател, е обвинен за това, че 26 май в Пловдив противозаконно е унищожил чужди движими вещи - три броя „скоби\" от система за репатриране, собственост на ОП „Паркиране и репатриране\", както и за непристойни действия, грубо нарушаващи обществения ред и явно неуважение към обществото.Според събраните до момента доказателства, в неделя на пловдивската улица „Полк. Сава Муткуров\" е бил паркиран лек автомобил \"Фолксвагаген\" след поставен знак за забрана за престой и паркиране и допълнителен указателен знак за репатриране с „Паяк\". Покрай него преминал специален автомобил от ОП „Паркиране и репатриране\" с трима служители - водач, текелажник (прекачвач) и полицейски служител от „Общинска полиция\".Заради неправилното паркиране, на фолксвагена са поставени три скоби, а служителите подготвяли репатрирането му. В този момент се появил Мартин Камбуров, тъй като автомобилът бил собственост на негова позната. Когато видял тримата служители, футболистът започнал да ги обижда и ругае. Той хвърлил по унизителен начин на земята пред тях 30 лева - една банкнота от 20 лева и една банкнота от 10 лева, за да плати таксата за неправилно паркиране.Полицейският служител му поискал документ за самоличност, но Камбуров отказал да го предостави. Той се качил в автомобила и потеглил, въпреки поставените скоби. След няколко метра спрял, а на място пристигнали екипи на „Общинска полиция\" и на Трето РПУ. Установено е, че „скобите\" са били повредени по време на движението и не могат да се използват повторно.Мартин Камбуров е задържан за срок от 24 часа, а днес с постановление на прокурор му е наложена мярка за неотклонение „Парична гаранция\" в размер на 1000 лева.Бързото производство срещу футболиста ще приключи в законния срок. ", "date": "2019.05.27", "title": "Мартин Камбуров с две обвинения, пуснаха го от ареста срещу 1000 лв."}
{"url": "http://www.cross.bg/okolchitza-vklyuchat-botevata-1605196.html", "text": "/КРОСС/ За четвърта поредна година 35 участници от Хуманитарната гимназия „Св. Св. Кирил и Методий\" в Пловдив ще се включат в 73-тия Национален туристически поход „По стъпките на Ботевата чета\" от Козлодуй до Околчица.Фондация „Пловдив 2019\" подкрепи единствените представители на града под тепетата в това емблематично национално събитие с рекламни тениски и материали.Групата от 33-ма ученици и двама ръководители за една седмица - от 27 май до 2 юни т.г., ще изминат 120-километровия път на безсмъртието - Българската Голгота, и ще се включат в традиционните чествания на Околчица на 2-ри юни. ", "date": "2019.05.27", "title": "Пловдивски ученици вървят \"По стъпките на Ботевата чета\" "}
{"url": "http://www.cross.bg/fondovete-fond-finansirane-1605195.html", "text": "/КРОСС/ Фонд на фондовете (ФнФ) стартира процедура за избор на фонд мениджър по последния от трите Фонда за ускоряване и начално финансиране (ФУНФ).Публичните средства от 35.6 милиона лева по Оперативна програма „Иновации и конкурентоспособност\" 2014-2020 (ОПИК), съфинансирана със средства от Европейските структурни и инвестиционни фондове, се очаква да бъдат допълнени с частен капитал от най-малко 10%.Фондът за ускоряване и начално финансиране е акселераторска програма, която предоставя дялово финансиране на стартиращи предприятия, в най-ранен етап от тяхното развитие. В рамките на програмата одобрените кандидати имат достъп до бизнес лидери, които споделят своя опит и им дават практически насоки как да развият своя проект. Акселераторът предоставя на участниците също и обучение, административни, счетоводни, правни и други дейности или услуги.  От своя страна този тип финансиране, осигурено от Фонд на фондовете, има за цел да подкрепи създаването на благоприятна предприемаческа среда и устойчиви бизнес модели.При избора на фонд мениджъри най-важния критерий е опитът им с осъществяване на инвестиции на ранен етап от развитието на компаниите. Това включва способността им да идентифицират добри бизнес идеи, да ги оценят и да инвестират в тяхното бъдещо развитие.Съществен е и опитът по отношение на работата в екип и изграждането на организационна структура и системи за контрол, в съответствие с изискванията на регламентите за управление на Европейските структурни и инвестиционни фондове.  Очаква се чрез избрания фонд мениджър да бъдат финансирани най-малко 76 предприятия, като инвестициите във всяко едно да са в диапазон от 30 хил. лв. до 2 млн. лв. Кандидатите за фонд мениджъри могат да подават оферти в офиса на Фонд на фондовете в срок до 22 юли  2019 г. Процедурата за участие, както и съответните документи, са обявени на страницата на ФнФ, на следния адрес: http://fmfib.bg/bg/buyer/procedure/44До този момент Фонд на фондовете създаде два такива инструмента, като на пазара вече активно работят и набират проектни предложения „Невек Мениджмънт\" с общ ресурс от 53.4 млн. лв. и \"Иновейшън Акселерейтър България\" АД, като фондът оперира със средства с общ размер от 30.5 млн. лв.Фонд на фондовете управлява средствата от 1.2 млрд. лева по четири оперативни програми: ОП \"Развитие на човешките ресурси\", ОП \"Иновации и конкурентоспособност\", ОП „Околна среда\" и ОП „Региони в растеж\". Основната дейност на Фонд на фондовете е структурирането и управлението на финансови инструменти, съфинансирани от Европейските структурни и инвестиционни фондове, през програмния период 2014-2020. Финансовите инструменти са алтернативен начин на финансиране на безвъзмездната помощ, който придобива все по-важна роля в бюджета на Европейския съюз. Насочени към проекти, които потенциално биха могли да започнат да се самоиздържат, те осигуряват инвестиционна подкрепа чрез заеми, гаранции или дялово участие. По този начин се оказва подкрепа на бизнеса и публичните институции с цел икономическо развитие. Финансовите инструменти дават възможност за възвръщане (рециклиране) на средствата, които могат да бъдат използвани повторно. Фонд на фондовете избира финансови посредници - банки, фондове, кредитни и други финансови институции. От своя страна избраните финансови мениджъри мобилизират допълнителен частен капитал и значително увеличават публичния ресурс, който чрез тях достига до крайните получатели. Всички средства, предвидени по посочените по-горе оперативни програми за финансовите инструменти, са обединени в общ Фонд на фондовете, като ФМФИБ ЕАД е дружеството, коeто го управлява.   ", "date": "2019.05.27", "title": "Фонд на фондовете започва процедура за избор на финансов мениджър за стартиращи бизнес начинания и предприемачество"}
{"url": "http://www.cross.bg/plovdiv-teatur-antichniya-1605200.html", "text": "/КРОСС/ Теодосий Спасов ще озвучи Античния театър в Пловдив не с кавал, а с тромпет. Това ще се случи на  1 юни по време на концерта на международната джаз формация Western Balkans Band BG. Заедно с него на сцената ще бъдат  Влатко Стефановски, кирара и вокал (Северна Македония), Васил Хаджиманов, клавиши (Сърбия), Амар Чешляр, барабани (Босна и Херцеговина), Йелена Йовович, вокал - Черна гора и Дритан Хекурани,  бас китара (Албания). Музикантите ще изпълнят авторски пиеси, в които вплитат мотиви от живия балкански фолклор в джаз и фюжън интерпретации. Техният подход на смесване на стилове ще разкрие по оригинален начин виталността, емоционалния заряд и магията на балканската музика.Специално за концерта в Пловдив китаристът от Албания Дритан Хекурани е написал пиеса, която ще прозвучи за първи път от сцената на Античния театър.Концертът  е част от Пловдив 2019 - Европейска столица на културата. ", "date": "2019.05.27", "title": "Теодосий Спасов ще озвучи Античния театър в Пловдив с тромпет"}
{"url": "http://www.cross.bg/korali-kost-koralite-1605198.html", "text": "/КРОСС/ Наричат нашата епоха - „ епохата на връщането към природната медицина\". Но с времето организмът започва да привиква дори и към „бабините\" лечебни средства\" и те губят първоначалния си ефект.  Може ли да се окаже, че алтернативата на билките се намира на дъното на морето? В търсене на този отговор израелски учени стигнаха до... корала.Трансплантация на кости от... корали, това е най-новият експеримент в болницата „Ихилов\", в центъра на Тел Авив. За първи път правят замяна на кост на крак с парче корал.„Защо точно корали  -  ме питат всички , които за пръв път се сблъскват с проблема. Просто коралите по своя строеж приличат на гъбестата човешка кост. Вече имаме богата практика в използването им в зъбното протезиране и  по-точно  при присаждането на зъби\", обясни Оад Шварц - директорът в научно направление за търсене на заместители на кости  в болницата.Сега на дневен ред е използването на корали в трансплантацията на човешки крайници. В Америка е разрешено да се трансплантира кост от един човек на друг. Но това крие опасност от пренасяне на болести. В Европа се присаждат кости от крава след много силното им загряване. Те обаче по-скоро приличат на керамичните и често организмът  на пациента ги отхвърля. Получават се възпаления и дори натравяне. Затова беше шанс да решат да приложат нашата методика.„Предимството на коралите е, че не пренасят болести, а човешкият организъм не ги приема като чуждо тяло. Но според спогодбата от Киото е забранено да се берат корали, а глобите са солидни. Затова ние отглеждаме в  пустинята Арава корали за медицински нужди. Басейните са стерилни и приличат на лаборатория. Първата операция по присаждане на корал беше направена преди няколко месеца в болница „Ихилов\" на 18-годишен младеж след отстраняване на тумор на костите. За тези месеци организмът му не е изхвърлил транспланта и даже е образувал свой калций около него. Резултатите учудиха дори и самите лекари\", каза Оад Шварц.Според него сега е важно да бъде усъвършенствана методиката за отглеждане на корали. „Докато за зъбно протезиране е важно коралът да е много нежен, малък и бързо да се усвои от организма, за крайниците трябва да е много здрав и надежден и най-важното  - да не се износва бързо. Параметрите налагат и експериментиране в начина на оглеждане. Става въпрос за ново направление в селското стопанство\".Освен за присаждане на дълга кост, коралите се използват и при счупвания на ябълката на крака. Те не отменят златните или платинен пирони, но често остеопорозата или други заболявания са направили костта, на която трябва да се забие гвоздеят, слаба и ненадеждна. Тогава най-напред трансплантират корал, на който поставят гвоздея и така няма опасност организма да не го приеме .„Човешкият организъм добре приема коралите. Мисля, че е време науката като водолаз да се гмурне в световния океан и да започне да използва неговите богатства\" посочва Оад Шварц. ", "date": "2019.05.27", "title": "Трансплантация на кости от... корали - най-новият експеримент в Израел"}
{"url": "http://www.cross.bg/eiipul-hyaveii-chzhunfeii-1605199.html", "text": "/КРОСС/ Основателят и главен изпълнителен директор на \"Хуавей\" (Huawei Technologies) Жън Чжънфей заяви пред телевизия \"Блумбърг\", че контрамерки от страна на Пекин спрямо американския технологичен гигант \"Ейпъл\" (Apple inc.) са малко вероятно и че той ще се противопостави на евентуален подобен ход на Пекин спрямо производителя на iPhone.На въпрос за някои призиви в Китай за ответни репресивни мерки срещу \"Еъйпъл\", Жън Чжънфей посочи, че той ще \"протестира\" срещу всяка подобна стъпка, ако тя бъде взета от управляващите в Пекин.\"На първо място, подобно отмъщението на Китай срещу \"Ейпъл\" няма да се случи, а на второ място, ако това все пак се случи, ще бъдат първият, който ще протестирам\", подчерта основателят на \"Хуавей\" в интервю за телевизия  Блумбърг, публикувано в неделя.\"Компанията \"Ейпъл\" е моят учител, тя е лидер. Като ученик, защо трябва да тръгна срещу моя учител? Никога няма да направя това\", подчерта Жън Чжънфей.В същото време той призна, че наложените от администрацията на американския президент Доналд Тръмп експортни ограничения ще намалят двегодишното лидерство на \"Хуавей\" спрямо неговите конкуренти, но добави, че компанията или ще увеличи производството на процесори, или ще намери други алтернативи, за да остане начело в бизнеса със смартфоните и при изграждането и оборудването на мобилни мрежи от пето поколение (5G мрежи).Коментарите на Жън Чжънфей са факт, след като през миналата седмица американската банка Goldman Sachs прогнозира, че печалбата на \"Ейпъл\" може рязко да се сви с около 29%, или с $3,35 за една акция, ако продуктите на компанията бъдат забранени в Китай в отговор на рестрикциите, предприети от правителството на САЩ срещу \"Хуавей\". ", "date": "2019.05.27", "title": "Основателят на \"Хуауей\" е против ответни китайския рестрикции спрямо американския гигант \"Ейпъл\" "}
{"url": "http://www.cross.bg/metodiev-kaloyan-promyana-1605197.html", "text": "/КРОСС/ „Тези избори са триумф на застоя, ерата на късния Живков, същото безвремие. На север от нас започва промяна - въстанаха румънците, на юг от нас - гърците изразиха с гласуване идеята за промяна. Ние оставаме зад тях, но промените са започнали - разговорът за сериозните теми - за корупцията, за съдебната система, за промяна на политическия модел, ще си проправи път\". Това каза пред БНР политологът Калоян Методиев.Според него слабата избирателна активност, пасивността и апатията сред хората са нещо тъжно.„Трябва да си променим оптиката към проблемите в българското общество. Голямата грешка е, че се опитваме да говорим за европейски ценности, ред, върховенство на закона. Очевидно не става, защото в България по-голяма ценност са доходите, докато в развитите страни е обратното - първо са ценностите, после са доходите. Трябва да се търсят нови форми на комуникация, за да станат хората активни участници\".Според Методиев премиерът Бойко Борисов не е спокоен и този резултат няма да го удовлетвори, „той усеща, че нещата стигат до още по-големи проблеми, защото не се освободи напрежение, не се дадоха отговори на наболели въпроси, няма да се рестартира доверието в партийната система\".По думите на Калоян Методиев, президентът Румен Радев е запазил баланс в кампанията, а вътрешната опозиция в БСП ще се активира максимално. Политологът не очаква Ренесанс за Сергей Станишев. ", "date": "2019.05.27", "title": "Калоян Методиев: Тези избори са триумф на застоя "}
{"url": "http://www.cross.bg/chast-kyustendil-boris-1605204.html", "text": "/КРОСС/ Започва изпълнението на неотложните ремонти и профилактика по топлопреносната мрежа в участъците с повишена аварийност през последните месеци в София. В тази връзка подаването на топла вода ще бъде временно спирано, съобщават от пресцентъра на \"Топлофикация София\" ЕАД.От 27 май до 31 май 2019 г. ще бъде спряно топлоподаването към следните райони:част от ж.к. „Лагера\" между ул. „Плиска\", ул. „Хризантема\", ул. „Житница\", бул. „Цар Борис III\" и ул. „Христо Матов\";част от кв. „Хиподрума\" между ул. „Лерин\", ул. „Кюстендил\", ул. „Видлич\" и бул. „Цар Борис III \";част от кв. „Красно село\" между ул. „Хайдушка гора\", ул. „Дойран\" и ул. „Кюстендил\";ж.к. „Бели брези\" между ул. „Смърч\", ул. „Битоля\", бул. „Гоце Делчев\", бул. „България\", ул. „Кюстендил\" и ул. „Дойран\";част от ж.к „Стрелбище\" между бул. „Гоце Делчев\",ул. „Твърдишки проход\",ул. „Нишава\", ул. „Руен\", ул. „Добри Христов\", ул. „Дедеагач\", ул. „Нишава\" и бул. „България\". ", "date": "2019.05.27", "title": "Спират топлата вода в 5 столични квартала "}
{"url": "http://www.cross.bg/rymuniya-bulgariya-miliarda-1605208.html", "text": "/КРОСС/ Чешката група ЧЕЗ (CEZ) планира продажба на активите си в Румъния, България, Турция и Полша в рамките на стратегията си да се концентрира върху пазара в Чехия, според генералния директор на компанията Даниел Денеш, цитиран от Аджерпрес.В рамките на тази нова стратегия искаме да напуснем България през следващите години. Обмисляме и изтегляне от Румъния, от Турция, смятаме да напуснем и Полша, където имаме две топлоцентрали на въглища, за да намалим емисиите на въглероден диоксид на групата\", заяви шефът на ЧЕЗ в интервю за в. \"Хосподарске новини\", цитирано от Ройтерс.Бенеш добави, че продажбата на тези активи би донесла на компанията \"десетки милиарди крони\".Той напомни, че ЧЕЗ има за цел да увеличи оперативната си печалба до 75 милиарда крони (3,26 милиарда долара) в периода 2024-2025 г. от 49,5 милиарда крони през 2018 г.ЧЕЗ постепенно спря разширяването си на Балканите през последните години, след като инвестира масивно в региона преди повече от десетилетие, отбелязва агенцията. В България ЧЕЗ вече води преговори с една местна фирма - Еврохолд (Eurohold), за да продаде активите си след неуспешен опит за продажба към друга българска компания миналата година.В Румъния ЧЕЗ купи през 2005 г. бившия филиал за дистрибуция и доставка на електроенергия Електрика Олтения (Electrica Oltenia). Групата притежава и най-големия вятърен парк в Европа с мощност 600 мегавата във Фънтънеле-Коджалак.ЧЕЗ обяви, че новата й стратегия ще се концентрира върху ядрени и базирани на въглища проекти, както и върху модернизация на дистрибуцията и подобряване на бизнес енергийните услуги в Чехия и съседните страни. ", "date": "2019.05.27", "title": "ЧЕЗ планира да продаде активите си в Румъния, България, Турция и Полша "}
{"url": "http://www.cross.bg/banka-ykraiina-svetovnata-1605206.html", "text": "/КРОСС/ Световната банка одобри кредит за Украйна в размер на 200 млн. USD. Парите ще бъдат изразходвани по програми за частни инвестиции в селското стопанство. „Целта е през следващите 5 години да се повиши производството в селското стопанство с 30%. Това ще трябва да увеличи БВП до 4.4%\", каза директорът на Световната банка за Бералус, Молдова и Украйна Сат Кахконен.Световната банка отпуска кредита в резултат на това, че Украйна вдигна мораториума върху продажбата на земя. Отворения пазар на земя може да добави 1% или 2% към ръста на икономиката на страната. „Колкото по-свободен е пазарът за продажба на земя, толкова по-висока ще е цената на този вид имоти\", пояснява Кахконен.По оценка на Световната банка, Украйна си остава аграрна държава и развитието на селското стопанство може да помогне на украинската икономика. Годишно страната експортира 42% селскостопанска продукция от общия си експорт на стойност 18 млрд. USD. ", "date": "2019.05.27", "title": "Украйна получи 200 млн. USD от Световната банка"}
{"url": "http://www.cross.bg/borisov-nego-izborite-1605202.html", "text": "/КРОСС/Правим грандиозен строеж, много политици са говорили, че ще правят тунели и проходи под Шипка, ама ние го правим. Това е важно - всеки ден работа.Поколения наред да се възползват от това, което си направил, коментира премиерът Бойко Борисов в Габрово. В града той инспектира ремонта на пътя Севлиево - Габрово.Той благодари на всички български граждани, които са подкрепили ГЕРБ на евровота вчера. Очевидно е, че ролята на Цветан Цветанов е силно преувеличена. Този залп срещу него - като че ли без него няма да се спечелят изборите. Изтеглих го назад, структурите си работят, коментира Борисов.Доволен съм, щом сме победители, обяви по повод резултатите от изборите Борисов. ", "date": "2019.05.27", "title": "Борисов: Очевидно ролята на Цветанов е силно преувеличена"}
{"url": "http://www.cross.bg/bulgariya-vetko-arabadzhiev-1605186.html", "text": "/КРОСС/ Съпругата на Ветко Арабаджиев - Маринела, ще бъде екстрадирана в България на 30 май, съобщи NOVA. В момента тя се намира в Испания.Припомняме, че  специализираната акция срещу Арабаджиеви беше в края на август. При претърсването на хотел „Маринела\" бяха открити 10 млн. лева. Издирваха бизнесмените с европейска заповед за арест и червена бюлетина на Интерпол.Двамата са обвинени задочно от Специализираната прокуратура за участие в организирана престъпна група за пране на пари и данъчни престъпления.В началото на месеца в България под конвой беше върнат и Ветко Арабаджиев. ", "date": "2019.05.27", "title": " Екстрадират Маринела Арабаджиева в България на 30 май"}
{"url": "http://www.cross.bg/energo-pro-noviya-tzentur-1605187.html", "text": "/КРОСС/ Нов Център за обслужване на клиенти (ЦОК) на ЕНЕРГО-ПРО отвори врати във Варна днес. Той е разположен на ул. Оборище 13А, с лице изцяло към един от основните булеварди в града - бул. Сливница. По традиция, по случай откриването, бе отслужен тържествен водосвет.Вторият за морската столица Център за обслужване на клиенти на ЕНЕРГО-ПРО разполага с общо 5 комплексни обслужващи гишета, на които се приемат както касови разплащания, така и заявления за всички услуги на компаниите от групата ЕНЕРГО-ПРО Варна. Мястото, на което е позициониран в централната градска част, е много комуникативно, което предполага постоянен човекопоток и ще бъде удобен за посещение за клиентите на дружеството.Днес първите посетители на новия клиентски център се възползваха от услуги на ЕНЕРГО-ПРО - актуализираха клиентските си данни, заплащаха сметките за електроенергия и се консултираха по въпроси, свързани с дейността на компанията.Както и в останалите клиентски центрове на компанията, в новия ЦОК клиентите могат да заявят и електронните услуги, предлагани от ЕНЕРГО-ПРО - получаване на електронна фактура, известяване чрез СМС или имейл в случай на пропуснат срок за плащане на сметка за електроенергия.Работното време на новия център е всеки делничен ден от 8.30 до 17.30 часа. На разположение на клиентите на ЕНЕРГО-ПРО остава и другият Център за обслужване на ул. Девня 2. С отварянето на новия клиентски център обслужващите центрове на компанията на територията на Североизточна България вече са дванадесет.  ", "date": "2019.05.27", "title": "ЕНЕРГО-ПРО откри втори клиентски център във Варна"}
{"url": "http://www.cross.bg/patrylki-politziyata-napadnaha-1605188.html", "text": "/КРОСС/ Нападнаха с камъни полицейски патрулки в Плевенско, съобщиха от полицията. На 26 май е получен сигнал за нарушение на нощната тишина в плевенското село Буковлък. Установено е, че група от около 10 човека са въоръжени с дървени колове, вила и коса.На мястото е присъствал и кмета на селото. Местните жители посрещнали служителите на реда с викове и агресивно поведение. Те нападнали служебните автомобили на полицията и кметството на селото.Увредени са няколко патрулки. За инцидента са задържани 16-годишно момче, 45-годишна жена и 44-годишен мъж. ", "date": "2019.05.27", "title": "Нападнаха с камъни полицейски патрулки в Плевенско "}
{"url": "http://www.cross.bg/prodykt-iqos-zashtoto-1605190.html", "text": "/КРОСС/ - Като във всяка кариера - много случайности и малко късмет. Баща ми беше банкер и познаваше добре Швейцария. Каза ми: Защо не отидеш там?  Завърших инженерни науки в Швейцария. Работих като инженер 3 години,после правих магистратура по бизнес администрация, решавайки да съвместя инженерството с бизнеса. Смятах, че тази комбинация ще ми помогне да имам по-добра кариера. Трябваше да се върна в Гърция, за да отбия военната си служба, но законът се смени и можех да започна веднага работа. Получих предложения от четири големи компании, които към днешна дата не съществуват. Накрая избрах друга компания, за която почти не бях чувал - \"Филип Морис\", която ми направи много интересно предложение,което нямаше нищо общо с инженерството - бизнес развитие и планиране.Освен това офертата идваше от Лозана, където бях щастлив да се върна,защото тогавашната ми приятелка живееше там. Това беше случайността, чрез която влязох в тази компания. Останалото се случи по естествен начин. Понякога просто трябва да си на точното място в точното време. Трябва просто да си вършиш работата, без много да се притесняваш за кариерата си - нещо, което често казвам на служителите си. Ако си вършиш работата добре, няма как да не просперираш.- Повече от 30 години. Днес рядко хората остават толкова дълго да работят в една компания. Промените днес се случват бързо. Вижте поведението на младите хора. Ако харесат мисията ти, това, което правиш- идват. И остават според предизвикателствата и докато могат да научат нещо ново. Въпросът е ние какво можем да им дадем. Ако не могат да получат нищо - отиват си.- В началото \"Филип Морис\" работеше известно време за филтриране на най-токсичните субстанции, но редукцията им, макар и да бе значителна - 30 - 35%, не бе остатъчна. Изводът, до който стигнахме, бе, че трябва да преминем от запалителни продукти към такива, в които няма горене. Но тогава все още нямаше нужните технологии. През 90-те да имаш толкова малко устройство с цялата електроника в него, каквото е IQOS днес, бе невъзможно. Мисля, че нашето голямо пътуване започна през 2002-2004 г. с решението да изработим такъв нов продукт, защото технологията вече бе налице. Но самият продукт не бе най-трудното нещо в цялата работа.- Най трудният въпрос бе как ще бъде направена оценката. Нямаше модел, никой не го беше правил преди това. Каква е точната редукция на токсичните вещества - 50, 60, 70%? Казахме си, добре, това, което имаме, е епидемиологията, тоест знаем какво се случва в тялото на някого, който спира окончателно никотина и цигарите. Нека да направим продукт, който е възможно най-близо до тези параметри. Как обаче да го постигнем? Предположихме, че ще е фармакологичен процес, допълнен от всички токсикологични системи, които може би си спомняте от нашата лаборатория.Цялостно разбиране за процесите, които протичат на ДНК ниво, и какви са промените в човешкия организъм, когато преминеш от цигари на IQOS. Научните работници, които привлякохме за целта, дойдоха по една причина - защото ще работят по продукт, който ще промени света. Хора, които не биха пожертвали цялата си научна кариера само защото ще получат заплата. Освен това получават огромна възможност за Нобелова награда с тази си работа. Това беше нашето пътуване. Но определящият момент в това пътуване бе, след като имаме продукта, какво да правим с него - готови ли сме да го пуснем на пазара и как точно да стане това. Бяхме сигурни, че имаме достатъчно добър продукт като токсикологични резултати и като цялостна оценка за потребителите. Първо се фокусирахме върху това да убедим хората да преминат от цигари на IQOS, след което си дадохме сметка, че трябва да се фокусираме и върху това да ги задържим да не се върнат обратно към цигарите. За всичко това са нужни съответните инструменти, стартирахме колцентрове, които в началото не бяха автоматизирани. Но не можеш само да наемаш хора, трябва дигитализация, затова въведохме нови технологии, наехме нови експерти... Само за две-три години се промениха много неща.- Точно така е.- Този продукт има големи приходи. Ако включим към това и устройствата, те са 14% от приходите. Направихме много допълнителни инвестиции, защото трябваше да развием отделните платформи, инфраструктура, магазини, да строим фабрики, да купим оборудване... Но тази инфраструктура може да носи още. Ние създадохме нова марка, наречена IQOS, защото по очевидни причини не можем да използваме \"Марлборо\", тъй като веднага ще бъдем обвинени. Новият бранд стартира с тютюневи нагряващи се изделия, най-близък от сензорна гледна точка до пушачите, които биха се отказали от цигарите. Пазарът показа, че сме на прав път, защото IQOS държи най-големия процент на отказали се от цигарите. Но под тази марка могат да бъдат добавяни още различни платформи. Едно устройство, към което могат да се използват както нагреваеми тютюневи изделия, така и вапоризатори, никотинови соли или подобни. Тоест клиентът може да избира сам, без да се налага да носи 4-5 различни устройства със себе си. Това е само началото на една голяма трансформация за компанията. Година след въвеждането на IQOS на пазара той вече бе печеливш продукт и с времето се забелязват подобрение на маржовете. Получих същия въпрос от инвеститорите дали ще има значително подобрение на маржовете. Това предстои.- Да, такава е визията ни.- Един ден вероятно ще го направим, защото всичко е подчинено на някаква физична логика. Трябва ти определен тип батерия, която е достатъчна да загрее устройството. Колкото по-добра батерия, толкова по-малко устройство. Сега, ако искаш по-елегантно устройство, батерията трябва да се зарежда на всеки пет използвания. И аз бих искал да имам електрическа кола, с която да мога да минавам 5 хил. километра без зареждане, но такава още не съществува. Понякога се налага да живеем с известни неудобства. И това е разбираемо. Също така имаме момента с почистването и от гледна точка на клиента това е по-голямото kеудобство. Иначе всеки използва различни ритуали. Помните как беше с телефоните едно време, колко големи бяха, как се набираше. След десет години всичко се промени, сега става с едно кликване и ритуалите се промениха. Но когато променяш ритуалите на хората, някои се оплакват, нормално е. Всъщност ние имаме един продукт, който наричаме Платформа 2, който е точно като цигара, но вместо батерия има карбонов чип. Това за най-консервативните пушачи би бил много добър продукт, но след като премина тестовете, трябва да му направим още някои подобрения. Когато сме готови и го пуснем на пазара, това вече ще задоволи всички.- В 47, добавихме наскоро няколко нови пазара.- Това са две отделни неща. В САЩ нямаше как да имаме проект, докато наскоро не получихме разрешение от Федералната агенция за храните и лекарствата. Китай е съвсем отделна история. От години сме в разговори скитайския монополист, който в същото време е и регулатор, и той просто не е готов да пусне този продукт не техния пазар. А на този пазар не можеш да влезеш по друг начин освен чрез китайския монополист. И докатоте не вземат решение, че искат този продукт на техния пазар, това няма да се случи. Надявам се обаче рано или късно това все пак да стане факт.- Не бях изненадан, защото България е страна, която като цяло обича новите неща, харесва иновациите. Ключовият въпрос тук е дали хората купуват това, защото просто е нов продукт, с който биха искали да бъдатзабелязани, или са убедени, че това е по-добрият вариант от цигарите, и затова са преминали към него. Това е феномен, който може да се наблюдава донякъде в Япония. Първите потребители приеха продукта по-бързо,отколкото ние можехме да го изговорим с тях. И после, когато отидохме при по-консервативните клиенти, видяхме, че маркетинговата ни работа не е докрай свършена. Имаше първоначални версии на електронни цигари, които хората бяха пробвали, и някои бяха на мнение, че това не е за тях и ще изчакат, докато технологиите не се развият толкова, че да решат кое в крайна сметка е по-добре. Но в България мисля, че свършихме по-добра работа, отколкото първоначално в Япония, от гледна точка на клиента. Защото тук въведохме много неща, които вече бяхме научили от други пазари. При вас нещата вървят много бързо и въобще не мога да се оплача. Всъщност има растеж навсякъде в Европа. ", "date": "2019.05.27", "title": "Андре Каланцопулос: Българите обичат иновациите и не се изненадах   колко добре приеха IQOS"}
{"url": "http://www.cross.bg/gurba-shofyor-spor-1605189.html", "text": "/КРОСС/ Спор на пътя завърши с нож в гърба на шофьор. Конфликтната ситуация е възникнала на около 18:30 часa на 26 май на кръстовището на варненските улици „Дж. Баучер\" и „Уилям Гладстон\".Скандалът бързо прераснал във физическа саморазправа. Единият от водачите извадил нож и го забил в гърба на другия шофьор, след което избягал.По късно извършителят е установен от полицията. Той е 37-годишен варненец и е арестуван за денонощие.  За живота на пострадалия 30-годишен мъж няма опасност. ", "date": "2019.05.27", "title": "Спор на пътя завърши с нож в гърба на шофьор "}
{"url": "http://www.cross.bg/izprevarvashtata-trakiya-lenta-1605191.html", "text": "/КРОСС/ Движението от км 46 до км 53 на АМ \"Тракия\", в двете посоки, се осъществява временно в изпреварващата лента. До 17 ч. днес в участъка ще се полага хоризонтална маркировка. От км 24 до км 25, в посока София трафикът е в изпреварващата лента поради ремонтни дейности.Шофьорите да се движат с повишено внимание и съобразена скорост.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.", "date": "2019.05.27", "title": "Ограничения по АМ Тракия"}
{"url": "http://www.cross.bg/muzhe-hristov-ivan-1605192.html", "text": "/КРОСС/ Спортният талант на „Еврофутбол\" Стефчо Христов е новият републикански шампион по вдигане на тежести за кадети до 17 г. 16-годишният варненец спечели и двете движения - изтласкване и изхвърляне, което му осигури и златото в двубоя в категория до 102 кг. Така той завърши състезанието, което се  проведе в Хасково, с три златни отличия.Друг Спортен талант на „Еврофутбол\" - Иван Банчев не успя да преодолее квалификациите на Световната Хюндай купа по стрелба с лък за мъже и жени, която се състоя през уикенда в Анталия, Турция. 17-годишният ни спортист се класира 111-ти от 129 мъже от 43 държави и не успя да се класира за елиминациите. След това Иван проведе лагер.Михаела Чепишева отпадна във втория кръг на международния турнир по бадминтон за  юноши и девойки в Глубчице, Полша. 14-годишната ни състезателка отстрани в първия си мач британката Меган Бриърли с 2-0 гейма (21-15 и 21-15). За съжаление след това претърпя поражение от представителката на домакините Юлия Плавечка с 0-2.", "date": "2019.05.27", "title": "„Еврофутбол\": Стефчо Христов е републикански шампион по вдигане на тежести за кадети"}
{"url": "http://www.cross.bg/glasa-glasovete-glasyvali-1605193.html", "text": "/КРОСС/ Централната избирателна комисия е обработила вече около 74.92% процента от секционните протоколи от изборите за Европарламент. За ГЕРБ са гласували 30,62%, за БСП - 24,59%, ДПС печели 15,01% от гласовете, ВМРО - 7,76 %, а \"Демократична България\" - 6,82%.Под изборната бариера остават \"ВОЛЯ - Българските родолюбци\" с 3,54% от гласовете, ИК за Десислава Иванчева - с 1,69%, ИК за Минчо Христов с 1,24%, Патриоти за Валери Симеонов - 1, 2% и  \"Път на младите\" - с 1,22% от гласовете на избирателите.Избирателната активност към 5.30 часа в понеделник сутринта е 26,2%. Най-активни са били гласоподавателите в Кърджали. Отбелява се по-ниска избирателна активност в сравнение в предишните избори за Европарламент през 2014 година.7 медии са наказани от ЦИК, тъй като оповестили прогнозни резултати преди края на изборния ден.От ЦИК прогнозират, че точното разпределение на българските евродепутати ще стане ясно на 29 май.„Нямаме сигнали и оплаквания от членове на комисии в София област, които да обявяват, че чакат с часове, за да предадат протоколите си. Оказа се, че е имало грешка в организацията. Във Враца също се е получило едночасово забавяне, но в момента всичко е нормално\" , каза говорителят на ЦИК Таня Цанева. По думите й официалните резултати ще бъдат обявени най-късно на 29 май. До 31 май ЦИК трябва да обяви имената на избраните кандидати чрез преференциален вот.При 99.48% обработени протоколи извън страната, 28.75% от всички гласове печелят Коалиция Демократична България/Да, България и ДСБ/, съобщава БГНЕС. Те печелят 6 918 действителни гласа.На второ място е ПП ГЕРБ, която печели 22.16 %, или 5 333 гласа на българи, гласували в чужбина.На трето място се нарежда БСП за България с 15.42 % от гласовете, или 3 711 гласа.Следват \"ВМРО - Българско национално движение\" със 7.06%, или с 1700 действителни бюлетини.ПП \"Възраждане\" получава 4.26%, или 1 024 гласа.ДПС е на шесто място с 4.06%, или 977 гласа.НДСВ и Новото време - Коалиция „Път на младите\" получава 3.10% от вота в чужбина, или 745 гласа.713 души зад граница са гласували за Десислава Иванчева, която получава 2.96%.\"Воля - Българските родолюбци\" са избрали 503 души, или 2.09% от всички гласували. ", "date": "2019.05.27", "title": "6 процента преднина за ГЕРБ пред БСП при две трети обработени протоколи"}
{"url": "http://www.cross.bg/pole-oreshetz-belogradchik-1605194.html", "text": "/КРОСС/ Неотложни ремонтни работи в подстанция „Орешец\", собственост на държавния Електроенергиен системен оператор - „ЕСО\" ЕАД,  могат да доведат до  временни смущения в електрозахранването на 04 юни 2019 г. за периода от 09:00 до 17:00 часа в  следните населени места:Община Белоградчик: Белоградчик, Боровица, Вещица, Върба, Гранитово, Граничак, Дъбравка, Крачимир, Ошан, Праужда,  Пролазница, Рабиша, Раяновци, Салаш, Сливовник, Стакевци, Струиндол, Чифлик;Община Димово: Арчар, Бела, Владиченци, Воднянци, Върбовчец, Гара Орешец, Димово, Дълго поле, Държаница, Извор, Карбинци, Кладоруб, Костичовци, Лагошевци, Мали Дреновец, Медовница, Орешец, Острокапци, Септемврийци, Скомля, Шипот, Яньовец, Ярловица;Община Ружинци: Гюргич, Динково, Дражинци, Дреновец, Плешивец, Роглец, Ружинци, Тополовец, Черно поле, Бело Поле;Община Чупрене: Бостаните, Върбово, Горни Лом, Долни Лом, Протопопинци, Репляна, Средогрив, Търговище, Чупрене;Община Видин: Цар Симеоново, Ботево  ", "date": "2019.05.27", "title": "Ремонт на ЕСО може да доведе до смущения в електрозахранването в област Видин"}
{"url": "http://www.cross.bg/avtomobil-lenta-avtomagistralata-1605175.html", "text": "/КРОСС/ Жена, водач на лек автомобил \"Опел-Корса\", аварирал за гориво, пострада, след като бе ударена извън колата си от ТИР с македонска регистрация край град Кочериново.Пътният инцидент стана рано тази сутрин на АМ \"Струма\" срещу гара Кочериново.На 1.5 км. след тунела при Шарков чифлик в посока пътен възел „Бобошево\", към 4.30 ч. тази нощ, лекият автомобил с кюстендилска регистрация спира заради липса на гориво. Водачката се връща до Благоевград, пълни в туба и се придвижва до авариралия автомобил. Когато започва да го бута към аварийната лента, защото бил застанал напряко в активната лента, върху нея връхлита ТИР. От удара товарният автомобил избутва \"Опел\"-а в мантинелата, разделяща двете платна на автомагистралата. Водачката, която бутала лекия автомобил, е пострадала от удара. С линейка на Спешен център-Рила е транспортирана до МБАЛ-Благоевград. Състоянието ѝ е сериозно, но опасност за живота й няма.Движението по автомагистралата не е затруднено, отцепена е само аварийната лента след тунелите. Към 8 ч. пристигна друг влекач, за да изтегли ремаркето.На местопроизшествието има 10 метра спирачен път от товарния автомобил, лекият е завъртян в обратна на движението си посока. Два екипа на Пътна полиция обслужват местопроизшествието. ", "date": "2019.05.27", "title": " ТИР блъсна жена на „Струма“"}
{"url": "http://www.cross.bg/protokolite-gerb-bulgariya-1605179.html", "text": "/КРОСС/ Осем автобуса с представители на секционни избирателни комисии от различни общини в София-област чакат да бъдат приети от 26 РИК която е позиционирана в областната управа на бул. \"Витоша\". Оттам твърдят, че работят в нормални темпове и не са спирали да приемат протоколи. Има представители на общините Правец, Етрополе, Челопеч и други. От Районната избирателна комисия обработват секционни протоколи, но заради много грешки в изборните книжа, приемането става бавно. Забавяне има заради закъснели секционни комисии, объркали графика.В РИК Враца са предадени едва половината от протоколите на 317-те секции в областта. Отчитането се бави заради грешки при попълването на изборните книжа, каза говорителят на Комисията Красимир Колев. Масово протоколите на секционните избирателни комисии са сгрешени, отбеляза Колев. В протоколите има седем контроли за хартиените бюлетини и 11 за машинното гласуване и те не са попълнени правилно. Заради грешки при изписването на резултатите за 10 секции ще се наложи повторно преброяване на бюлетините. Според Красимир Колев много от членовете на комисиите не са чели указанията на ЦИК за попълването на изборните книжа.12 часа продължи приемането на бюлетините и изборните книжа в Районната избирателна комисия във Велико Търново. Един от членовете на секционна комисия е получил на опашката тази сутрин инсулт, оказана му е медицинска помощ. Объркано окомплектоване на страниците от протоколите, което е направила Община Лясковец при раздаването на книжата на секционните комисии, е довело до разбъркване на страници с различни номера и това създаде проберем при отчитането на изборните резултати и напрежение тази сутрин между чакащите над седем часа комисии да предадат бюлетините. Резултатите ще бъдат зачетени, не е от правомощията на РИК да наложи санкция на Община Лясковец, посочи председателят на комисията Десислава Йонкова. При 61% извадка от протоколите ГЕРБ е първа политическа сила в областта с 30.9% от гласовете, БСП е втора политическа сила в област Велико Търново с 28.95%, следва ДПС - 9.28%, ВМРО - 8.68%, \"Демократична България\" - 4.7%. С квадратчето \"Не подкрепям никого\" са гласували 1312 избиратели.В Районната избирателна комисия в Смолян продължава приемането и обработването на протоколите от проведеното гласуване в областта. Въпреки затрудненията в някои от секционните комисии при изчисляване на резултатите от гласуването с бюлетини и на резултатите от машинното гласуване, не са допуснати грешки, каза председателят на РИК Смолян Симеон Велинов.\"Отчитането на протоколите все още продължава. Към момента може да се каже, че половината от протоколите са обработени. Политическа партия ГЕРБ взима 31.06% с 3889 гласоподаватели с действителни бюлетини, а \"БСП за България\" са с 23.92% с 2995 гласоподавателя с действителни бюлетини. \"Движение за права и свободи\" са с 20.35% и общо 2548 действителни гласа. ВМРО взимат 5.02% с 629 гласоподавателя с действителни бюлетини\".При 64% обработени протоколи от РИК Пазарджик изборните резултати показват изравняване между ГЕРБ, ДПС и БСП. Най-активно са гласували в родопските общини. Към момента ГЕРБ събира 25.99%, следвана от ДПС с 24.63%. Междинният резултат за БСП е 24.58%, а за ВМРО - 7.35%. За \"Демократична България\" са гласували 3.37%, показва извадката. \"Воля\" събира малко над 3%. Слабо представяне за Волен Сидеров и Валери Симеонов с по 1%. Резултатите са при 29% активност за областта. Най-малката община - Сърница, е гласувала най-активно - 64.61%, следвана от Батак с почти 52%. Най-слабо са гласували в Панагюрище и Пазарджик.С 32.82% ГЕРБ е първа политическа сила в област Хасково при обработени от Районната избирателна комисия 44.51 на сто от протоколите на секциите. Според междинните резултати БСП се нарежда на второ място с 24.43%, трета е ДПС с 22.51%. Следват ПП ВМРО с резултат 5.97% и Демократична България с 2.60%. Данните на РИК са към 6.00 часа тази сутрин.Междинните резултати във Варна сочат, че ГЕРБ получава 33.43% от гласовете, БСП - 22.30%, ДПС - 12.7%. \"Воля - Българските родолюбци\" събира 7.78% подкрепа, ВМРО - 7.21%, \"Демократична България\" - 5.39%. Окончателните резултати за гласуването в областта се очаква да бъдат обявени днес.Междинните резултати в Благоевград при 61% обработени протоколи, сочат преднина на коалиция ГЕРБ - СДС от 34%, следвани от \"БСП за България\" - 22.50%. На трето място е ДПС с 16.4%, следвана от ВМРО с 10.67%. За \"Демократична България\" са гласували малко под 5% от избирателите, партия \"Воля\" събира 3%. Границата от 1% са прехвърлили \"Път на младите\" и Десислава Иванчева. Около 100 секции все още чакат пред сградата на Драматичния театър в Благоевград, за да предадат изборните книжа. Окончателните резултати от изборите за ЕП в Благоевград се очаква да бъдат обявени около обяд.В Плевен най-много гласове е получила \"БСП за България\" при обработени близо 99 на сто от протоколите на секционните избирателни комисии. Разликата с ГЕРБ, които са втори, е 3.56%. 27.45% е активността област Плевен на изминалите избори за членове на Европейския парламент. Приемането на протоколите приключи около 9.00 часа. ", "date": "2019.05.27", "title": "Напрежение пред някои РИК в страната "}
{"url": "http://www.cross.bg/slavkova-simeonov-komentira-1605177.html", "text": "/КРОСС/ Усмихнатите спечелиха, а начумерените загубиха евровота. И не знам дали ГЕРБ спечели, но Борисов със сигурност. Той взе кампанията на партията на „ръчно управление\" и тя сработи. Това каза в ефира на „Здравей, България\" социологът от „Галъп\" Първан Симеонов.Колежката му Евелина Славкова от агенция „Тренд\" пък определи „Демократична България\" като една от най-големите изненади на изборите. Друга изненада е ДПС. От тях се очакваше по-сериозна мотивация от тази, която видяхме, защото те вероятно ще имат под 300 000 гласа. Изненади има и при партиите „под чертата\", както и при независимите кандидати. Така например Иванчева се движи в проценти, с които може да изпревари дори „Атака\" и НФСБ, коментира Славкова.Според Симеонов при БСП се наблюдава сериозна преференциална битка. Това, което чухме, е, че ще има промяна във вътрешнопартийния живот на ГЕРБ, но каква ще бъде тя, ще разберем във вторник.Действията, които Борисов предприема, няма да се ограничат само до победата на изборите. Той иска да остави в съзнанието на хората впечатление, различно от това за „Апартаментгейт\", коментира още Славкова. ", "date": "2019.05.27", "title": "Първан Симеонов, „Галъп”:  Усмихнатите спечелиха, а начумерените загубиха евровота"}
{"url": "http://www.cross.bg/dzhambazki-beshe-vmro-1605176.html", "text": "/КРОСС/ Върху нас беше съсредоточена изключително „кафява\" кампания преди евровота. Поведението на „Атака\" по време на изборите беше меко казано непочтено. В политически план предстоят разговори, но в личен всяка една клевета и лъжа ще мине през съда, където някои хора ще получат възможността да докажат лъжливите си твърдения. Ако не го направят, ще бъдат осъдени. Това заяви в ефира на „Здравей, България\" водачът на листата на ВМРО за евровота Ангел Джамбазки.Резултатът на партията при обработени 61% от протоколите на секционните комисии сочи, че тя печели 8.06% от гласовете на отишлите до урните в неделя. Джамбазки обаче каза, че ВМРО няма да използва този резултат за промени в рамките на „Обединените патриоти\". Това не би било почтено. Но и не можем да си позволим, с подкрепата, която имаме, да бъдем непоследователни - не може единият да пуска тока, а другият да го гаси, коментира Джамбазки. Той заяви още, че е рано да се каже дали ВМРО ще се явят самостоятелно на местните избори през есента. ", "date": "2019.05.27", "title": "Ангел Джамбазки: Поведението на \"Атака\" по време на кампанията беше непочтено"}
{"url": "http://www.cross.bg/makedoniya-severna-granitzata-1605178.html", "text": "/КРОСС/ Земетресение с магнитуд 2,8 по скалата на Рихтер е регистрирано на територията на Северна Македония, близо до границата с България.Земният трус е усетен в 4,51 ч. тази сутрин с епицентър на 13 км северозападно от Пехчево и на 107 км югозападно от София, с дълбочина 10 км.Няма данни за материални щети. ", "date": "2019.05.27", "title": "Слабо земетресение до границата със Северна Македония "}
{"url": "http://www.cross.bg/mikov-mihail-vupros-1605174.html", "text": "/КРОСС/ Едва ли оставки в БСП ще решат нещо, ако дойде друг, който ще се държи по същия начин. Това каза Михаил Миков, член на Националния съвет на БСП, в ефира на „Здравей, България\". Резултатите показват, че за около 2 години опозиция, сме на същото място. Основният въпрос е защо имаше нужда от кампания срещу Станишев, защо имаше нужда от решения и то еднолични, които се прикриват от Националния съвет- да бъдат извадени народните представители от парламента за три месеца. Става въпрос за около 12 заседания за парламентарен контрол, но и никой не седна да види колко закона се приеха, по които социалистите останаха без позиция, подчерта Миков. Кампанията, водена от нас, се опита да избяга от разбирането, че сме на европейски избори и не случайно. Навсякъде се заявяваше, че сме акцент \"вътре\", каза още той. Според него въпросът за политическата отговорност е основен. Смятам, че трябва да сериозен анализ и политическа отговорност. Смятам, че партията се отклони от нормите на колективното ръководство -поведението, стила и метода на работа. Смятам, че системно се прокарваха разделителни линии  вътре в БСП и навън. На кого беше нужно? Войната със Станишев е финален етап от тези неща, каза той.Михаил Миков заяви, че не очаква промяна в листата на БСП от преференциалния вот. Смятам, че се положиха достатъчно усилия да се води една анти-Станишев кампания. Така че не очаквам кой знае какви чудеса от преференциите, обясни Миков. ", "date": "2019.05.27", "title": "Михаил Миков: Едва ли оставки в БСП ще решат нещо"}
{"url": "http://www.cross.bg/obekti-glava-natzionalni-1605180.html", "text": "/КРОСС/ Президентът Румен Радев наложи вето на Закона за изменение и допълнение на Закона за държавната собственост, съобщиха от прессекретариата на държавния глава.Държавният глава изрично заявява своята подкрепа за основната цел на промените в този закон - да се оптимизира и ускори процесът по изграждане на значими национални обекти. Той приветства и промените за насърчаване на инвестициите в индустриалния сектор. Независимо от това, президентът смята, че не е постигнат баланс между обществения интерес и защитеното от Конституцията право на собственост и вместо ефекта на ускоряване се създава риск от забавяне на важни инфраструктурни обекти.Според президента и сега предварителното изпълнение на отчуждителни актове е приложимо за национални обекти - магистрали, пристанища, летища, газопроводи и др. С предложените промени към тях се добавят обекти с национално значение, определени като такива със закон или с акт на Министерския съвет.Предвид липсата на критерии, по които Министерският съвет обявява обектите с национално значение, приложното поле на предварителното изпълнение може да засегне множество частни имоти без гаранции, че това са обекти за общо ползване в обществен интерес.Държавният глава възразява и срещу неравнопоставеността между дребните и едрите собственици на земеделски земи и горски територии, които ще се обезщетяват по различен начин. Тази промяна създава сериозен риск вместо да се ускори процесът на изграждане на значими национални обекти, той да бъде забавен, се посочва в съобщението на прессекретариата на държавния глава. ", "date": "2019.05.27", "title": "Президентът наложи вето на промените в Закона за държавната собственост"}
{"url": "http://www.cross.bg/sybsidiya-durzhavnata-politicheskite-1605185.html", "text": "/КРОСС/ Със свое решение Министерският съвет одобри проект на Закон за изменение на Закона за политическите партии.Със законопроекта се предлагат промени, които уточняват правилата за формиране и разпределение на държавната субсидия, уреждат се също така отношения във връзка с прилагането на закона в предходни години. Доразвива се уредбата, свързана с планиране на необходимите разходи за държавната субсидия, като се диференцират случаите, в които в рамките на бюджетната година правоимащите получават държавна субсидия за цяла календарна година или за по- кратък период. Също така се предвижда планираните по централния бюджет за съответната година разходи да бъдат индикативни.С § 2, ал. 1 от законопроекта е предвидена преходна уредба за формиране на размера на държавната субсидия за периода от 26.05.2016 г. до влизането в сила на изменителния закон.В съответствие с обществените нагласи предлаганите промени ще доведат до икономия на бюджетни средства и фиксирането на субсидиите в размера от 11 лв. за действително получения от партията или коалицията глас. При така предложената законова уредба общият размер на държавната субсидия за политическите партии и коалиции за една година ще бъде намален с  6,5 млн. лева.Предложеният начин на изчисляване на общия размер на държавната субсидия за политическите партии и коалиции ще бъде отнесен за периода от 26.05.2016 г. до изплатената към 30.04.2019 г. и икономията за бюджета би възлязла на 18,6 млн. лева. Решението на Министерския съвет е прието неприсъствено.  ", "date": "2019.05.27", "title": "Правителството предлага изменения  в Закона за политическите партии"}
{"url": "http://www.cross.bg/izborite-rysiya-evropa-1605181.html", "text": "/КРОСС/ Сред \"основните интриги\" на изборите за Европейски парламент \"Росийская газета\" откроява въпроса дали ключовите традиционни европартии ще запазят своите позиции в новия състав и дали набиращите популярност евроскептици ще разширят своето присъствие в европейското законодателно събрание. Вестниците в Русия коментират първите предварителни данни, съобщава БТА.Двете най-големи групи в Европарламента губят общото си мнозинство в новия състав на камарата, предрича онлайн изданието на радио \"Ехото на Москва\".Демократичната Европейска народна партия (ЕНП) и социалистически ориентираният Прогресивен алианс на социалистите и демократите (ПАСД) засега не събират необходимите 376 мандата и губят като цяло малко над 70 места. В ред европейски страни са взели преднина крайнодесни сили или евроскептици, отбелязва сайтът.Евроскептиците и популистите укрепиха позициите си в ЕП, констатира \"Комсомолская правда\". Силите, обявили се за сваляне на антируските санкции, събират над 10 на сто от гласовете, изтъква вестникът в друг материал.Ръководителката на френската крайна десница Марин Льо Пен победи президента Еманюел Макрон в европейския \"дуел\", заявява \"Новая газета\". Основният въпрос обаче не е дали ултрадесните ще могат да формират \"фракция на Путин\" в Европарламента, добавя всекидневникът.\"Предишните евроизбори през 2014 г. във Франция също бяха спечелени от партията на Льо Пен; Земята обаче не се наниза тогава на небесната ос, за да погребе покрай другото и проекта за Евросъюз\", напомня той.Днес обаче са нанесени репутационни щети на проектите, лансирани от Макрон - и за реформиране на Франция, и за \"спасяване на ЕС\". А и на него самия като политик, подчертава \"Новая газета\". \"Европарламентът е наш\", твърди \"Военное обозрение\" и пояснява: \"На изборите за ЕП във Франция и в Италия водят Льо Пен и (крайнодесният италиански вицепремиер Матео) Салвини\".Сили с тежнение към десния фланг получиха кредит на доверие и във Франция, и в Италия. В Европа наричат този резултат \"победа на Путин\". Защото и Марин Льо Пен, и Матио Салвини се обявяват покрай другото и за подобряване на отношенията с Москва, посочва електронният вестник.\"Желаещите нормализация на отношенията с Москва предстои да получат повече кресла в Европарламента и в тази връзка вече се роди шега: \"Европарламентът е наш\", обяснява изданието, правейки алюзия с лозунга \"Крим е наш\", популярен в Русия след анексията на украинския полуостров от Москва през 2014 г.Във Великобритания изборите се разглеждаха като един вид вот на доверие не само към сегашното й правителство, но и към сегашния й парламент. Екзитполовете сочат Найджъл Фараж за победител, получил освен всичко останало и главата на втори премиер от три години насам, пише \"Комерсант\".Според всекидневника лидерът на новосъздадената Партия на Брекзита Найджъл Фараж \"има доста голям принос премиерът Тереза Мей да се озове в безизходицата, която я принуди да подаде оставка, за да опази партията и правителството (нещо не съвсем сигурно впрочем)\".Най-добрият коментар в случая е цитат от британския в. \"Икономист\", смята \"Комерсант\": \"Успехът на г-н Фараж е сигнал за появата на политика от нов тип, която поставя волята на хората по-високо от мнението на парламентаристите\". И то не само във Великобритания, допълва руският вестник.Днес въпросът е накъде ще тръгне ЕС - към федерализация, както желаят френският президент Еманюел Маки привържениците му, или ще запази посоката към \"Европа на нациите\", смята европеистът Сергей Фьодоров, говорил пред \"Економика сегодня\".Именно към \"Европа на нациите\" - вариант, описан за пръв път от бившия френски лидер Шарл де Гол, се стремят всички европопулистки сили, убедени, че Европа не бива да губи националната си идентичност, посочва той.\"Колкото до отношенията между Русия и ЕС, тук едва ли ще има коренни промени, дори ако евроскептиците качествено засилят позициите си в ЕП\", прави уговорка експертът.Но ако гласовете на евроскептиците добият нова тежест в ЕП, \"това ще се отрази и на други аспекти от общата политика на ЕС. По-специално на идеологическата, информационната и на външнополитическата й съставка\".\"Това все някак може да подобри диалога между Русия и ЕС, влязъл сега в задънена улица. Тъй че от резултата на изборите зависят много неща, но не може да се каже, че те ще предизвикат промени\", уточнява руският аналитик.  ", "date": "2019.05.27", "title": "Какво може да очаква Русия от изборите за Европарламент"}
{"url": "http://www.cross.bg/pan-pot-yalta-club-1605184.html", "text": "/КРОСС/ Обичаното берлинско дуо Pan-Pot се завръща с обещание за още по-незабравимо парти. На 1 юни момчетата ще се качат зад пулта на Room 1 в YALTA CLUB, а компания ще им прави Liubo Ursiny.Последно ги видяхме в клуба през април 2018 година, когато Тасило и Томас за пореден път ни потопиха в дълбините на своята музика. Доминиращото им присъствие в света на електронния саунд кара феновете им да искат да ги чуят отново и отново и това ще се случи тази събота.Историята им започва oт института SAE в Берлин, където двамата са единствените студенти, интересуващи се от техно звуци. Първоначалните им музикални опити поставят началото на електронно експериментиране с минимални стилове като едновременно с това създават дълбоки и тъмни звуци, които по-късно се превръщат в синоним на името им. През следващите години започва поток от оригинални парчета и ремикси издадени чрез лейбълите Mobilee и Einmaleins като всеки един демонстрира отдадеността и прецизността на дуото към музиката.Определящият момент в кариерата на Pan-Pot e през 2007 година с издаването на дебютния им албум Pan-O-Rama, чиято 10 годишнина беше отпразнувана по време на SOLAR Summer 2017. Toва е и албумът, който ни даде хитът Charly. По-скорошните им хитови релийзи като Confronted и Captain My Captian отново демонстрираха класическият им, смел и вечен стил, представяйки ги като продуценти на върха на играта си, както звуково, така и концептуално.Pan-Pot съвсем не са стигнали до тук само заради качествените си продукции. Когато двамата не прекарват безброй часове в студиото, заети с ремикси и оригинални причведения, те непрекъснато пътуват. Ето как те наистина са стигнало до тук - чрез докосване на еуфоричните, танцуващи тълпи от хора на безброй участие всяка година. Не само, че те притежават химия помежду си, която е приятна за гледане, но и разбират, че всеки дансинг е несравним. Независимо дали става въпрос за интимна клубна вечер или за изява на фестивали като Awakenings и Timewarp, те знаят точно какво да правят. Без да се притесняват от нарушаването на каквито и да било граници, те преминават през техно към хаус и всичко между тях с майсторско докосване.На 1 юни, още качествена музика ще чуем и от резидетна на YALTA CLUB, Liubo Ursiny.Билети за събитието може да закупите от OMV, YALTA CLUB и в мрежата на Eventim.bg ", "date": "2019.05.27", "title": "Берлинското дуо Pan-Pot се завръща в YALTA CLUB на 1 юни"}
{"url": "http://www.cross.bg/roki-poreditzata-staloyn-1605166.html", "text": "/КРОСС/ Силвестър Сталоун иска да се заеме с нов филм от поредицата \"Роки\", който ще е посветен на незаконната миграция, съобщи Контактмюзик. 72-годишният актьор разкри идеята си за нов филм от поредицата, отбелязвайки, че желае да фокусира вниманието си върху имигрант, който живее незаконно в САЩ.\"Имам страхотна идея за нов филм за Роки\", каза Сталоун в рамките на кинофестивала в Кан. \"Той открива незаконно пребиваващ в страната мъж и цялото действие се завърта около него. Въпросният мъж е като магьосник. След като сте видели как изпълнява номерата си, вече не сте впечатлени. Същото се отнася за Роки. Ако сте гледали всички филми от поредицата, ще се запитате \"Как може да има нещо различно\". Този филм обаче ще е различен, но аз няма да се снимам в него\", разкри подробности екшън звездата.Сталоун освен това настоя, че никога не е планирал филмите от поредицата \"Роки\" да имат политически привкус. \"Роки е обикновен мъж с характерния за него манталитет\", поясни холивудската знаменитост. \"Той не е политик. Когато обгръща тялото си с националното знаме, мисли, че прави нещо хубаво\", допълни Сталоун. ", "date": "2019.05.27", "title": "Силвестър Сталоун планира нов филм от поредицата „Роки“ "}
{"url": "http://www.cross.bg/dyuni-zemyata-mars-1605167.html", "text": "/КРОСС/ Учени от университета на Аризона откриха процеси на Марс, които нямат свои аналози на Земята, съобщи Сайънс алърт. Сред тези процеси е относителното бързото преместване на пясъчни дюни в условия на разредена атмосфера.Специалистите проследили промените в 54 дюнни полета, обхващащи 495 дюни с височина от 2 до 120 метра. За целта били изследвани снимки, направени с камерата HIRISE на космическия апарат \"Марс рикънисънс орбитър\" за 2-5 марсиански години.Оказало се, че средната скорост на миграция на дюни с формата на полумесец е половин метър годишно, т.е. около 50 пъти по-бавна е в сравнение с най-бързо мигриращите дюни на Земята. Преместването било най-бързо в Големия Сирт, планинската верига Hellespontus Montes и полярните пясъчни масиви Олимпия и Abalos Undae. Тези райони се отличават с резки топографски граници и температурни градиенти.Върху придвижаването на дюни на Земята влияят съвсем други фактори - подпочвените води и растителността го забавят. Друга по-рядко срещаща се марсианска особеност са пясъчните равнини с високо албедо. Те отразяват много слънчева светлина, нагряват въздуха и създават конвекционни потоци, които преместват пясъка.", "date": "2019.05.27", "title": "Откриха уникален феномен на Марс "}
{"url": "http://www.cross.bg/evrodepytati-sreshta-prevozvachi-1605165.html", "text": "/КРОСС/ Превозвачите искат среща с новоизбраните български евродепутати на 1 юли, съобщава NOVA.По думи на председателя на Съюза на международните превозвачи Ангел Траков очакванията на бранша са те да защитят досегашната позиция на българското правителство. За целта обаче трябвало да се запознаят в подробности с всички дискриминационни текстове в пакет „Мобилност 1\". „Ние като бранш сме готови да дадем мотивирани отговори на всички техни въпроси и това за нас е нашата цел - да инициираме среща с новите евродепутати, на която да изградим стратегия и да видим как оттук нататък ще се преборим с този несправедлив пакет\", обясни Траков.От своя страна изпълнителният директор на Съюза на международните превозвачи Йордан Арабаджиев заяви, че се надява сред новите евродепутати да няма такива, които да изпускат самолетите си за важни гласувания.Той увери, че от бранша ще настояват за среща с тях още преди 1 юли. Ще очакваме поне двама българи да има в транспортната комисия на ЕП, които да отстояват позицията на българския транспортен бизнес, а защо не и следващият еврокомисар по транспорта да не бъде българин, заяви Арабаджиев.Европарламентът одобри и трите промени в пакета „Мобилност\", на които се противопоставят българските евродепутати и превозвачи. Пакетът „Мобилност\" влезе в дневния ред на пленарната сесия на ЕП на 27 март по предложение на председателя на Алианса на либерали и демократи за Европа (АЛДЕ) Ги Верхофстат.На гласуването на 25 март за дневния ред за редовната сесия трима български евродепутати не присъстваха. Оказа се, че точно толкова трябваха, за да падне предложението, което в крайна сметка беше прието с 156 гласа „за\" срещу 154 - „против\".На 27 март обаче текстовете бяха върнати в транспортната комисия. Въпреки това български превозвачи организираха два протеста - в Страсбург и София. На 3 април стана ясно, че евродепутатите са отхвърлили предложението на българските си колеги пакетът „Мобилност\" да бъде свален от дневния ред.", "date": "2019.05.27", "title": "Превозвачите очакват среща с новите ни евродепутати на 1 юли "}
{"url": "http://www.cross.bg/skatov-atanas-godina-1605169.html", "text": "/КРОСС/ Българинът Атанас Скатов взе най-голям процент от гласовете в публичното пространство в надпреварата за приза „Зелена личност\" - част от Националния конкурс „Най-зелените компании в България\", организиран от b2b Media.   Успехът на Скатов идва непосредствено след като той успя да изкачи третия по височина връх на планетата. След 15-часов преход и с чревна и белодробна инфекция той стъпи на 8-хилядника Канчендзьонга, а след завръщането си от експедицията заяви, че вече е амбициран да покори върховете Гашербрум 1 и 2. Той планира следващото му изкачване да бъде през юни, но преди това ще вземе своето отличие „Зелена личност\" по време на официална церемония.Сред номинираните за приза тази година бяха още: Мария Недевска, Организатор на велопоход \"Заедно\" в подкрепа на хората с хемофилия, Ученици от ПМГ „Баба Тонка\" в Русе - създатели на биопестицид, който не вреди на пчелите, Българският инженер Орлин Илиев, който получи награда от Европейската комисия за енергоефективна сграда, Създателят на \"Зеленият отбор на България\" Калин Христов и Лазар Радков, автор на благотворителната инициатива „Капачки за бъдеще\".Освен българският алпинист, в конкурса ще бъдат отличени и призьорите в отделните категории, където се състезават компании, общини и неправителствени организации със своите зелени идеи, проекти, кампании или цялостни политики, проведени през 2018 година и свързани с опазването на природата и подобряването на средата, в която живеем.Националният конкурс „Най-зелените компании в България\" се провежда за 9-та година и е под патронажа на Министерството на околната среда и водите.Тази година в надпреварата участват проекти и идеи от цялата страна, като за първи път има най-силна конкуренция в категория „Автоиндустрия и транспорт\".Предстои кандидатурите да бъдат оценени от престижното жури, а сред новите имена в него са Силвия Костова, началник управление „Корпоративни комуникации и маркетинг\" в Пощенска банка и Ивелина Василева, председател на Комисията по околната среда и водите и зам.-председател на Комисията по европейските въпроси и контрол на европейските фондове в 44-то Народно събрание.Кои са призьорите в това издание на Зелените Оскари ще стане ясно по време на официалната церемония по награждаване на 7 юни от 19 часа.Атанас Скатов е височинен алпинист, мотивационен лектор, продуцент на филми и автор на книги, свързани с неговите експедиции. По професия е агроном по растителна защита. За по-малко от 6 години успява да изкачи 7 върха с височина над 8000 метра и да стане първият българин успял да изкачи Седемте континентални първенци (Seven Summits). Всичко това той постига само на растителен хранителен режим, без да е имал професионален опит във височинния алпинизъм и без да е спортувал до 2012 година.За последните 6 години, Атанас Скатов участва в 16 експедиции по света като успешно изкачва 13 върха. Това е не само национално, но и световно постижение, дори и без да се вземе предвид режима му на хранене.Освен алпинист, Атанас Скатов е и мотивационен лектор, като изнася над 150 лекции и семинари свързани с личностното развитие и силата на човешкия дух, както в страната, така и в чужбина.  ", "date": "2019.05.27", "title": "Алпинистът Атанас Скатов грабва приза „Зелена личност“ 2019"}
{"url": "http://www.cross.bg/gradysa-obyad-slunchevo-1605164.html", "text": "/КРОСС/ Днес ще е предимно слънчево с висока облачност. След обяд над западните райони ще се образуват купести облаци и на отделни места, главно в планините, ще превали и прегърми. Ще духа до умерен югоизточен вятър. Максималните температури ще са между 26 и 31 градуса, по-ниски - по Черноморието, сочи прогнозата на НИМХ. Над Черноморието ще е предимно слънчево. Ще духа умерен югоизточен вятър. Максималните температури ще са между 21 и 24 градуса. Температурата на морската вода е 16-17 градуса. Вълнението на морето ще е до 2 бала.Над планините ще е предимно слънчево, с по-съществени увеличения на облачността над масивите в Западна България и на отделни места там след обяд краткотрайно ще превали. Вятърът ще е до умерен от юг и с него температурите още ще се повишат; максималната на височина 1200 метра ще е около 21 градуса, на 2000 метра - около 14 градуса. Във вторник и сряда около и след обяд над Западна България ще се развие по-значителна купеста облачност и на отделни места ще превали краткотраен дъжд с гръмотевици. В часовете преди обяд, както и в Източна България ще бъде слънчево.Дневните температури още малко ще се повишат и максималните ще са между 27 и 32 градуса, по-ниски - през първия ден по Черноморието, където югоизточният вятър ще се усили.", "date": "2019.05.27", "title": "Температури до 32 градуса през новата седмица"}
{"url": "http://www.cross.bg/izbori-golyama-godina-1605168.html", "text": "/КРОСС/ За съжаление за пореден път сме свидетели на едно доста сериозно разминаване на резултатите, такива каквито ги знаем към този момент и прогнозите на база социологически сондажи. Според мен социолозите дължат обяснение защо това се случва и то системно в последните години. Това каза в сутрешния блок на БТВ „Тази сутрин\" политологът Ружа Смилова.  За съжаление на тези избори имаме големи губещи и това е европроблематиката, която по никакъв начин не беше засегната по време на предизборната кампания и до голяма степен това струва ми се демотивира много от избирателите да излязат и да гласуват, допълни тя. Още повече, че няма нагласи за предсрочни избори и гражданите на България малко или много, но все пак харесват това, което получават като управление и не са склонни да рискуват лесно, каза още политоложката. Големият губещ на тези избори беше стратегията „Нинова\" - тя категорично не сработи. Завиването в дясно, консервативната посока, нещо, което виждаме в последната една година от началото на дебатите по Истанбулската конвенция, този завой, който Корнелия Нинова предприе, както и разцеплението в партията, до което се стигна в резултат на нейната позиция спрямо номинацията на Сергей Станишев, това доведе до отлив на избиратели дори от относително твърдите ядра, коментира още Ружа Смилова.Аз не бих казал, че системно се случват такива разлики между предварителни сондажи преди избори и реалните резултати. Тук става по-скоро дума и това трябва да се каже, за много трудното улавяне на електоралните мобилизации, когато опре до евроизбори - това го наблюдавахме и 2014 година, до голяма степен го наблюдавахме и 2009 година, поради простата причина, че много трудно може да измерим готовността на българските гласоподаватели, тогава когато опре до евроизбори. Това каза от своя страна политологът Стефан Георгиев. Видяхме, че когато става дума за президентски, за парламентарни избори - до голяма степен сондажите бяха коректни, допълни той.Съгласен съм, че липсваше дебата за Европа в тази предизборна кампания, каза още Стефан Георгиев. Все пак трябва да се отбележи, че големия победител на тези избори е господин Бойко Борисов, отбеляза. ", "date": "2019.05.27", "title": "Евроизборите - поредно разминаване между прогнози и резултати"}
{"url": "http://www.cross.bg/nagryavane-ystroiistvata-tyutyun-1605172.html", "text": "/КРОСС/ Аерозолът, който се отделя от устройствата за нагряване на тютюн, не води до такова увреждане на околната среда, каквото се случва при пушенето на една обикновена, конвенционална цигара, заяви в интервю за БНР проф. д-р Коста Костов, председател на Фондацията за респираторна медицина и консултант по белодробни болести към Университетската болница „Св. Анна\". На въпроса дали е по-опасно за пушачите да пушат едновременно конвенционални цигари и да използват устройствата с нагряване на тютюн от това да употребяват само едните или другите, д-р Костов заяви, че няма научни доказателства зад такова становище и това са по-скоро митове в общността.  Трябва да се прави разлика между електронните цигари и електронните устройства за нагряване на тютюн. Последните са тема на американската Агенция за храни и лекарства - FDA в САЩ, допълни той. В началото на месец май Американската агенция за храни и лекарства излезе с официално решение, с което оторизира продажбата на устройствата за нагряване на тютюн IQOS в САЩ като в мотивите си споменава, че тези продукти имат потенциал да намалят риска за общественото здраве. Американският регулатор признава още намалената експозиция на вредните вещества в аерозола, който се отделя при употребата на тези устройства, в сравнение с цигарения дим.  „Предлагам да коментираме въпроса за устройствата с нагряване на две нива. Първо, на официално ниво - какво знае в момента официалната медицина, какво е в момента становището на най-рестриктивната организация в света по отношение на тютюневите изделия, а именно Агенцията за храни и лекарства - FDA, в Съединените щати и второ, да коментирам нещата като лекар, от моя гледна точка.\", заяви  проф. д-р Костов. Все още няма сериозни научни доказателства, които биха позволили на лекарите да кажат категорично, че тези системи за нагряване на тютюна носят по-нисък дълготраен риск за здравето. Въпреки това официалното становище на Американската агенция за храни и лекарства FDA, която разреши тяхната продажба на американския пазар, е първата сериозна стъпка в тази посока. В становището си FDA признава, че тази система за нагряване на тютюн носи по-нисък риск за общественото здраве в сравнение с тютюнопушенето. Предстои \"Защо FDA каза, че има по-нисък обществен риск? По този въпрос мога да дам два параметъра - защото експозицията на въглероден окис в тези електронни устройства за нагряване е сравнима с тази на околната среда. Това означава, че ако вие изпозлвате такова устройство, количеството въглероден окис, което се излъчва при употребата, е сравнимо с това на околната среда, далеч от пушача\", допълни проф. д-р Костов. Има само две канцерогенни съставки в аерозола, който се отделя при употребата на електронните устройства с нагряване - акролеин и формалдехид, споменава в доклада си от над 100 страници американската агенция.  И двете, обаче, са в занижени експозиции спрямо тези в цигарения дим - акролеинът в аерозола на бездимните устройства е между 89% и 95%, а формалдехидът - между 66 и 91 на сто по-малко в аерозола, който се отделя при употребата на устройствата с нагряване, спрямо цигарения дим, потвърждава FDA. Проф. д-р Костов напомни, че като лекар и противник на тютюнопушенето е длъжен да заяви, че всички тютюневи изделия са потенциално вредни и пристрастяващи и най - добрият изход е да не се използват изобщо тютюневи изделия. Това, което той казва на всички пушачи е, че най-доброто, което могат да направят е да не пушат изобщо.", "date": "2019.05.27", "title": "Проф. д-р Коста Костов: Аерозолът от устройствата с нагряване не вредят на околната среда, както цигареният дим "}
{"url": "http://www.cross.bg/professor-perry-biletite-1605170.html", "text": "/КРОСС/ Първото съвместно шоу на двама от най-иновативните и влиятелни артисти в света на дъб музиката ще се състои в Sofia Live Club на 2 юни. Промяната на мястото е продиктувана от неблагоприятни метеорологични прогнози, които биха възпрепятствали безпроблемното протичане на събитието. За да избегнат възможни технически проблеми и да осигурят оптималното прекарване на всички фенове, организаторите от Reel Feel и мениджмънтът на артистите се обединиха около избора легендарните Lee \"Scratch\" Perry и Mad Professor да разтърсят меломаните с мощната си саунд система на закрито. Lee \"Scratch\" Perry е основна движеща сила в регето и дъба вече почти пет десетилетия, като е доказвал уникалните си умения зад пулта и неповторимия си почерк в записи с Bob Marley & The Wailers, Junior Marvin, The Longos, Max Romeo, Beastie Boys, Ari Up, The Clash и много други, както и в собствената си продукция. Mad Professor от своя страна е ключова фигура за второто поколение артисти и развитието на дъба в дигиталната ера, а експериментаторският му дух не отстъпва на този на Perry и го среща с имена като Jamiroquai, Sade, Massive Attack и The Orb. Сред най-запомнящата се продукция на Mad Professor остава ремиксираната версия на втория албум на Massive Attack, която излиза под името No Protection и бетонира името му в историята на музиката. На 2 юни мощната саунд система на Lee \"Scratch\" Perry и Mad Professor ще разтърси София за първи път в Sofia Live Club. Наложилата се промяна в локацията води до намален капацитет на събитието. Ограничено количество билети все още се намират онлайн, в мрежата на Eventim и OMV, като цената от 35 лв. остава непроменена.Желаещите да върнат билетите си могат да го направят чрез партньорската мрежа на „Ивентим\". Сумата ще може да бъде възстановена в конкретния обект, от който е взет билетът, до 30.06.2019.Билетите, закупени онлайн и платени с карта, могат да бъдат изпратени или занесени лично в централния офис, намиращ се на ул. 6-и септември 58 в София, като в рамките на 7 работни дни всеки клиент ще получи обратно пълната сума. В случай на плащане чрез наложен платеж или по банков път, билетите се изпращат по пощата с номер на банкова сметка, по която да бъде възстановена сумата, заедно с име на титуляр и телефонен номер за връзка. Цялата сума за закупени билети се изплаща веднага при връщане на билетите в централния офис на „Ивентим\" на посочения по-горе адрес.", "date": "2019.05.27", "title": "Концертът на дъб величията Lee “Scratch” Perry и Mad Professor ще е в Sofia Live Club"}
{"url": "http://www.cross.bg/yankov-krasimir-izbori-1605171.html", "text": "/КРОСС/ В БСП тълкуваме загубата си на евроизборите именно като загуба. Но БСП може и да бъде първа политическа сила и го доказва в отделни райони. Мога да ви кажа, че за района, за който аз отговарям и съм ангажиран - в Добричкия район, ние сме първа политическа сила, което показва, че при мобилизация на местните структури, може да се получи победа. Това каза в сутрешния блок на БТВ „Тази сутрин\" Красимир Янков от БСП. Тези избори и резултатите от тях са вследствие на слабостта на БСП - не на силата на ГЕРБ. Виждате, че резултатите показват отлив на гласове от управляващата партия, която е и във формата на коалиция, което показва, че ГЕРБ върви надолу. Но проблемът е слабостта на БСП и грешките, които допуснахме, каза още Янков. Тепърва предстои да направим анализ и да се предприемат конкретни действия и да се предприемат мерки за недопускане на повече грешки и отстраняване на слабостите, каза още представителят на левицата. Загубата на тези избори се дължи и на неполучаването на доверие, липсата на подкрепа за това, което предложи БСП на тези избори, допълни още Красимир Янков.", "date": "2019.05.27", "title": "Красимир Янков, БСП: В партията тълкуваме евровота като загуба"}
{"url": "http://www.cross.bg/chyzhbina-glasa-pecheli-1605173.html", "text": "/КРОСС/ При 99.48% обработени протоколи извън страната, 28.75% от всички гласове печелят Коалиция Демократична България/Да, България и ДСБ/. Те печелят 6 918 действителни гласа.ПП ГЕРБ печели 22.16 %, или 5 333 гласа на българи, гласували в чужбина, по данни на ЦИК. ", "date": "2019.05.27", "title": "При почти 100% обработени протоколи: Демократична България печели вота в чужбина "}
{"url": "http://www.cross.bg/samo-evropa-izbiratelna-1605201.html", "text": "/КРОСС/ \"Първо искам да благодаря на всички българи, които гласуваха, да поздравя победителите - ГЕРБ, успехът за ВМРО, и, разбира се, - най-големият успех, според мен - за Демократична България\" - това каза президентът Румен Радев в коментар на резултатите от изборите.Той коментира две неща за изборите вчера: първо, рекордно ниската избирателна активност: „Тя, според мен, не е само шамар за политическата класа от огромното мнозинство от българите, тя е повод много сериозно да се замислим, защото демократична Европа има минимум два пъти по-голяма избирателна активност. Това показва, че ние продължаваме да се отдалечаваме от Европа не само като качество на живот, не само като качество на управление, но и като динамика и пълноценност на протичащите в останалите европейски държави и у нас процеси\", каза президентът.Той призова всички партии да направят един много добър анализ не само на своите програми, платформи и послания, но и на това какво реално се случва в България, и как ние наистина ще догонваме Европа.„Второто нещо, което все по-отчетливо забелязвам, е тенденцията и политици, и анализатори и коментатори да говорят, че виждате ли - избори могат да бъдат един вид индулгенция за корупционните скандали. Това е погазване на правовата държава. Изборите са политически акт, и те не могат да заместят прокуратурата и съда, и не могат да опростят грабителство и престъпление\", заяви държавният глава. ", "date": "2019.05.27", "title": " ​Румен Радев: Ниската избирателна активност е шамар за политическата класа "}
{"url": "http://www.cross.bg/glasovete-gerb-protokoli-1605156.html", "text": "/КРОСС/ Централната избирателна комисия е обработила вече около 61 процента от секционните протоколи от изборите за Европарламент. За ГЕРБ са гласували 30,77%, за БСП - 25, 01%, ДПС печели 13,73% от гласовете, ВМРО - 8,06 %, а \"Демократична България\" - 6,9%.Под изборната бариера остават \"ВОЛЯ - Българските родолюбци\" с 3,55% от гласовете, ИК за Десислава Иванчева - с 1,7%, ИК за Минчо Христов с 1,27%, Патриоти за Валери Симеонов - 1, 26% и  \"Път на младите\" - с 1,22% от гласовете на избирателите.Избирателната активност към 5.30 часа в понеделник сутринта е 26,2%. Най-активни са били гласоподавателите в Кърджали. Отбелява се по-ниска избирателна активност в сравнение в предишните избори за Европарламент през 2014 година.7 медии са наказани от ЦИК, тъй като оповестили прогнозни резултати преди края на изборния ден.От ЦИК прогнозират, че точното разпределение на българските евродепутати ще стане ясно на 29 май.  ", "date": "2019.05.27", "title": " Резултати при 61% обработени протоколи: ГЕРБ - 30,77%, БСП - 25, 01%"}
{"url": "http://www.cross.bg/rymuniya-rymuntzi-izborite-1605163.html", "text": "/КРОСС/ Президентът на Румъния Клаус Йоханис благодари на румънците за тяхната избирателна активност и за това, че са дали своя глас на референдума за правосъдието, съобщава БГНЕС.Той поздрави и основните опозиционни партии за техните резултати и настоя управляващата партия да напусне властта след ниския резултат, който получи на изборите за ЕС. \"Добър вечер, скъпи румънци, вие сте фантастични! Поздравявам ви! Избирателната активност е сензационна. Имаме около 50% участие на изборите за ЕС и 40% на референдума. Скъпи румънци, благодаря ви! Вие дадохте ясен и твърд глас, който не може да бъде игнориран от който и да е политик в Румъния. Референдумът приключи успешно. Така че, скъпи румънци, вие гласувахте ясно и категорично за правилната политика, за независимо правосъдие, за добро управление и за Румъния \", каза Йоханис в речта си веднага след като избирателните пунктове бяха затворени, а резултатите от екзит половете бяха обявени.Резултатите показаха, че управляващата Социалдемократическа партия и опозиционните партии Националната либерална партия и Алианс 2020 едва достигат до около 25 %. Президентът разкритикува СДП за начина, по който организира изборите и за дългите опашки в избирателните секции в чужбина. Той каза също, че резултатът за партията е много по-нисък от този на парламентарните избори през декември 2016 г. (45%). \"Правителството на СДП трябва да напусне. Този резултат не може да се тълкува по друг начин \", каза Йоханис. ", "date": "2019.05.27", "title": "Президентът на Румъния настоява правителството да подаде оставка"}
{"url": "http://www.cross.bg/izbori-nedelya-strani-1605157.html", "text": "/КРОСС/ Евроизбори в неделя се проведоха в общо 21 страни. Френският \"Национален сбор\" на Марин Льо Пен победи с малка преднина центристката формация на президента Еманюел Макрон.В Италия, крайнодясната \"Лига\" на италианския вицепремиер и вътрешен министър Матео Салвинис постигна историческа победа с  почти два пъти по-висок резултат от този, постигнат на миналогодишните парламентарни избори.Във Великобритания партията на Brexit на популиста Найджъл Фараж печели най-много гласове.Европейските избори бяха белязани и от успеха на зелените партии. Така те могат да станат важен фактор в новия европейски парламент. ", "date": "2019.05.27", "title": " 21 страни в ЕС избираха своите евродепутати в неделя"}
{"url": "http://www.cross.bg/samolet-ihtiman-beshe-1605158.html", "text": "/КРОСС/ Продължава разследването на авиокатастрофата, при която в неделя загинаха мъж и жена. Инцидентът стана край Ихтиман. Малкият двуместен самолет е бил пилотиран от мъжа. По първоначални данни, след като набрана височина, машината започва да се върти неконтролируемо към земята. Пада и се самозапалва.Работи се по четири версии - технически отказ, лошо време, влошаване на  здравословното състояние на пилота или пилотска грешка.Директорът на специализираното звено за разследване на авиационни събития към Министерството на транспорта Христо Христов обясни, че рано да се посочи причината за инцидента. Според разкази на очевидци, след излитането в 11.20 часа, са видели самолета в наборна височина около 60-80 метра, започнал е маньовър наляво и се срива.Вчера по време на инцидента бях в градината и видях, че този самолет лети много високо. Даже мисля, че и в събота беше тук, но летеше много високо. Това обясни кметът на село Черньово Маргарита Каймакчийска в ефира на „Здравей, България\".Заместник-кметът на Община Ихтиман Даниела Митева обяви, че жителите на село Черньово са подали жалба за шума от самолетите. Това летище съществува от 10 години. В началото се обучаваха за летци и беше много пумно. След това се обучаваха парашутисти. Тази година няма много самолети. Летят повече събота и неделя. Шумът обаче много пречи на хората. Ние сме писали жалби, но ни отговориха, че шумът е в рамките на нормалното, каза тя.По думите й това не е първият инцидент в общината. „Преди години самолет беше паднал в житата, но нямаше жертви\", сподели Каймакчийска.Летището се намира на по-малко от 2 км и е нормално шумът да пречи на спокойствието на жителите на село Черньово, каза още заместник-кметът на Община Ихтиман Даниела Митева.Летището е частен имоти и има наематели, но не мога да конкретизирам фирмата наемател. Не знам от колко години  е наемател и как се стопанисва самото летище. В момента виждам, че има само един летателен самолет. Изключително притеснително е, че последните инциденти са прецедент. Надявам се разследващите органи да излязат с компетентно решение и ще се разбере каква е причината за вчерашния инцидент, добави тя. ", "date": "2019.05.27", "title": " Продължава разследването на авиокатастрофата край Ихтиман"}
{"url": "http://www.cross.bg/chasa-sofiyaot-provede-1605155.html", "text": "/КРОСС/ София.От 09.00 часа в хотел „Хилтън\" ще се проведе заключителна конференция по проект „Свързани отворени статистически данни\" на Националния статистически институт.***София.От 09.00 часа 5-и състав на Специализирания наказателен съд ще заседава по делото срещу Петър М., Адам П. и др., на които са повдигнати обвинения за безстопанственост в особено големи размери.***София.От 09.00 часа в Дома на Европа ще се проведе семинар на тема „Функционална грамотност за всички\".***София.От 10.00 часа в зала „Тържествена\" на Съдебната палата ще бъде представено изданието на български език „Избрани решения на германския Федерален конституционен съд\". На събитието ще присъства и президентът Румен Радев.***София.От 10.00 часа 13-и състав на Специализирания наказателен съд ще заседава по делото срещу Любомир Я., на когото е повдигнато обвинение за изнудване.***София.От 10.00 часа 3-ти състав на Специализирания наказателен съд ще заседава по делото срещу Петър М., на когото е повдигнато обвинение за образуване и ръководене на организирана престъпна група.***София.От 10.30 часа 18-и състав на Специализирания наказателен съд ще заседава по делото срещу Васил Д., Паскалис Д. и Юксел Х., на които са повдигнати обвинения за образуване и ръководене на организирана престъпна група.***София.От 11.00 часа в Националния пресклуб на БТА ще се проведе пресконференция на сдружение „Клъстер на малките и средни износители\" за постигнатия напредък в развитието на Сдружение „Клъстер на малките и средни износители\".***София.От 13.00 часа в зала 201 на Националния институт на правосъдието ще се проведе работна среща за обсъждане на предложението на Главния прокурор на Република България за продължаване процеса по оптимизиране структурата на районните прокуратури.***София.От 13.30 часа 15-и състав на Специализирания наказателен съд ще заседава по делото срещу Добрин С., Георги М. и др., на които са повдигнати обвинения за образуване и ръководене на организирана престъпна група.***София.От 13.30 часа в зала Сердика на София Хотел Балкан ще се състои церемонията по връчването на наградите „Футболист на годината\" на Асоциацията на българските футболисти.***София.От 17.00 часа в Националния исторически музей ще започне концертът „Музикални диалози\" на Камерен хор „Средец\".***София.От 18.00 часа световноизвестният руски фантаст Дмитрий Глуховски ще се срещне с българските си фенове в едно специално събитие в подземията на НДК, създадено за да пренесе българските му фенове в атмосферата на най-новата му творба - аудиосериала „Граничен пост\".***София.От 18.30 часа в Литературния клуб на Столичната библиотека ще се проведе среща със Светла Кьосева - преводач на май в библиотеката.***София.От 19.00 часа на сцена Backstage, Театър Азарян, ще посрещне софийската премиера на спектакъла „Цикадите\".***Благоевград.От 10.00 часа в Регионалната библиотека „Димитър Талев\" ще бъде дадено началото на инициативата „Дари детските си книжки\".***Велико Търново.От 11.30 часа в Регионалния пресклуб на БТА ще се проведе пресконференция във връзка с предстоящия Фестивал на Китайската култура във Велико Търново.***Велико Търново. От 16.30 часа в ИЗ „Рафаел Михайлов\" ще се проведе концерт по повод завършване на начален етап на обучение на IV-а клас при СУ „Емилиян Станев\".***Враца.От 10.00 часа на пл. „Христо Ботев\" ще бъдат изпратени походниците от 73-тия Национален туристически поход „По пътя на Ботевата чета - Козлодуй-Околчица\".***Враца.От 16.30 часа на пл. „Христо Ботев\" ще се проведат шествие и концерт на детски и юношески мажоретни състави от Враца.***Враца.От 17.30 часа в Младежкия дом ще бъде открита изложбата „Ботевска работилница\" и ще бъдат наградени призьорите.***Враца.От 19.00 часа пред Община Враца ще започне концерт на група „Еридан\".***Монтана.От 17.30 часа в Художествена галерия „Кирил Петров\" ще бъде открита изложбата „Пейзажи\" на Спасич Братислав - Сърбия.***Пловдив.От 09.30 часа в зала 10 на Окръжния съд ще се проведе заседание по делото срещу 14-те обвиняеми по „цитрусовата афера\"'.***Пловдив.От 15.00 часа в парк „Лаута\" ще се проведе събитието „Щъркелов ден\" - денят, в който осиновеното дете става част от своето ново семейство. То е организирано от Комплексът за социални услуги за деца и семейства.***Пловдив.От 17.00 часа в 18-а аудитория в сградата на Пловдивския университет „Паисий Хилендарски\" на ул. „Костаки Пеев\" ще бъде представена книгата „Етюди върху български средновековни култове'' на доц. д-р Димо Чешмеджиев.***Пловдив.От 18.30 часа на централната алея в Цар Симеоновата градина ще се състои тържествената церемония по откриване на състезанията от Републикански преглед по пожароприложен спорт, който ще се проведе до 30 май.***Стара Загора.От 16.00 часа в Къщата на архитекта ще се проведе четвъртото издание на творческата работилница „Детство в КВАРТАЛА\".***Стара Загора.От 18.00 часа във фоайето на Оперния театър ще бъде представена изложбата живопис „Il suono del mondo\" на Валентин Дончевски.***Шумен.От 10.00 часа на фитнес площадката до ВиК ще се проведе фитнес тренировка, част от събитията, с които Общински младежки съвет Шумен се включва в Европейската седмица на физическата активност и спорта - MOVE Week.***Шумен.От 10.30 часа в градинката пред НЧ „Тодор Петков 1963\" ще се проведе акцията „За да няма страх, спазвай пътния знак!\".***Шумен.От 13.30 часа в зала 304 на общината ще заседава Постоянната комисия Европейски проекти, международно сътрудничество и взаимодействие с НПО\".***Шумен.От 14.00 часа в зала 304 на общината ще заседава Постоянната комисия Правна и опазване на обществения ред\".***Шумен.От 15.30 часа в зала 304 на общината ще заседава Постоянната комисия „Бюджет и финанси\".***Шумен.От 16.30 часа в зала 304 на общината ще заседава Постоянната комисия „Екология и селско стопанство\". ", "date": "2019.05.27", "title": "Предстоящи събития на 27 май"}
{"url": "http://www.cross.bg/rozhdenitzite-na-maii-1605154.html", "text": "/КРОСС/ Акад. Александър Петров, физик Бианка Панова, световна шампионка по художествена гимнастика, треньорка Едуард Стойчев, бивш председател на Държавната комисия по стоковите борси и тържищата Елена Йончева, депутат от БСП в 44 НС, тв журналисткаЛили Маринкова, журналистка  ", "date": "2019.05.27", "title": "Рождениците на 27 май "}
{"url": "http://www.cross.bg/ezik-angliiiski-matyrata-1605159.html", "text": "/КРОСС/ Абитуриенти ще протестират пред просветното министерство заради матурата по \"Английски език\". Зрелостниците настояват изпитът да бъде повторен, защото според тях съдържал неточности, двусмислици и граматични грешки.Часове след края на матурата в интернет започна и петиция срещу нея, а от Министерството на образованието обещаха да направят проверка. Дванайсетокласниците се явиха на втората си задължителна матура миналия четвъртък. Тя беше по предмет по избор и най-много бяха желаещите да положат изпит по \"Английски език\". ", "date": "2019.05.27", "title": "Зрелостниците настояват матурата по Английски език да бъде повторена"}
{"url": "http://www.cross.bg/gerb-lider-borisov-1605160.html", "text": "/КРОСС/ ГЕРБ ще представи изводите от евровота на официална пресконференция утре.Премиерът и лидер на партията Бойко Борисов благодари в профила си във Фейсбук на всички български граждани, които са гласували. Той заявява, че подкрепата на избирателите е „голяма отговорност\".На свой ред водачът на листата на ГЕРБ Мария Габриел коментира, че на тези избори българите са дали положителен сигнал:„За активна, уважавана България в Европа. Нашият лидер господин Борисов каза, че има един ден за прошка и аз искам да благодаря на всички българи, които днес ни я дадоха\", каза Мария Габриел. ", "date": "2019.05.27", "title": " ГЕРБ представят утре изводите от евровота "}
{"url": "http://www.cross.bg/izbori-tzipras-ostavka-1605162.html", "text": "/КРОСС/ Извънредни парламентарни избори в края на месец юни обяви гръцкият премиер Алексис Ципрас. Официално правителството ще подаде оставка след 2 юни - следващата неделя, когато е втория тур на местните избори.По данни от реалния вот на гръцките избиратели до този час консервативната „Нова Демокрация\" води пред СИРИЗА с повече от 9%. СИРИЗА изгуби и местния вот, като за областни управители и кметове на големите градове отново водят кандидатите на консерваторите.Всички лидери на опозиционните партии направиха изявление с искане за оставка на правителството, като премиерът Ципрас отчете, че при тези резултати това искане е логично.Датата на изборите ще бъде фиксирана след среща с президента, съобщи гръцкият премиер. ", "date": "2019.05.27", "title": "Ципрас свиква предсрочни парламентарни избори "}
{"url": "http://www.cross.bg/gerb-monitor-horata-1605161.html", "text": "/КРОСС/ Акцент на днешните вестници са резултатите от изборите за Европейски парламент. \"ГЕРБ отвя БСП\" е водещото заглавие на \"Телеграф\".\"Борисов разгроми БСП напук на скандалите\", пише вестник \"Сега\" и отбелязва, че избирателната активност вероятно ще отбележи негативен рекорд. Според \"Монитор\" решаващи за подреждането на изборния пъзел ще са вотът от чужбина и гласовете на хората, които почиваха в Гърция. Според \"24 часа\" има два извода от изборите - че хората са проевропейски настроени и, че кампаниите: \"В България е зле\" - не вървят.\"Труд\" вижда сериозен провал на социологическите прогнози. \"Цял месец в анализите си социолози обясняваха, че БСП изравнява резултат с ГЕРБ или даже води между 2 и 4 процента, а в последните дни едва се прокрадна прогноза за 1-2 % преднина на ГЕРБ\", припомня изданието.\"Гласувахме за евродепутати\", пише лаконично в заглавие вестник \"Земя\", а \"Дума\" акцентира върху това, че над две трети не са отишли до урните.В интервю за \"24 часа\" политологът Димитър Ганев казва, че ролята на премиера Борисов за резултата на ГЕРБ на евровота е била ключова. Според него загубата на БСП на този евровот ще е по-голяма от тази на последния парламентарен вот през 2017 г. и това вероятно ще предизвика трус в левицата.Цената на гласа - 30 лв., а сигналите за нарушения са 2 пъти по-малко от тези регистрирани на последния евровот през 2014 г., обобщава \"Монитор\".Други акценти от днешните издания са:Гражданите са по-съвестни от фирмите при връщането на заемите си, показват данни на БНБ, цитирани от \"Труд\". В края на 2018 г. делът на лошите кредити на домакинствата е намалял до 8,9 %, докато проблемните заеми за нефинансовите предприятия имат дял от 13,3%.По-евтин бензин през лятото прогнозира пред \"Телеграф\" председателят на Управителния съвет на Българската петролна и газова асоциация Живодар Терзиев. От началото на годината обаче - за по-малко от 6 месеца, масовият бензин А95 е поскъпнал с 32 стотинки на литър. Зареждането на резервоара е най-скъпо във Видин, следват го Кюстендил, Враца и Плевен. ", "date": "2019.05.27", "title": "Преглед на българския печат "}
{"url": "http://www.cross.bg/po-dobre-yvazhavaii-zhiveesh-1605150.html", "text": "/КРОСС/ Три правила ще ти помогнат да живееш по-добре: уважавай себе си, уважавай другите, бъди отговорен за своите действия.Далай Лама", "date": "2019.05.27", "title": " Три правила ще ти помогнат да живееш по-добре"}
{"url": "http://www.cross.bg/svetovna-voiina-vtorata-1605152.html", "text": "/КРОСС/ 1328 г. - Филип VI, първи представител на династията Валоа, става крал на Франция.1703 г. - Руският цар Петър Велики основава Санкт Петербург.1717 г. - Нова Гранада става самостоятелно вицекралство на Испания.1850 г. - Населението в Белоградчишко се вдига на въстание, прераснало в цяла Северозападна България и известно като Видинско въстание.1866 г. - В Букурещ е създаден Таен български централен комитет (ТБЦК), приемник на който по-късно става БРЦК.1870 г. - Васил Левски преминава от Румъния в България със задачата да създаде мрежа от местни революционни комитети.1925 г. - Извършена е последната публична екзекуция в Европа - обесване на извършителите на атентата в катедралата „Св. Крал\" Марко Фридман, Петър Задгорски и Георги Коев.1937 г. - Пуснат е в експлоатация мостът Голдън Гейт в Сан Франциско.1940 г. - Втората световна война: При клането при Па дьо Кале са убити 97 британски войници от части на 3-та СС дивизия Тотенкопф.1941 г. - Втората световна война: След постъпки на властта в София от немските лагери са освободени около 12 700 македонски българи - военнопленници.1941 г. - Втората световна война: Британската военна флота потапя в Северно море германския линеен кораб Бисмарк.1943 г. - Втората световна война: Създаден е Национален фронт на съпротивата във Франция.1949 г. - Официално е създадена Японската асоциация по карате.1950 г. - Американският певец Франк Синатра за първи път се представя в телевизионно предаване.1960 г. - Демократичното правителство в Турция е свалено чрез военен преврат.1974 г. - Жак Ширак е избран за министър-председател на Франция.1985 г. - В Рим започва процес за съучастие в атентата срещу Йоан Павел II на Сергей Антонов и задочно - на Тодор Айвазов и Жельо Василев.1993 г. - СДС внася вот на недоверие на правителството на Любен Беров, но парламентът го отхвърля.1994 г. - Съветският писател-дисидент Александър Солженицин се завръща в родината си след 20-годишно изгнание в САЩ.1999 г. - Карла дел Понте, главен обвинител на Международния наказателен трибунал за бивша Югославия в Хага, повдига обвинение срещу Слободан Милошевич за военни престъпления и престъпления срещу човечеството, извършени в Косово.2006 г. - Земетресение на остров Ява (Индонезия) с магнитуд 6,2 по Скалата на Рихтер отнема живота на около 4 600 души.", "date": "2019.05.27", "title": "27 май в историята"}
{"url": "http://www.cross.bg/godina-sofiiiski-taka-1605151.html", "text": "/КРОСС/ Св. свещеномъченик Терапонт бил епископ Сардикийски и обърнал в христовата вяра много езичници. Управителя на Сарда Ликийска го хвърлил в тъница. Там го измъчвали жестоко и след мъченията бил заклан в 259 година, при император Валериан. За този свещеномъченик пише известният наш писател Матей Граматик, който бил съвременник на св. Николай Софийски и свидетел на неговия мъченически подвиг през 1555 година, който написал с голямо умение неговото житие. Там той описва обстановката, в която живял св. Николай Софийски - както географска, така и духовна. В описанието си на духовната обстановка той дава кратки сведения за софийските светци, между които и за св. Терапонт Сердикийски (Софийски). Той пише така:\"А когато слушаш за жителите на София, не мисли за тукашните, а за небесните граждани, които някога са били наши съжители, а сега са съжители на ангелите. Прочее подобава да поменем двама или трима от тях. . .  Свещеномъченик Терапонт, който бидейки жител на това място и презвитер на светата Божия църква в Сердика (София), живял с много добродетели и на края, по време на гоненията против християните, бил задържан под стража от беззаконниците заради Христовата вероизповед. Подир много мъчения, и обложен с тежки железни вериги, той бил изведен вън от града на един ден път и на това място му отсекли главата и така получил мъченическа смърт за Христа. А говорят, че на мястото, където се проляла кръвта му, след време пораснал голям дъб, който и досега се вижда, и стават там различни изцеления, когато с вяра се пристъпва.\"Днес един дънер от този дъб се пази като свещена реликва в старинната столична църква \"Света Петка\", гдето се чества паметта на свещеномъченика всяка година на 27 май.", "date": "2019.05.27", "title": "Св. свщмчк Терапонтий. Св. мчк Терапонтий Софийски"}
{"url": "http://www.cross.bg/temi-i-gosti-v-sytreshnite-blokove-na-televiziite-1605153.html", "text": "/КРОСС/Тема: Отново тежък инцидент с малък самолет;Тема: Победители и победени на изборите - социолозите Кънчо Стойчев и Геновева Радева;Тема: Вотът в Европа; ", "date": "2019.05.27", "title": "Теми и гости в сутрешните блокове на телевизиите"}
