{"url": "http://www.cross.bg/horata-partiyata-kongres-1623997.html", "text": "/КРОСС/ а. Това каза по време на пресконференция Правим това обръщение не защото предстои юбилеен конгрес на партията, дори не заради това, че за първи път предстои председателят да се избира пряко от всички социалисти - нашата загриженост е от натрупването на проблеми през последните десетилетия, които допълнително се изостриха напоследък, допълни той. Те поставят въпроса за бъдещето на БСП като първостепенна политическа сила, като продължител на повече от вековна традиция за социалистическо преобразуване на българското общество, за решаването на проблемите на тези хора, които разчитат на нея.. Първата е за самата партия, втората е за приоритетните области в политиката на БСП в българското общество и трето - да продължат промените в устава, в посоката така както те са започнали на предишния конгрес, каза още Стоилов.Ние сме категорични, че трябва да спрат опитите за противопоставяне на хора от различни поколения в партията. Трябва да се обедини целият неин потенциал, ако тя иска да разширява своето влияние в обществото, допълни той. Също така смятаме, че в ръководните органи на партията на национално и местно ниво нямат място хора, които са зависими от частни, корпоративни или чужди на българските национални интереси.. С други думи, това се нарича прогресивна данъчна система. Това каза от своя страна по време на пресконференцията  Това е единственото, което дава стимул за развитие на икономиката сега. Каква точно прогресивна данъчна система е въпрос на сметки, които трябва да се направят във въпросното Министерство на финансите.Няма ситуация, в която ние да имаме минимална пенсия, която е 30-40 процента по-ниска от прага на бедността.Не знам дали си давате сметка какви разлики има между чиновниците в едно или друго министерство, или в една или друга община, коментира Паскалев. Да не говорим в здравните заведения, каза още той.Една от важните теми, които дискутира партията днес на своите събрания и конференции е темата за реалното местно самоуправление, защото хората се вълнуват най-вече от развитието на техните градове и техните села. И ние очакваме активния диалог, който тече в основните организации и който започва на конференциите, да се пренесе и на предстоящия конгрес. Това каза от своя страна .Темата местно самоуправление в България намалява и това ни тревожи - не работят всички онези много органи и структури, които бяха насочени към решаване на проблемите на демографските диспропорции. Тревожи ни това, че днес само 4-5 български града увеличават населението си, че населението в останалите общини намалява, каза още Михайлова. Ако не видим една цялостна промяна на политиката на държавата в това отношение, България я чакат тежки дни, каза още тя.Аз ще поговоря малко повече също за политическата част. Много често се казва сега ли е точно моментът да говорим за вътрешни въпроси до определена степен за партията. Да, точно сега е моментът и затова пледираме ние да направим дискусията, която касае всички тези важни за БСП проблеми. Ще се спра на един - идеологията, левите идеи. Виждаме какво се случва в страната. Виждаме ,че някои се опитва да обясни на хората, че няма ляво, няма и дясно, че до голяма степен интересите на хората се защитават и от десните партии, което не е вярно., член на Националния съвет на БСП, по време на пресконференция. Трябва да ни е ясно дали нашите идеи и идеология са адекватни към динамично развиващите обществено-икономически отношения.За какво става дума? Защитата на хората на труда, това са хората на свободния труд. Това са всички тези, които имат пряко отношение с държавата. Виждаме, че България се превръща именно затова в една парадоксална държава. В България стачкува капиталът, протестира капиталът. Хората на труда,тези, които реално са угнетени, не протестират. Тук следва да зададем въпроса къде е левицата, къде са синдикатите, каза още Мутафчиев Според него това са тези, които трябва да поведат хората и да защитят техния интерес.Мутафчиев обърна внимание на пенсионната система. Според него БСП трябва да има позиция и отговори по тази тема.", "date": "2020.01.29", "title": "Част от социалистите искат ясни позиции на предстоящия конгрес на БСП "}
{"url": "http://www.cross.bg/leva-durzhavata-yazovirite-1624004.html", "text": "/КРОСС/ 139 язовира са предложили осем от общо 14-те общини в Благоевградско за прехвърляне чрез акт за дарение към държавата, респективно на създаденото с тази цел Държавно предприятие „Управление и стопанисване на язовирите“, чиято единствена дейност за половин година е да усвои 4 милиона лева без никаква дейност.Лошото състояние на общинските язовири и липсата на средства за тяхното поддържане в добро техническо и безопасно състояние бяха сред мотивите те да бъдат прехвърлени на държавата. За това се говори от две години. Първият препъни камък беше, че публична общинска собственост не може да се дарява, дори и на държавата. Затова законът беше променен. След това беше създадено държавното предприятие, към което да се зачислят всички придобити общински язовири. Бюджетът за миналата и тази година е 8 милиона лева. На официалния сайт на предприятието има крехка активност. Две заседания - в Министерство на икономиката и едно неприсъствено. Първото е от 4 септември 2019 г. На него УС е утвърдил проектобюджета от 4 милиона лева и е одобрил разходите. Текущи - 2 890 600, от които 1 667 920 лева за заплати, осигуровки и други възнаграждения и капиталови - 1 109 400 лева, от които 960 хиляди за закупуване на 30 автомобила. Няма информация колко са назначените служители от одобрените 131 щатни бройки в София и седемте регионални структури, една от които е в Благоевград. Другите две заседания, видно от протоколите, са формални и показват, че дейност просто липсва. Не е ясно и какво се случва с онези 500 милиона лева, които държавата отпусна за ремонти на язовирите.Затова решихме да видим как върви процесът по прехвърлянето на язовирите, за които трябва да се грижи държавното дружество, на областно ниво. В общините информацията е твърде оскъдна. Те просто чакат решение и започване на процедурата.Вече е ясна методиката, казаха от Областната управа. Готова е и изискуемата документация за това - актове за собственост, технически паспорти на язовирите. Одобрен е и образецът по предаването на съоръженията към държавата чрез областния управител.„Втората стъпка е – областният управител се произнася със заповед за приемане или отказ на дарението, в едномесечен срок. След това областният управител приема дарението, то се вписва, след което се случва реалното предаване. Ще бъде издаден акт за публична държавна собственост и правата ще отидат към Държавното предприятие „Управление и стопанисване на язовирите. Имаме одобрени образци на договорите за дарение и на приемо-предавателните протоколи“.Община Сатовча е предала документите за 28 язовира, потвърди кметът Арбен Мименов:„Това са малки по обем язовири, имат техническа документация, аварийни планове, досиета… Има едни, които са пълни, други до пролетта ще се напълнят“.Сред чакащите е и община Струмяни. Тя има 47 водоема от времето на ТКЗС, но нито един не е язовир, каквото е изискването. Емил Илиев, кмет на общината:„В голямата си част са замозалесили се терени, които изискват грижа. Като общини сме длъжни да ги поддържаме във вида, за който са определени. За общините това е непосилно като задължение, защото това е огромен ресурс, който нямаме, а глобите са още по-големи“.Според Бисер Михайлов реалното прехвърляне на язовирите към все още неработещото, но обезпечено с финансов ресурс Държавно предприятие „Управление и стопанисване на язовирите“, ще се случи в ранната пролет.", "date": "2020.01.29", "title": "Хиляди общински язовири чакат да бъдат прехвърлени на държавата"}
{"url": "http://www.cross.bg/sredstva-sedmichnata-prevozni-1623994.html", "text": "/КРОСС/ Над 650 хил. е-винетки са купени от началото на 2020 г. на обща стойност близо 40 млн. лв. Почти три четвърти от тях са за превозни средства с българска регистрация, като над 340 хил. са за леки автомобили.Най-много е-винетки са продадени на 24 януари 2020 г. Тогава, за един ден, са купени 37 241 е-винетки, от които близо 22 хил. са годишни.На 31 януари 2020 г. изтича валидността на малко над 100 хил. годишни евинетки.Цените на електронните винетки се запазват като тези през 2019 г. За леките автомобили (с обща технически допустима максимална маса до 3,5 т) годишната винетка струва 97 лв., тримесечната – 54 лв, месечната – 30 лв., седмичната – 15 лв., а тази за уикенда (с валидност от 12 ч. в петък до 23:59 ч. в неделя) е 10 лв.До 1 март 2020 г. тежкотоварните превозни средства над 3,5 т могат да ползват платената пътна мрежа, след като купят е-винетка, а след тази дата – ще плащат на база на изминато разстояние – тол такса. Шофьорите на камиони и автобуси могат да активират месечна винетка с начална дата не по-късна от 1 февруари 2020 г, а седмична – не по-късна от 23 февруари. От 24 февруари до 29 февруари водачите на тежкотоварни превозни средства ще могат да ползват само дневни винетки.Цените на винетките за камионите и автобусите са същите като тези през 2019 г. Дневната такса е 23 лв.. За превозните средства между 3,5 т и 12 т седмичната винетка е 53 лв., а месечната – 105 лв. за тези с екокатегория Евро I, II или 0. За тези с Евро III или по-висок клас – седмичната е 40 лв., а месечната – 80 лв.За пътните превозни средства над 12 т – седмичната винетка е 87 лв., а месечната – 174 лв. за тези от тях с екокатегория Евро I, II или 0. За тези с екокатегория Евро III или по-висока – седмичната винетка е 67 лв., а месечната – 134 лв.Напомняме на водачите да внимават при въвеждането на данните на пътните превозни средства, независимо дали го правят лично или с помощта на служебно лице. Отговорността при неправилно декларирани данни относно регистрационния номер на пътното превозно средство, категорията му или периода на валидност на винетната такса е на собственика или на ползвателя, като в случай на неправилно декларирани данни се счита, че за пътното превозно средство не е заплатена дължимата винетна такса. Корекции в електронната система за събиране на пътни такси не са възможни.Данните могат да бъдат въведени на кирилица или латиница, стига графично да отговарят на данните от талона на автомобила. Тирета, интервали или други знаци не се изписват. Знакът за нула (0) и знакът за буквата О не са взаимозаменяеми.Валидността на е-винетките, включително и на издадените чрез Агенцията за социално подпомагане, както и на тези на пререгистрирани автомобили, може да бъде проверена на сайта . ", "date": "2020.01.29", "title": "Над 630 хил. е-винетки са купени от началото на годината"}
{"url": "http://www.cross.bg/hazarta-bozhkov-ministur-1624008.html", "text": "/КРОСС/ Показната акция в офисите на свързаните с г-н Васил Божков компании и повдигнатите обвинения целят принудително да бъде отнет законен бизнес.  Налага се внушението, че ние сме виновни за нещо до доказване на противното.Свидетели сме на синхронизирани действия между официални държавни институции, представители на управляващите и частните интереси на  бивши партньори, а именно Боян и Цветомир Найденови - собственици на казина и съдружници в наши фирми.И до момента г-н Божков и юридическия му екип не са получили никакви официални  документи, нито са били уведомени по какъвто и да било официален начин за повдигнатите срещу него обвинения.   С досегашните си действия, става очевидно, че държавата влиза в ролята на \"бухалка\" и за целта не се пестят средства - от  измисления сигнал, послужил за формален повод за всички последвали активни мероприятия, през приетия на първо четене законопроект за хазарта, който цели противоконституционно налагане на държавен монопол, до репресивните акции на властимащите срещу бизнеса ни и неговите собственици.Различни институции са правили различни проверки на всички лотарийни игри през годините и ние винаги сме съдействали на властите. Приветстваме всяка проверка и сме предоставяли всяка изискана от нас информация без забавяне. Нещо повече - нашите компании са свързани директно с НАП и цялата информация пристига при тях онлайн в реално време.Отново ще напомним, че Агенцията за държавна и финансова инспекция установи, че няма нарушение на закона при плащаните от нас такси. Ние сме спазили буквата на закона и нямаме неплатени задължения към държавата. Това потвърждава и финансовия министър и цялото министерство на финансите чрез подписаните лично от тях месечни отчетни справки в продължение на години.Припомняме, че известните вече поправки в Закона за хазарта са приети от ГЕРБ и са мотивирани от финансовия министър Владислав Горанов през 2014 г. Комисията по хазарта е на подчинение на финансовото министерство и през целия период, който формално се разследва, министър на финансите е бил Владислав Горанов.Свидетели сме на безпрецедентен опит да бъде унищожен работещ бизнес, който през годините е внесъл в държавата под формата на данъци, такси и платен лиценз стотици милиони. Очевидно някой иска да сложи ръка на футболен клуб „Левски\", точно в момента, в който клуба бе спасен от фалит и върви към стабилизация и финансова независимост.България е европейска държава, а безцеремонното погазване на закони и правила от страна на институциите е явен знак и пореден пример, че гражданите и компаниите във всеки един момент могат да бъдат ограбени и репресирани.", "date": "2020.01.29", "title": "Божков: Държавният апарат работи срещу собствените си закони, в опит да унищожи частен бизнес и ПФК „Левски“"}
{"url": "http://www.cross.bg/lazarov-vtoriya-nomer-1624007.html", "text": "/КРОСС/ Александър Лазаров се класира за втория кръг на турнира мъже в Анталия (Турция) с награден фонд от 15 хиляди долара.Българският тенисист, поставен под номер 4 в схемата, направи обрат и победи с 6-7(4), 7-5, 6-3 Йонут Апостол от Румъния в мач продължил 2 часа и 11 минути. Алекс успя да отрази мачбол за съперника при 3-5 във втория сет и сервис на Апостол.Лазаров ще играе във втория кръг срещу Тайо Яманака от Япония или Денис Клок от Русия.По-късно днес Лазаров ще започне участието си в турнира по двойки. Поставените под номер 4 Лазаров и Драгош Дима от Румъния ще играят срещу японците Шинджи Хадзава и Тайо Яманака.", "date": "2020.01.29", "title": "Лазаров спаси мачбол и продължава в Анталия"}
{"url": "http://www.cross.bg/kyustendil-dnes-osvobozhdenieto-1624006.html", "text": "/КРОСС/ С празнично шествие в Кюстендил бяха отбелязани 142 години от Освобождението на града. Шествието тръгна от централния площад \"Велбъжд\" и достигна до паметника на Ильо Войвода, където бяха поднесени венци и цветя.С решение на ОбС съвет в Кюстендил от 2009 година, 29 януари е обявен за официален празник на града., каза кметът Петър Паунов.По повод годишнината от Освобождението на Кюстендил, днес къщата-музей \"Ильо Войвода\" е с обявен свободен вход за посещения. Там е подредена експозицията \"Национално-освободителните борби на населението от Кюстендилския край\".Концертът по повод годишнината е в читалище \"Братство\". Началото му е от 18.00 часа.", "date": "2020.01.29", "title": "С шествие си припомниха Освобождението в Кюстендил"}
{"url": "http://www.cross.bg/koronavirys-ministerstvoto-taiiland-1623970.html", "text": "/КРОСС/ Здравните власти у нас строго следят медицинското състояние на две българки, завърнали се от Китай и Тайланд. Двете жени в момента са под медицинско наблюдение в инфекциозни структури. Тази мярка е с превантивен характер заради съобщени от лицата грипоподобни симптоми и необходимостта да бъдат направени съответните изследвания с цел категоричното отхвърляне носителството на коронавирус 2019-nCoV. Това стана ясно от думите на здравния министър Кирил Ананиев по време на брифинг в Министерството на здравеопазването. Той коментира още, че с негова заповед вече функционира оперативна работна група, в която са включени всички компетентни институции – Министерството на здравеопазването, Министерството на вътрешните работи, Министерството на външните работи, Държавна агенция „Национална сигурност“ и други.„Министерството на здравеопазването чрез регионалните здравни инспекции разпространи указания до всички лечебни заведения как да се реагира в случаи на съмнение за пациент с коронавирус. Създаден е механизъм на координация между лечебните заведения с инфекциозни структури и Инфекциозна болница – София“, посочи здравният министър.До седмица на Летище София, Терминал 1, както и на летищата във Варна и Бургас, ще бъдат монтирани нови термокамери, които вече са поръчани. За нуждите на медицинските специалисти вече е направена поръчка за допълнително специализирано медицинско облекло, ръкавици и маски.„Изпълнявайки препоръките на Световната здравна организация и Европейския център за превенция и контрол на заболяванията в Стокхолм, реагирахме по алгоритъм, когато идентифицираме човек, идващ от страна, в която е разпространен вирусът, или от такава, в която има регистрирани случаи, и имащ признаци на респираторно заболяване. Двата случая, за които говорим, не са с еднаква степен на риск – идващият от Китай е под специално наблюдение, като днес при лицето установихме наличие на метапневмо вирус, което до голяма степен изключва възможността да се касае за новия коронавирус. При лицето, пристигнало от Тайланд, рискът е оценен като значително по-малък, тъй като в Тайланд са регистрирани единични случаи“, заяви главният държавен здравен инспектор доц. Ангел Кунчев. \"И двете лица са в добро общо здравословно състояние, а установените контактни лица са поставени под медицинско наблюдение, каквито са действията по протокол\", обясни още доц. Кунчев.По отношение на диагностиката директорът на Националния център по заразни и паразитни болести проф. Тодор Кантарджиев посочи, че още преди две седмици държавата ни е поръчала реактиви за доказването на новия коронавирус. Очаква се те да пристигнат още в края на настоящата седмица, а от началото на следващата седмица Националната референтна лаборатория да работи с тях. Отделно от това до две седмици България ще разполага и с новия кит за установяване на коронавирус, който страната ни вече е заявила на Европейската референтна лаборатория в болница „Шарите“ в Берлин. До тогава българските здравни власти работят по утвърдения протокол, изследвайки евентуалното носителство на коронавируса 2019-nCoV с генетичните тестове за други шест коронавируса, както и с тестовете за различните грипни щамове. ", "date": "2020.01.29", "title": "Здравните власти у нас строго следят медицинското състояние на две българки, завърнали се от Китай и Тайланд"}
{"url": "http://www.cross.bg/chrez-sistema-nervnata-1623975.html", "text": "/КРОСС/ През зимата защитните сили на тялото се понижават и то се нуждае от повече хранителни вещества, за да има здрав имунитет. Много често някои от нас си купуват добавки, за да подсилят организма, но не се консултират с лекар, а по-скоро следват препоръките на приятели. Според специалисти, това трябва да се замени с балансирано хранене, в което присъстват достатъчно витамини, минерали, протеини, въглехидрати и полезни мазнини.Някои хранителни режими, особено тези за вегетарианци и вегани, не се препоръчват на всеки, защото крият своите рискове. От друга страна, консумацията на растителни продукти има и своите предимства – техните съставки помагат за намаляване на излишните килограми, предпазват сърцето и носят енергия.Той е водноразтворим и има важна роля за организма – насърчава производството на червени кръвни телца, производството на ДНК, функциите на нервната система, мозъка и клетъчния метаболизъм. Наричат го още кобаламин.Препоръчителната дневна доза за възрастни е 2,4 микрограма. Витамин В12 се съдържа в месата, различни видове риба, млечните продукти, яйцата и други.Според проучване, цитирано от , приемът на веществото чрез храна или добавки, намалява риска от появата на депресия и някои разстройства на психична основа, които може да се появят заради дефицита на В12.Доказано е, че прахът от спирулина – вид ядливо водорасло, е богат на В12. Той може да се приема на гладно сутрин, за да повиши тонуса на организма и успокои нервната система.Това е аминокиселина, която се грижи за нервната система, мозъка и укрепването на мускулите. Ето защо много от добавките на бодибилдърите съдържат креатин. Тя е полезна и за възстановяване след голямо физическо натоварване.Според проучвания, консумацията на креатин спомага за натрупването на мускулна маса и дава сила на тялото.Червеното месо като телешко, агнешко, биволско, е богато на креатин, но за да получите необходимото количество за деня – 5 г, трябва да изядете поне кило и половина.Той е стероиден хормон, който е съставен от витамините D1, D2 и D3. Той влияе на голям брой гени в човешкия организъм. Една от основните му функции е да се бори с инфекциите и възпалението в тялото.Основният начин, чрез който организмът получава витамина, е чрез слънчевите лъчи. Но през зимата те са значително по-малко. И тъй като той не може да се натрупва, трябва да се приема периодично.Витамин D има в рибеното масло и по-мазните риби като сьомга. Той се препоръчва при автоимунни заболявания, поддържа здравето на костите и зъбите, подсилва имунната система и поддържа функциите на мозъка и нервната система.", "date": "2020.01.29", "title": "3 полезни вещества за зимата, които да си набавите чрез храна"}
{"url": "http://www.cross.bg/bulgariya-seta-gyokov-1623986.html", "text": "/КРОСС/ ПГ на „БСП за България“ ще гласува против ратификацията на СЕТА. Това каза народният представител от ПГ на „БСП за България“ Георги Гьоков по време на разискванията на СЕТА.По думите му това не е изненада. Споразумението накърнява интересите на гражданите и най-вече на хората на наемния труд, нарушава приоритетета на публичните интереси над частните и като цяло ще се отрази негативно да се отрази на икономиката на страната ни“, допълни Гьоков.Според него управляващите са го закъсали откъм законодателни инициативи и целят да се разпалят страсти и да се отнеме вниманието на обществото от проблемите и протестите, които тресат държавата.„Това гледане на законопроекта днес е странно и смешно“, посочи Гьоков и припомни, че споразумението е на дневен ред още от 2016 г.Депутътът от БСП отбеляза, че ако правителството след подписване на Споразумението реши да увеличи минималната работна заплата, също вече ще е проблем, защото ще е предпоставка за намаляване на печалбите на действаща корпорация на територията на България и тя би могла да оспорва това.", "date": "2020.01.29", "title": "ПГ на „БСП за България“ ще гласува против ратификацията на СЕТА"}
{"url": "http://www.cross.bg/pravitelstvoto-razvitie-napravilo-1623988.html", "text": "/КРОСС/ Президентът на Русия Владимир Путин смята, че правителството на Дмитрий Медведев е направило много полезни неща за стратегическото развитие на страна, въпреки че работеше в трудни условия, предава ТАСС.„Правителството под ръководството на Дмитрий Анатолиевич Медведев работеше в трудни условия, имаше много затруднения и разбира се, плановете никога и никъде не се изпълняват на 100%, но като цяло смятам, че правителството е направило много важни неща, полезни за дългосрочното стратегическо развитие на страна“, каза държавният глава на среща с предишните членове на правителството.Според Путин за кабинета на министрите „това не беше лесно- да се определят целите за национално развитие, да се разбори механизъм за постигането на тези цели във вид на национални проекти, да осъществяват текущата, пълноценна и разнообразна работа по развитието на икономиката на страната, социалната сфера“.„Наистина е направено много“, оцени президентът. Той благодари на бившите членове на правителството за тяхната работа.", "date": "2020.01.29", "title": "ТАСС: Путин сподели, че правителството на Медведев е направило много за страната"}
{"url": "http://www.cross.bg/tiiim-stigna-nadal-1623984.html", "text": "/КРОСС/ Петият поставен Доминик Тийм за първи път в кариерата си стигна до полуфинал на Откритото първенство на Австралия по тенис, като отстрани световния номер едно и финалист от миналата годита Рафаел Надал.Австриецът се наложи със 7:6(3), 7:6(4), 4:6, 7:6(6) над испанския левичар след повече от четири часа игра на „Род Лейвър Арина“.В първата част Рафа проби на нула за 5:3 и след това сервираше за спечелване на частта. Той стигна до сетбол, но не успя да го реализира и Тийм направи рибрейк при втората си възможност с печеливш ретур. След това се стигна до тайбрек. В него австриецът поведе с 6:3 точки и реализира първия си сетбол с форхенд уинър.Надал реагира незабавно и проби на нула за 3:2, но този път успя да затвърди. Тийм обаче преодоля миникризата и изравни при 4:4. След това Доминатора стигна до сетбол в 12-ия гейм, но Рафа го отрази със сервис по диагонала, последван от форхенд по правата. Така двамата гладиатори започнаха втория си тайбрек в мача. В него Тийм поведе с 4:0, но Надал успя да изравни – 4:4. След тов 26-годишният австриец стигна една къса топка и се добра до два сетбола при 6:4. С помощта на мрежата Тийм получи лесна топка и поведе с 2-0 части.В третия сет всеки печелеше подаването си в първите девет гейма. В десетия испанският левичар стигна до два сетбола и реализира втория след топка в мрежата от ракетата на съперника.Тийм имаше сериозни проблеми и в началото на следващата част, когато трябваше да отрази три точки за пробив преди да изравни за 1:1. В следващия гейм обаче той успя да пробие Рафа и да поведе. При 5:4 австриецът сервиряше за победата, но напрежението го скова и се стигна до 15:40 и след топка в аут пробивът беше факт. В последвалия трети тайбрек размяната на половините дойде при 4:2 за Доминик. При 6:4 той имаше вече два мачбола. Пропиля първия при свой сервис с топка в мрежата, при втория Надал изпълни отличен сервис.При третата възможност обаче Тийм ликуваше след като форхендът на левичаря спря в мрежата.Доминик записа 65 печеливши удари (14 аса) срещу 49 непредизмикани грешки (4 двойни). Надал постигна 49 уинъра (11 аса) и 33 грешки (3 двойни).За място на финала Тийм ще спори в петък с Александер Зверев от Германия. В другия полуфинал утре се срещат защитаващият титлата си Новак Джокович и Роджър Федерер.", "date": "2020.01.29", "title": "Доминик Тийм отстрани Рафаел Нада"}
{"url": "http://www.cross.bg/tona-otpadutzi-bivsh-1623989.html", "text": "/КРОСС/ В Батак назрява напрежение сред местните хора заради складирани останки от дрехи в сградата на бивш военен завод. В сигнално писмо до кмета на общината, шефа на ОбС и до Районна прокуратура в Пещера бивш служител на Министерство на отбраната пише, че на 29 октомври м.г. пазарджишката РИОСВ е издала разрешение в склад на някогашния завод“ Енергометал“ фирмата „Индъстри ресайклинг груп“ от Казанлък да депонира 12 000 тона парцали. Според екоинспекцията отпадъците били неопасни.Според Боян Власев, който е бивш служител и на МВР и инженер по образование, автор на сигнала, в помещението са складирани 250-300 тона синтетични тъкани и пластмасови отпадъци.", "date": "2020.01.29", "title": "Батак пред бунт заради склад с 12 000 тона парцали"}
{"url": "http://www.cross.bg/godini-chehov-literatyrata-1623991.html", "text": "/КРОСС/ На тази дата се навършват 160 години от раждането на великия руски писател и драматург Антон Павлович Чехов.За своите 26 активни творчески години, Чехов съумява да създаде около 900 произведения – пиеси, повести, хумористични разкази и др. - докато едновременно работни като лекар, което прави през почти целия си живот. Както сам шеговито казва: „Медицината е законната ми съпруга, а литературата е моя любовница“. Е, благодарение на последната днес името му попада сред тези на големите класици в литературата.Днес си припомняме някои от най-добрите цитати на великия писател.", "date": "2020.01.29", "title": "Честваме 160 години от рождението на Чехов"}
{"url": "http://www.cross.bg/prokyratyrata-danni-informatziya-1623990.html", "text": "/КРОСС/ По закон СРС могат да се приложат по искане на прокуратурата, МВР и ДАНС при оперативна разработка или заради образувано досъдебно производство по обвинение за престъпление, предвиждащо над 5 години затвор. Искане може да отправи и КПКОНПИ при точно определени случаи - ако са получени данни за лица, заемащи висши публични длъжности, които подготвят, извършват или вече са извършили прояви на корупция, които не са достатъчни за образуване или започване на наказателно производство, както и пък при получени данни за събития или действия, създаващи заплаха за корупция, в които са участвали такива лица. Задължително обаче трябва да има съдебна санкция.СРС могат да се прилагат и ако лицето има достъп до строго секретна информация и има съмнения за изтичане на подобна информация. Или при заплаха за националната сигурност. Събраното по този ред обаче също може да бъде използвано само след последващо разрешение от съд.В конкретния случай СРС-тата спрямо Стойков са експлоатирани от ДАНС, а не по искане на КПКОНПИ, което означава, че те не са прилагани по проверката за конфликт на интереси. Не е ясно в какво точно е заподозрян шефът на ВВС, но е безспорно, че той е един от най-приближените до президента. Ген. Цанко Стойков наследи Румен Радев начело на ВВС след години, в които беше негов заместник на различни нива в армейските структури. Под негово ръководство специализираната военна комисия, която трябваше да класира фирмите - кандидати да продадат на България изтребители, посочи, че смята за най-подходящи шведските самолети Gripen, като ги предпочете пред изтребителите втора ръка F-16 от Португалия и САЩ и Eurofighter от Италия. Решението беше отменено от третия кабинет на Борисов, който сключи сделка със САЩ за изтребителите F-16.Записите със СРС са направени още през април 2019 г. Прокуратурата твърди, че става дума за тежко престъпление по смисъла на Наказателния кодекс -  по чл.321, ал. 6. В тази разпоредба става дума за преследване на лице, което \"се сговори с едно или повече лица да върши в страната или чужбина престъпления, за които е предвидено наказание лишаване от свобода повече от три години и чрез които се цели да се набави имотна облага или да се упражни противозаконно влияние върху дейността на орган на властта или местното самоуправление\". В случая става дума очевидно за втората хипотеза - за противозаконно влияние.Ако прокуратурата наистина е убедена в тезата си, защо осем месеца не е предприела нищо спрямо шефа на ВВС? Не е известно да е поискано отстраняването му от поста или да е започнало някакво производство срещу него.Безспорно, не е редно шефът на ВВС да се обажда, коментира и да се консултира с президента за разследване за конфликт на интереси, касаещо държавния глава. Но на записите, пуснати от прокуратурата, шефът на ВВС казва, че ще спази закона и ще предостави всичко, което му е поискано от КПКОНПИ. В нито един от записите не се чува разпореждане или решение да се прикрият документи. Генералът и служителите обсъждат какво и кога могат да предоставят и коментират доколко основателни са исканията, при положение че Радев не е бил в брак с настоящата си съпруга в проверявания период.На 31 юли 2019 г., т.е. близо три месеца след записаните разговори, КПКОНПИ с решение РС - 454-19-049 от 31.07.2019 г. обявява, че  НЕ УСТАНОВЯВА конфликт на интереси по отношение на Румен Георгиев Радев поради липса на частен интерес, негов или на свързано с него лице. Комисията очевидно не смята, че някой крие данни от нея. Но осем месеца по-късно прокуратурата започва да говори за укриване на данни и противозаконно влияние.Това не е първият случай, в който прокуратурата пуска избирателно доказателства по неприключило производство. Така стана при скандала с хакването на НАП, когато тя разпространи доказателства срещу обвинения като поръчител шеф на \"Тад Груп\" Иван Тодоров. За първи път обаче се разпространяват аудио записи и то по неизвестно засега разследване. Главният прокурор Иван Гешев се оправда, че има разрешение от наблюдаващия прокурор да разпространи записите заради големия обществен интерес. Авторитетни юристи обаче смятат, че това не е редно.Пред \"Дневник\" адвокат Даниела Доковска коментира: \"Съгласно член 145-а от Наказателния кодекс, който използва информация, събрана чрез специални разузнавателни средства, извън нейното предназначение за опазване на националната сигурност или за целите на наказателното производство, се наказва с лишаване от свобода до 3 години и глоба от 500 лв. А когато деянието е извършено от длъжностно лице, което е придобило информацията или му е станала известна в кръга на неговата служба, наказанието е от 1 до 5 години лишаване от свобода и глоба от 5 хил. лв. В този случай съдът може да постанови и лишаване от права. Материали по разследването могат да се разгласяват с разрешение на прокурора, но не и когато разгласяването им представлява престъпление. Прокурорът не може да разрешава да се извърши деяние, което законодателят е въздигнал в престъпление\".Според адвокат Михаил Екимджиев \"публикуването на подобен вид записи и разговори, които въвличат държавния глава би било допустимо дотолкова, доколкото това все пак е най-публичната фигура в една държава и публичността по отношение на нея надделява над личните данни\". Но трябва и с каква цел се публикуват тези данни. \"Източникът на информация в случая е прокуратурата, която очевидно разполага с тези данни и която би трябвало да ги използва, ако смята, че е извършено престъпление, за съответното събиране на докзателства. Нищо не обяснява защо информацията трябва да бъде публикувана. Освен това, обичайно информацията, събрана чрез СРС се класифицира като държавна тайна и ако в случая това не е направено и има някакъв нов, \"революционен\" подход, е любопитно да знаем на какво се дължи той\", казва той пред \"Дневник\".Има и решение на съда по въпроса, припомня “Медияпул”. То е по делото на лекаря от Горна Оряховица Михаил Милатович, който бе публично набеден, че е убиец на новородено бебе. Тогавашният вътрешен министър Цветан Цветанов чете в парламента СРС-та от разговори между лекари, като се позова на големия обществен интерес и разрешение от наблюдаващия прокурор. Впоследствие лекарят бе оневинен и осъди прокуратурата да му плати 40000 лв. обезщетение. Съдът бе категоричен: “Публичното оповестяване на СРС по неприключило наказателно производство определено е противоправно действие”.По принцип имунитетът не пази длъжностните лица от бъдещо разследване, обвинение и евентуално - съд. Това обаче трябва да става в рамките на закона и установената процедура. Факт е, че през годините службите са изнамерили многобройни начини за заобикаляне на процедурите с цел да се събере информация за интересни на управляващите лица. Съдебната практика показва, че така събраните доказателства падат в съда, ако изобщо се стигне до там. Но често целта изобщо не е да се стигне до съд, а да се държи компрометираща информация, която да бъде използвана в удобен момент.Колко още папки и записи със СРС-та стоят неизползвани в  ДАНС, прокуратурата, КПКОНПИ, МВР, ДАТО? И чакат момента да бъде ударен един или друг? Колко от тази информация се използва, за да се прокарват едни или други интереси, за да се поставят определени лица или цели звена под контрол? Защото дори според официална статистика в съда влизат максимум 20% от приложените СРС. Останалите очевидно се прилагат и използват за съвсем различни цели.  ", "date": "2020.01.29", "title": "6 неудобни въпроса към държавното обвинение"}
{"url": "http://www.cross.bg/ychastuka-ezerche-kaloyan-1623992.html", "text": "/КРОСС/ Възстановено е движението по път I-2 Разград – Русе в участъка Езерче – Цар Калоян.", "date": "2020.01.29", "title": "Възстановено е движението по път I-2 Разград – Русе в участъка Езерче – Цар Калоян"}
{"url": "http://www.cross.bg/yamaiika-kilometra-zemetresenie-1623961.html", "text": "/КРОСС/ Мощно земетресение от 7,7 по скалата на Рихтер разтърси Карибския регион. Трусът е усетен в Ямайка, Куба и Каймановите острови.Беше издадено временно предупреждение за опасност от цунами, а евакуации бяха проведени чак във Флорида.Епицентърът на земетресението е бил на 10 километра дълбочина, на около 125 километра от Ямайка. Няма данни за жертви и пострадали. Нанесени са леки материални щети.", "date": "2020.01.29", "title": "Мощно земетресение от 7,7 по Рихтер разтърси Карибите"}
{"url": "http://www.cross.bg/fevryari-yalta-club-1623960.html", "text": "/КРОСС/ Новият сезон на YALTA CLUB идва с четири вълнуващи събития в голямата зала на клуба с участието на редица чуждестранни гости. Месецът ще започне с актуалното дуо Artbat, ще преминем през участието на Markus Schulz & Estiva и ще имаме възможността отново да станем част от легендарните Takeover партита с дуото Âme. Програмата за февруари месец ще приключи със супер силите на белгиецът The Magician.На 8 февруари YALTA CLUB кани диджеите и продуценти от Киев – Artur и Batis или просто Artbat. Те са едни от най-успешните украински артисти на електронната сцена и то само година след като двамата обединяват силите си! За краткото време заедно издават дебютния си албум и достигат до участие в Destino Club (Ибиса).След издаването на Mandrake редица парчета от дискографията на Artbat се появяват в класации като Techno и Deep House Top 100 на Beatport, водейки ги до участия на легендарни локации и колаборации с някои от найдобрите европейски лейбъли като Suara и Diynamic.Партито с Artbat, което феновете очакват с нетърпение, ще бъде последвано от гостуването на Markus Shulz на 14 февруари. Със седемте си студийни албума и редица компилации през последните десет години, той се разпознава с неподражаемото си звучене. Познат е и с ремиксите си, които му дават възможността да работи с имена като Depeche Mode, Madonna, Everything but the Girl и много други, а някои от въпросните ремикси като Intuition и Stand заемат първо място в клубната класация на Beatport.На 14 февруари ще чуем и Estiva (Steven Baan) – често свързван с лейбъла Armada Music. Холандският диджей, който се радва на подкрепата на световни имена като Armin Van Buuren, ще покаже типичната за него комбинация от техно ориентирани ритми и емоционални, прогресивни мелодии.Голямата изненада през месец февруари е завръщането на ексклузивните TAKEOVER партита на Liubo Ursiny. В нощта на 21 февруари феновете на серията от събития ще посрещнат Âme – немското дуо, което основа легендарния лейбъл Innervisions. Frank Wiedemann и Kristian Beyer правят музика заедно от повече от 15 години – дългогодишна кариера, която им помага да опознаят световната клубна сцена и в същото време успяват да останат иновативни и актуални на фона на бързо развиващия се жанр.На 21 февруари Âme ще са зад пулта на YALTA CLUB oт началото до края на вечерта, без прекъсване. Програмата за месеца приключва с мистериозния The Magician. Белгиецът, който нашумя с ремикса си на Lykke Li “I Follow Rivers” и който се превърна в абсолютен хит с над 300 милиона гледания ще зарадва българската публика с парти в YALTA CLUB на 28 февруари. ", "date": "2020.01.29", "title": "Artbat, Âme и още атрактивни имена в YALTA CLUB през февруари"}
{"url": "http://www.cross.bg/leki-sofiya-selo-1623962.html", "text": "/КРОСС/ Катастрофа с автобус и два леки автомобила е станала на пътя София - Варна, в участъка Микре - Абланица, в района на село Голец, съобщиха от областната дирекция на МВР в Ловеч. Пострадали са шестима души, които са откарани в ловешката болница. Една жена е в тежко състояние, с черепно-мозъчна травма, другите петима са с леки наранявания.От полицията уточниха, че инцидентът е станал около 11,20 часа.Автобусът е пътувал за София. Веднага е пристигнал друг и пътниците са откарани към столицата.На място все още се извършва оглед на произшествието. Движението е ограничено и се осъществява по обходен маршрут през уличната мрежа на село Голец, съобщиха от Агенция \"Пътна инфраструктура\".От агенцията съветват шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2020.01.29", "title": " Шестима ранени при катастрофа на автобус и две леки коли на пътя София - Варна"}
{"url": "http://www.cross.bg/ekspresbank-banka-nagrada-1623963.html", "text": "/КРОСС/ Банка ДСК спечели специалната награда от Forbes Business Awards 2020 „Сделка на годината“, за придобиването на Societe Generale Експресбанк, вече оперираща под името Експресбанк. Г-жа Виолина Маринова, председател на УС и главен изпълнителен директор на Банка ДСК, прие приза на специална церемония вчера.По решение на своя собственик – най-бързо развиваща се в Централна и Югоизточна Европа банкова организация Група ОТП, Банка ДСК финализира покупката на Експресбанк в началото на 2019 година. В момента протича най-мащабната банкова консолидация на българския пазар, която ще приключи в средата на 2020 г.След вливането на Експресбанк в Банка ДСК, обединената финансова институция ще затвърди позицията си на една от най-големите на българския пазар, лидер по доверие, лидер в банкирането на дребно, с още по-силни позиции в частното и корпоративно банкиране, и с най-голям брой клиенти, които й се доверяват.„Интеграцията на Банка ДСК и Експресбанк има важно значение за банковия сектор. Очакваме този процес да има сериозен положителен ефект за нашите индивидуални и бизнес клиенти, които ще се възползват от иновативни продукти и услуги, модерни дигитални канали за банкиране, отлично клиентско обслужване. Тази награда означава много както за мен и колегите ми от Банка ДСК и Експресбанк, така и за всички наши партньори и клиенти. Тя затвърждава усилията, които полагаме и ни вдъхва нови сили да продължаваме напред. Вярвам, че това е правилният път за нас – обединени, с общи ценности и устремени към успеха“, сподели г-жа Виолина Маринова при получаването на отличието.Процесът по интеграция на двете банки продължава успешно и през 2020 година. След успешната миграция на банкоматите и ПОС терминали, както и прилагането на единна SWIFT система за плащания, започна и дистрибуцията на новите, близо 500 000 банкови карти до клиентите на Експресбанк, която ще продължи до края на април месец.  ", "date": "2020.01.29", "title": "Банка ДСК спечели специална награда за „Сделка на годината“"}
{"url": "http://www.cross.bg/meng-zoopark-godini-1623964.html", "text": "/КРОСС/ Берлинският зоопарк представи официално най-новите си обитатели – пандите близнаци Менг Ксянг и Менг Юан, които ще радват посетителите през следващите няколко години.Симпатичните мечета са на пет месеца, а техни родители са гигантските панди Менг Менг и Джиао Кинг. Това са първите бебета от този животински вид, родени в Германия. Te обаче прекараха първите месеци от живота им скрити от очите на публиката.Майката и бащата на близнаците са взети на заем от зоопарк в Китай през 2017 за 15 години срещу 13.5 млн. евро. Въпреки, че са родени в Берлин, двете братчета ще трябва да бъдат върнати в родината на родителите им след 4 или 5 години. В страната в естествени условия живеят около 1860 панди. Други 400 обитават различни зоопаркове, като китайците са разрешили по света да има само 20 двойки.Черно-белите мечки са застрашен вид и подлежат на строг контрол по опазването им.", "date": "2020.01.29", "title": "Запознайте се с най-новите обитатели на Берлинския зоопарк – две панди близначета"}
{"url": "http://www.cross.bg/radev-zayavi-rymen-1623967.html", "text": "/КРОСС/ \"Вече няма малки и големи нации по територия или население, има нации с малки и големи амбиции. Време е България да се превърне в държава с големи амбиции, а младите хора да ги реализират\", заяви президентът Румен Радев по време на дискусия в Техническия университет в Габрово с участието на студенти и академичния състав на висшето училище. Темата беше „България и технологиите на бъдещето – реални перспективи за сътрудничество и развитие. Ролята на академичните общности в управлението на науката“.Габрово е люлката на българската индустрия и е прекрасно, че днес виждаме образец за взаимодействие между наука, образование, бизнес и местна власт, заяви президентът Радев. В изказването си той изтъкна връзката между образованието и науката с развитието на технологиите и иновациите. Държавният глава посочи, че образованието трябва да бъде обявено като национален стратегически приоритет за България и се ангажира да работи активно в тази посока. В изказването си Румен Радев призова и за разработване на Национална индустриална стратегия, в която да залегнат амбициозни цели с ясно определи отговорности на бизнеса и държавата.„Изключително важно е какви амбиции си поставяме като държава и общество – дали си поставяме амбициите да развиваме конкурентоспособност и да се включим в икономиката на бъдещето, за което работят редица държави, или нашите амбиции ще се сведат до страна – разпределител на газ, което е важно, но трябва да има по-дългосрочна визия“, попита Румен Радев. По думите му, страната ни има потенциал да се развие в областта на иновациите и индустриите на бъдещето, ако мобилизира способностите си за насърчаване на научния капитал и таланта на младите хора. \"В противен случай ще бъдем държава, която само внася технологии и плаща за тях\", заяви Румен Радев.\"Необходим е поглед към бъдещето и ако искаме да развиваме индустриалната си база, трябва да извървим прехода от производство на ишлеме към производство с добавена стойност\", заяви Румен Радев. По думите му, е жизненоважно всеки университет, както развива образование, така и да развива научни изследвания и то с практическа насоченост. Президентът подчерта, че не само бизнесът, но и държавата следва да влага средства в развитието на иновации. \"В момента страната ни отделя 0,7 на сто от брутния вътрешен продукт за научно-изследователска и развойна дейност\", посочи Румен Радев и призова този дял да се увеличи чувствително. Президентът изтъкна и отговорността на държавата да създава предвидима, благоприятна и устойчива среда за бизнес, особено за малките и средни предприятия.„Предприетите мерки от правителството в областта на образованието в момента са в правилната посока, но не е достатъчна като обхват, иновативност и финансиране“, заяви още президентът. Той цитира тревожни данни от различни европейски изследвания, в които страната ни се нарежда на последни места  – за ниската функционална грамотност на българските ученици в средното образование, както и лошите показатели по дигитална конкурентоспособност. По думите му, ако преди страната ни е разчитала на доброто образование, което българските деца са получавали, като предпоставка да изравним неравенствата с останалите държави, то в момента това вече не е така. „Във всеки областен град държавата трябва да развие център с оборудване и инструктори, които да подготвят българските деца за дигитални умения и иновации - с безплатна подготовка и лаборатории, така че когато тези ученици станат студенти, да са много по-подготвени“, заяви президентът.В отговор на студентски въпрос как могат да се преодолеят регионалните дисбаланси в страната президентът заяви, че за хармонично развитие на регионите е необходима финансова децентрализация. Според  Румен Радев един от начините това да се постигне е, ако част от данъците, например печалбата на бизнеса, който е на територията на дадена община, остава в бюджета на местната власт.„Когато хората от Габрово знаят, че средства от техния труд пряко отиват в местното ръководство, ще имат и по-голяма активност, гражданска активност да задават приоритетите за изразходването на тези средства“, даде пример Радев. Президентът обърна внимание и на ролята на държавата в помощ на общините за детското здравеопазване, подкрепа за млади семейства, образованието, необходимостта от комплексни политики, така че младите имат сигурност и перспектива да се развиват в родните си места.\"В ЕС никога няма да постигнем икономическо и социално сближаване между Източна и Западна, между Северна и Южна Европа, ако няма сближаване в научна и образователна инфраструктура, в научни и изследователски програми\", заяви президентът в отговор на въпрос на студент. Румен Радев посочи, че са необходими повече европейски средства, които страната ни да насочи за изграждане на научно-изследователски центрове, лаборатории, като финансова и научна  помощ за университети. „Какво правим в момента? Науката и технологиите ще се развиват на запад, а пък ние тук ще ползваме евро фондове да строим пътища, градинки“, допълни Румен Радев.На въпрос за необходимостта от конституционни промени президентът заяви, че след 30 години преход трябва да изясним дали основният закон не допуска възможност за противоречив прочит и така да не може да достигне заложеният в нея политически проект за правова демократична и социална държава. Президентът посочи, че в консултациите си досега се е срещал с неправителствени и съсловни организации, предстоят срещи с представители на институциите, както и с парламентарно представените партии. ", "date": "2020.01.29", "title": "Президентът Радев: Няма малки и големи нации, има нации с малки и големи амбиции"}
{"url": "http://www.cross.bg/konsensys-za-prisuedinyavaneto-ni-kum-evrozonata-v-ns-1623965.html", "text": "/КРОСС/ Партиите в парламента постигнаха политически консенсус за присъединяването ни към Еврозоната. Новината съобщи финансовият министър Владислав Горанов след извънреден председателски съвет.  Той е докладвал напредъка по тази цел на правителството.Имаме подкрепа и единомислие, че България трябва да се присъедини към еврото с курс 1,95583, т.е. действащият, каза финансист номер едно.Утре законът, внесен от Менда Стоянова и касаещ присъединяването ни към чакалнята на Еврозоната, ще бъде обсъден в Бюджетна комисия.", "date": "2020.01.29", "title": "Консенсус за присъединяването ни към Еврозоната в НС"}
{"url": "http://www.cross.bg/horata-bulgariya-narodnoto-1623966.html", "text": "/КРОСС/ „Вотът на недоверие в парламента може да не мина, но това, което искат хората, е оставка и те го показват красноречиво тук пред Народното събрание и Министерски съвет, където протестират“, заяви зам.-председателят на ПГ на „БСП за България“ Христо Проданов във връзка с протестите пред Народното събрание.„Ние подкрепяме техните справедливи искания за по-спокоен и достоен живот, което не може да се случи, докато Бойко Борисов е начело на държавата“, коментира още социалистът. „Герб живеят в своята кула от слонова кост и отказват да видят каква е истинската ситуация в България. В комфорта на парламентарната зала те твърдят, че са спечелили вота на недоверие, но хората на улицата са на друго мнение”, заяви в Народното събрание говорителят на ПГ на „БСП за България“ Александър Симов.Той обясни, че протестът на хората е оглавен от самите тях и не е яхван от партии. „Разнообразието на протестиращите е най-голямата присъда за пагубната политика на правителството.Нашето място като представители на единствената опозиционна сила е сред хората”, завърши Симов.„Ние сме тук, с хората, защото те протестират справедливо. Поредната криза в България се случва. Системите горят една по една – като започнем от околната среда, водна криза, здравеопазване, образование“, заяви парламентарният секретар на ПГ на „БСП за България“ Филип Попов пред Народното събрание. По думите му законите понастоящем се приемат от мнозинството без оглед на резултата им.„Има непредвидимост на законодателния орган, има непредвидимост при управлението на държавата“, категоричен е Попов. „Няма бранш в страната, който да не е протестирал“, заключи народният представител от левицата. „Истинският вот на недоверие беше даден днес от хората на улицата. Парламентарната математика очевидно не е от значение за оценката на хората”, заяви секретарят на ПГ на „БСП за България“ Димитър Данчев.Той коментира, че справедливият протест на представители на малкия и среден бизнес пред парламента е срещу една неясна, сложна и скъпа за прилагане наредба, която има съмнителен ефект, но със сигурност увеличава административната тежест. Данчев допълни, че това връща много от малките и средни фирми към работата на тефтер.", "date": "2020.01.29", "title": "Христо Проданов: Хората искат оставка и го показват с протестите си"}
{"url": "http://www.cross.bg/chlenki-durzhavite-dostavchitzite-1623968.html", "text": "/КРОСС/ Европейската комисия одобри съвместен инструментариум от смекчаващи мерки, по който се споразумяха държавите членки на ЕС, за да противодействат на рисковете за киберсигурността, свързани с разгръщането на 5G, петото поколение мобилни мрежи.Инструментариумът третира всички рискове, установени в координираната оценка на равнището на ЕС, включително рисковете, свързани с нетехнически фактори, като например риска от намеса от неевропейска държава или подкрепени от държава участници чрез веригата на доставки на 5G.Това е в отговор на призива на Европейския съвет за съгласуван подход към сигурността на 5G и последвалата препоръка на Комисията от март 2019 г.В заключенията относно инструментариума държавите членки се споразумяха да укрепят изискванията за сигурност, да оценят рисковите профили на доставчиците, да прилагат съответните ограничения за доставчиците, считани за високорискови, включително необходимите изключения за ключови активи, считани за критични и чувствителни (като например основните мрежови функции), и да въведат стратегии за гарантиране на диверсификацията на доставчиците.Със съобщението си Европейската комисия дава начало на съответните действия в рамките на своята компетентност и призовава за въвеждането на ключовите мерки до 30 април 2020 г. Комисията ще подкрепя прилагането на подход на ЕС към киберсигурността в областта на 5G и ще действа по искане на държавите членки, като използва по целесъобразност всички инструменти на свое разположение, за да гарантира сигурността на 5G инфраструктурата и веригата на доставки.", "date": "2020.01.29", "title": "ЕК определя следващите стъпки в областта на 5G мобилните мрежи"}
{"url": "http://www.cross.bg/ryse-zaginalite-intzidenta-1623950.html", "text": "/КРОСС/ \"Тридневен траур е обявен в град Сливо поле заради загиналите ученици при тежката катастрофа снощи край Русе, на главния път за Силистра\". Това съобщи заместник-кметът на общината Михаил Чиликов.В знак на съпричастност към скръбта на семействата и близките на загиналите е спуснат траурен флаг на сградата на Общината, отменят се всички масови тържества.Сигналът за инцидента е подаден около 18:50 часа на 28 януари. От полицията обясниха, че тежкотоварен камион с разградска регистрация, управляван от 37-годишен мъж, вероятно е навлязъл от дясна в лява лента и не е пропуснал движещия се по нея лек автомобил Алфа \"Ромео\" с русенска регистрация, управляван от 28-годишна жена.В резултат на това се сблъскват, като колата навлиза в насрещното еднопосочно платно за движение и се преобръща. В резултат на инцидента на място са загинали двама пътници в автомобила - 18-годишно момче и 17-годишно момиче.Пострадали са тежко 28-годишната шофьорка на колата и две момичета на 15 и на 17 години. Трите са били откарани в Университетската болница \"Канев\" в Русе с опасност за живота. Водачът на камиона е бил леко ранен, като след преглед е освободен за домашно лечение.От Университетската болница \"Канев\" в Русе съобщиха днес, че състоянието на тримата пострадали е относително стабилно, но все още са с опасност за живота.Началникът на Регионалното управление на образованието в Русе Росица Георгиева обясни, че двете пострадали момичета и загиналите момче и момиче са ученици от професионалната гимназия по икономика в Русе.Тя каза, че общината е готова да съдейства с психолог. Екип за психологическа подкрепа от Министерството на образованието ще пристигне утре в училището, за да работи с учениците.Полицията изяснява причините за инцидента. Сред тях са дали водачът на камиона се е опитал да направи обратен завой на непозволено за това място, както и дали леката кола се е движела с превишена скорост.Шофьори коментираха, че често водачи на камиони извършват в района непозволен обратен завой, което е предпоставка за произшествия.", "date": "2020.01.29", "title": "Тридневен траур е обявен в Сливо поле заради загиналите при катастрофата край Русе"}
{"url": "http://www.cross.bg/informatziya-facebook-saiitove-1623951.html", "text": "/КРОСС/ Facebook съобщи, че получава информация за потребителите си, включително през външни сайтове.Представена е функцията „Off-Facebook Activity” (дейност извън Facebook), позволяваща управлението на информация, която постъпва от други сайтове.С новата функция се обработват данни, които компании и организации предоставят на Facebook за дейността на потребителите, например за използване на приложения или посещения в различни сайтове.Подчертава се, че компанията събира тези данни, за да предоставя по-актуална реклама, да препоръчва групи, събития и стоки, които биха заинтересували потребителя.В същото време така се дава възможност на фирми и организации да оценят резултатите от своите сайтове, приложения или реклами, както и да бъде откривана „предизвикваща подозрение активност”, което ще направи Facebook по-безопасен.", "date": "2020.01.29", "title": "Facebook получава информация за Вас и извън мрежата"}
{"url": "http://www.cross.bg/imyshtestvo-otnemane-kumping-1623952.html", "text": "/КРОСС/ На днешното редовно заседание Комисията за противодействие на корупцията и за отнемане на незаконно придобитото имущество (КПКОНПИ) взе решение за внасяне в Бургаския окръжен съд на иск за отнемане на имущество срещу Николай и Евгения Баневи и свързани с тях юридически лица на обща стойност 140 523 982.29 лв., съобщиха от комисията.Комисията претендира отнемане на имоти по цялото Черноморие, както и собственост на 6 търговски дружества за 99 382 686.90 лв., моторна яхта “Four Winns – Vista 258 V-D06“ с дължина 7.92 м. за 97 500 лв., налични движими вещи, както и акции, дялове и суми от продажба на имущество.Сред наличните движими вещи са множество златни накити със скъпоценни камъни, ценни монети, диаманти и др. Сред имотите са няколко помпени станции, къмпинг „Черноморец“, къмпинг „Каваците“, къмпинг „Златната рибка“ и др. ", "date": "2020.01.29", "title": "КПКОНПИ внася иск за отнемане на имущество от Баневи по Черноморието за над 140 млн. лв."}
{"url": "http://www.cross.bg/goletz-raiiona-vremenno-1623953.html", "text": "/КРОСС/ Временно е ограничено движението по път I-4 Микре – Абланица в района на с. Голец поради ПТП.Трафикът се осъществява по обходен маршрут: през уличната мрежа на с. Голец.Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2020.01.29", "title": "Временно е ограничено движението по път I-4 Микре – Абланица в района на с. Голец"}
{"url": "http://www.cross.bg/razporedi-stroitelstvoto-borisov-1623956.html", "text": "/КРОСС/ 26 милиона лева ще струва новият водопровод от Мало Бучино до Перник, през който водата от Белмекен през столичната ВиК инфраструктура ще стигне до бедстващия град.Премиерът Бойко Борисов разпореди незабавно започване на строителството и отново заяви, че няма друга алтернатива:\"Днеска следобед, утре, започвайте да копаете траншеите. Първите два километра тръби пътуват, ще са тук до няколко дни. Да не губим часове, не дни в строителството\".На министър Теменужка Петкова Борисов разпореди още днес лично да провери два ВЕЦ-а, за които има съмнение, че произвеждат ток през нощта.", "date": "2020.01.29", "title": "26 млн. лева ще струва новият водопровод от Мало Бучино до Перник"}
{"url": "http://www.cross.bg/nke-bacetbolicta-nike-1623954.html", "text": "/КРОСС/ Eдин oт нaй-гoлeмитe пpoизвoдитeли нa cпopтни cтoĸи - Nіkе, cпpя oт oнлaйн пpoдaжбa вcичĸи пpoдyĸти, cвъpзaни c бacĸeтбoлиcтa Koби Бpaйънт, ĸoйтo зaгинa пpeди дни в ĸaтacтpoфa c xeлиĸoптep.Eднa oт ocнoвнитe пpичини e, чe ĸoмпaниятa нe жeлae cъщecтвyвaщитe пpoдyĸти c пoдпиca нa бacĸeтбoлнaтa звeздa дa oтидaт нa чepния пaзap и дa ce пpoдaвaт нa мнoгo пo-виcoĸи цeни, ĸaтo пo тoзи нaчин oпpeдeлeни ĸpъгoвe xopa мoгaт дa нaпpaвят cъcтoяниe зa cмeтĸa нa тpaгичния инцидeнт.Cлeдвa cтpaтeгиятa нa ĸoмпaниятa зa cтoĸитe c инициaлитe нa Бpaйънт дa бъдe пpepaзглeдaнa, cъoбщи ЕЅРN в пoнeдeлниĸ.Πpoдyĸти нa Nіkе c пoдпиca нa бacĸeтбoлиcтa e eднa oт нaй-пeчeлившитe cepии нa ĸoмпaниятa. Mapaтoнĸитe нa Бpaйънт ce нocят oт нaд 100 бacĸeтбoлиcти в NВА, ĸoeтo e oĸoлo eднa чeтвъpт oт вcичĸи игpaчи в лигaтa тoзи ceзoн.Πo-ĸъcнo oбaчe гoвopитeл нa Nіkе зaяви пpeд Fоrbеѕ, чe ĸoмпaниятa вeчe e пpoдaлa вcичĸи пpoдyĸти c мapĸaтa нa Бpaйънт, вмecтo дa ги изтeгли oт пaзapa.Kъм втopниĸ cyтpин тъpceнeтo нa \"Коbе\" в oнлaйн мaгaзинa нa Nіkе вpъщaшe caмo eдин peзyлтaт - ĸapтичĸa c бacĸeтбoлиcтa.Ha 7 фeвpyapи Nіkе тpябвaшe дa cтapтиpa и нoвa cepия мapaтoнĸи Коbе 5 Рrоtrо. Ceгa ĸoмпaниятa вce oбмиcля дaли дa пpoдължи тoзи xoд, или дa cпpe пycĸaнeтo нa cepиятa.Диcтpибyтopи нa cтoĸитe зaявявaт, чe oт yвaжeниe ĸъм бacĸeтбoлиcтa и нeгoвoтo ceмeйcтвo или щe cпpaт пpoдaжбaтa нa cepиитe, или нямa дa дoпycнaт дa имa пpoмянa в цeнитe, ĸaĸвaтo вcичĸи oчaĸвaт.Cпopeд aнaлизaтopи и cпopтиcти apтиĸyлитe, нoceщи имeтo нa бacĸeтбoлиcтa, вeчe ca изĸлючeния.\"Ние сме опустошени от трагичната новина. Отправяме най-дълбоките си съболезнования към най-близките до Коби, особено към неговото семейство и приятели. Той беше един от най-великите спортисти на своето поколение и оказа неизмеримо влияние върху света на спорта и общността на баскетбола. Той беше любим член на семейството на Nike. Mamba forever\", написаха от Nike в изявление cлeд тpaгичния инцидeнт.Брайънт за първи път подписа сделка с Nike през 2003 година. Той беше един от елитната група играчи в NBA, които през тази година подписаха с марката, включително Леброн Джеймс и Кармело Антъни. Това помогна на компанията за обувки да затвърди позициите си в света на баскетбола през следващите десетилетия след пенсионирането на Майкъл Джордан през 2003 година.С нарастването на успеха на Брайънт в залата се увеличи и партньорството му с Nike. Марката пусна множество линии на обувки и екипировка, носещи името на Коби. През 2017 година компанията изведе Брайънт на сцената с тогавашния изпълнителен директор Марк Паркър на годишната си среща с инвеститори, за да отпразнува старта на новата бизнес стратегия на Nike.През 2017 година Nike си партнира с Брайънт и за откриването на младежка баскетболна лига, наречена Mamba League, с цел да се предостави безплатен достъп до спорт на стотиците деца. ", "date": "2020.01.29", "title": "Зaщo Nіkе cпpяxa пpoдyĸтитe, cвъpзaни c бacĸeтбoлиcтa Koби Бpaйънт?"}
{"url": "http://www.cross.bg/letishte-izprobvane-dati-1623958.html", "text": "/КРОСС/ Новото берлинско летище търси 20 000 души, които да участват в изпробване на съоръженията като част от подготовката на аеропорта да бъде открит тази година след дълго отлагане, предаде ДПА.", "date": "2020.01.29", "title": "Почти готовото ново берлинско летище набира \"статисти\" (Видео)"}
{"url": "http://www.cross.bg/kitaii-yxan-budat-1623955.html", "text": "/КРОСС/ Hяĸoлĸo гoлeми aмepиĸaнcĸи ĸoмпaнии cъc cepиoзни инвecтиции в Kитaй ce гoтвят зa пoтeнциaлни зaгyби в peзyлтaт нa paзpaзилaтa ce eпидeмия в гpaд Уxaн.\"Haмиpaмe ce в cитyaция нa минимaлни зaпacи, тaĸa чe в пoвeчeтo cлyчaи нямa дa oтнeмe мнoгo вpeмe, дoĸaтo ce cтигнe дo нeдocтиг нa дocтaвĸитe, a пoтpeбитeлитe щe бъдaт зaceгнaти oт зaĸъcнeния в пopъчĸитe cи\", ĸaзвa Уилям Peйнш oт Сеntеr fоr Ѕtrаtеgіс аnd Іntеrnаtіоnаl Ѕtudіеѕ.Cпopeд нeгo aмepиĸaнcĸитe ĸoмпaнии c бизнec в Уxaн \"имa зa ĸaĸвo дa ce пpитecнявaт\". Oт дpyгa cтpaнa зapaди нaлoжeнитe aмepиĸaнcĸи тapифи въpxy ĸитaйcĸия внoc и нapacтвaщитe paзxoди зa тpyд в aзиaтcĸaтa cтpaнa няĸoи oт aмepиĸaнcĸитe дpyжecтвa вeчe ca измecтили чacт oт пpoдyĸциятa cи в дpyги cтpaни.Toвa oбaчe нямa нaпълнo дa нeyтpaлизиpa нeгaтивния eфeĸт нa виpyca въpxy бизнeca. Aмepиĸaнcĸитe ĸoмпaнии щe пoнecaт yдap, aĸo зaвoдитe в Kитaй пpoдължaвaт дa бъдaт зaтвopeни oщe дългo вpeмe, cлeд плaниpaнoтo им cпиpaнe пoĸpaй Kитaйcĸaтa нoвa гoдинa мeждy 30 янyapи и 2 фeвpyapи.Oт издaниeтo Nіkkеі Аѕіаn Rеvіеw пpoизвoдcтвoтo нa іРhоnе мoжe дa бъдe cepиoзнo зaceгнaтo. Ocнoвнa пpичинa зa тoвa e, чe cмapтфoнитe нa Аррlе ce пpaвят в пpoвинция Xъбeй, ĸъдeтo ce нaмиpa и Уxaн. Koмпaниятa имa зaвoди нaвcяĸъдe в Kитaй, нo ĸлючoви ca тeзи нa мecтнaтa Fохсоnn в Шънджъ, ĸoйтo e ceнaмиpa в близocт дo eпицeнтъpa нa paзпpocтpaнeниe нa ĸopoнaвиpyca.Gеnеrаl Моtоrѕ e дpyг aмepиĸaнcĸи пpoизвoдитeл, ĸoйтo имa мoщнocти в Уxaн. Toй oпepиpa зaвoд cъвмecтнo c мecтния cи пapтньop ЅАІС и Dоngfеng Моtоr Соrроrаtіоn, ĸoятo e eднa oт нaй-гoлeмитe aвтoмoбилни гpyпи в cтpaнaтa. Bъв фaбpиĸaтa ca зaeти oĸoлo 6000 дyши или oĸoлo 10% oт cлyжитeлитe нa GМ в Kитaй.B дoпълнeниe вepигитe зa бъpзo xpaнeнe МсDоnаld'ѕ, КFС и Ѕtаrbuсkѕ cъщo oгpaничиxa oпepaциитe cи в пpoвинция Xъбeй пpeз пocлeднитe няĸoлĸo дни. ", "date": "2020.01.29", "title": "Aмepиĸaнcĸитe гигaнти, ĸoитo мoгaт дa бъдaт тeжĸo зaceгнaти oт ĸopoнaвиpyca в Kитaй"}
{"url": "http://www.cross.bg/kaloyan-lenti-ezerche-1623969.html", "text": "/КРОСС/ Временно движението по път I-2 Разград - Русе в участъка Езерче - Цар Калоян се осъществява в две от три ленти поради пътнотранспортно произшествие.Шофьорите е необходимо да карат с повишено внимание и съобразена скорост, като спазват указанията на \"Пътна полиция\".", "date": "2020.01.29", "title": "Временно движението по път I-2 Разград – Русе в участъка Езерче – Цар Калоян се осъществява в две от три ленти"}
{"url": "http://www.cross.bg/restorantyori-hotelieri-finansite-1623959.html", "text": "/КРОСС/ Протест пред парламента. Хотелиери и ресторантьори не отмениха събирането си пред Народното събрание, въпреки постигнатото снощи споразумение с Министерството на финансите.Според него Наредбата за въвеждане на софтуерите за управление на продажбите се отлага с 6 месеца. Въпреки това пред Народното събрание протест все пак има. Хотелиери и ресторантьори искат намаляване на ДДС-то. След срещата Владислав Горанов каза, че  при отлагането на Наредбата, която притеснява бранша, първите три месеца ще бъдат използвани за съвместна работа с експертите на съответните организации и  НАП. Това се прави с цел да се постигнат изясняваният неяснотите, за които претендира бизнеса.Министърът на финансите обеща, че в следващите седмици ще бъдат проведени и срещи по отношение на режима за запечатване на търговските обекти.", "date": "2020.01.29", "title": "Протест пред парламента: Хотелиери и ресторантьори искат намаляване на ДДС"}
{"url": "http://www.cross.bg/kitaii-koronavirys-vaksina-1623957.html", "text": "/КРОСС/ Русия ще се присъедини към усилията на Китай да разработи ваксина срещу смъртоносния коронавирус в опит да спре разпространението на заразата, заяви в сряда руското консулство в Гуанджоу пред агенция Интерфакс.\"Руски и китайски експерти започнаха разработването на ваксина\", се казва в изявление на консулството.Академикът от Китайската инженерна академия Ли Лянцзюан пък заяви във вторник, че Китай може да измисли ваксина за бързо разпространяващия се коронавирус до три месеца. \"Китай вероятно ще има ваксина срещу новия коронавирус за обществена употреба в рамките на три месеца, което ще включва месец и половина разработка и месец и половина на тестове\", заяви китайският епидемиолог.С нарастването на вирусна епидемия държавите по света съветват своите граждани да не пътувате до азиатската държава, като в същото време все повече авиокомпании спират полетите си до континентален Китай.Американският авиопревозвач United Airlines Inc. обяви снощи, че спира редица свои полети до Китай поради \"значителен спад в търсенето на билети\". Авиокомпанията заяви, че отмяната ще влезе в сила от 1-ви февруари и ще продължи до 8-и февруари.По-рано във вторник администрацията на президента на САЩ Доналд Тръмп потвърди, че обмисля да въведе ограничения за пътуванията до Китай в опит да попречи за разпространението на вируса. Британската \"Бритиш Еруейс\" също обяви в сряда, че прекратяват директните си полети до Китай (полетите Лондон-Пекин и Лондон-Шанхай) до месец март заради епидемията от коронавирус. Руските Уралски авиолинии също обявиха днес, че прекратяват някои от услугите си до Европа заради смъртоносния китайски коронавирус. Базираната в Екатеринбург авиокомпания спира полетите си до Мюнхен, Париж и Рим, както и до японския град Сапоро до края на зимата.Междувременно здравните власти в Пекин заявиха, че има увеличаване на рисковете от зараза с коронавирус в китайската столица.По последни данни на властите в Китай - 132 души са починали от новия вирус, близо 6000 са се заразили, а за общо 9239 души се предполага, че са заразени с коронавируса. Според тях новите 1459 случая на заразени са разпространени в 31 китайски провинции.Единствената по-позитивна новина е тази, според която случаите на заразени с коронавирус в областта Хубей, където се намира град Ухан (огнището на епидемията) са нараснали вчера (на 28-и януари) с 840, но след техен растеж с 1400 през предишния ден (на 27-и януари).", "date": "2020.01.29", "title": "Русия се присъединява към Китай в разработването на ваксина за коронавирусна"}
{"url": "http://www.cross.bg/bulgariya-evropeiiskiya-iiotova-1623941.html", "text": "/КРОСС/ „След 13 години членство в България все още липсва обществената дискусия за ролята ни в Европейския съюз. Затова и разделението на „ние в България“ и „те в Брюксел“ е толкова голямо\", заяви вицепрезидентът Илияна Йотова на представянето на сборника „Живи архиви. Национален архив от спомени за процеса на присъединяване на България към Европейския съюз“. Книгата, издание на Дипломатическия институт към Министерство на външните работи съвместно с Центъра за високи постижения „Жан Моне“ към катедра „Европеистика“ на СУ „Св. Климент Охридски“, е събрала интервюта на личности, допринесли за европейската интеграция на България.„Много надежди и резерви, тежки преговори с европейските институции, дълго убеждаване на всяка държава членка, че мястото на България е в ЕС – след този нелек път успяхме да се присъединим към европейското семейство благодарение на усилията на много отдадени хора“, подчерта Илияна Йотова.Вицепрезидентът заяви, че след 13 години членство България трябва да бъде активен участник в дебатите за промяната на Европейския съюз, който сега не отговаря на изискванията на своите граждани. „Разговорът за бъдещето на ЕС е разговор за общите работещи политики, които да направят общността устойчива на кризите. Оказва се, че за над 60-годишната си история ЕС не е успял да си изгради достатъчно защитни механизми“, посочи Илияна Йотова.Пред дипломати, представители на международни организации, на български институции и неправителствения сектор вицепрезидентът Йотова сподели опита си на един от първите избрани представители на България в Европейския парламент.", "date": "2020.01.29", "title": "Вицепрезидентът: В България все още липсва обществената дискусия за ролята ни в Европейския съюз   "}
{"url": "http://www.cross.bg/yvazhaemi-bulgariya-durzhavata-1623940.html", "text": "/КРОСС/ Уважаеми български граждани,В последните няколко години държавата, обществото влизат от криза в криза. Криза в здравеопазването, чумата по животните, водна криза, с мръсния въздух, боклуците на Европа и света, които превърнаха България в сметище. Те се дължат на безхаберие, некомпетентност и корупция в правителството на Борисов. Системите започват да отказват една след друга.Един от колегите лекари каза, че в медицината това се казва полиорганна недостатъчност. Когато органите в едно тяло спират да функционират, знаем какъв е изходът. Такава власт може да се запази само със страх, натиск и репресии.Със затваряне устата на смелите, свободните и инакомислещите. И бяхме свидетели в годините на това. Разбира се, първо се започна с нас, от опозицията. На множество проверки бяха подложени колеги, без основание. Години наред ви се втълпява, че „няма алтернатива“. Не, не е така. След това се продължи с журналистите.Уважаеми колеги журналисти, помните ли колко от вас в годините бяха уволнени и изхвърлени от работа за това, че имат различно и смело мнение, и го изразяват свободно. Минахте през бизнеса, който също подложихте на натиск, страх.Минахте през протестиращите. Първо ги разделяхте и противопоставяхте, след това ги снимахте и с актове за нарушения ги привиквахте през ден в полицията, за да тормозите тях и семействата им. Стигнахте дотам да обгазявате свободно протестиращи българи срещу политиката на правителството.Но не ви стигна това, насочихте се и стигнахте до президента на държавата. Уважаеми български граждани, как мислите, ако президентът беше един послушен, мълчалив, безобиден и съгласен човек, дали щяхме да слушаме такива СРС-та вчера? Сигурно не.Да оставим настрана въпроса, че от тези СРС-та се вижда, че той не е нарушил нито един закон в държавата. Но искаме да кажем нещо друго, много важно. Уважаеми управляващи и представители на съдебната власт, Огласяването на СРС-та е законно нарушение, поне по няколко закона в България.Това е опит да се сплаши президентът и той да замълчи. Ние вярваме, че той няма да го направи. Това е уж юридически акт с политическа цел - отстраняване на ярък политически опонент, без оглед на последиците.А те са - разрушаване на институции. Но не е само това. Случващото се е вредно и опасно.Уважаеми българи,Живеем в нестабилност в България, създадена от управляващите.Живеем в кризи в живота ни всеки ден - бедност, неравенства а сега и институционална война. Скъпи българи, разграждат държавността с една цел - да останат на власт на всяка цена и без никакъв опонент. Знаем, че вотът на доверие не мина.Нека да излезем от математиката и да ви попитаме вас – от това, което чухте от отрицателните вотове, колко от вас са съгласни? Чухме, че легитимно право на опозиция в една демократична държава – да иска вот на недоверие, е задният вход в политиката.А в дебата чухме, че конституционно записаната възможност за служебен кабинет е нелегитимен. Управляващите не само погазват тихомълком Конституцията, а вече официално на глас оттук я суспендират с думи. Но да излезем и от юридическия казус.Питаме ви вас, не само онези 41 % от българите, които казахте, че подкрепяте вота на недоверие в едно социологическо проучване - вие, които сте гласували за тези партии, при вас има много умни хора, родолюбци, избрали сте тях, и това заслужава уважение, ако сте го направили свободно.Но питаме ви – вие за това ли гласувахте? Да дишате рак и да пиете отрова? Да плащате скъпите лекарства, 150 лева в общинска болница и 1050 в частна. Да обеднявате, докато малцина богатеят от вашите доходи. Гласувахте ли да се разгражда и продава държавата? Помислете.Ако днес се страхуваме, ставаме съучастници на този процес. Ние, от „БСП за България“ не се страхуваме. Нека с всеки, който милее за България, за семейството, за себе си, за децата си, да се обединим и да продължим волята си за промяна. Бъдете смели. Тази промяна е възможна и зависи от нас.", "date": "2020.01.29", "title": "Корнелия Нинова: Случващото се с президента разгражда държавността"}
{"url": "http://www.cross.bg/trump-durzhava-plan-1623943.html", "text": "/КРОСС/ Планът за мир в Близкия изток на американския президент Доналд Тръмп предлага изоставане на всичко, което е натрупано досега от 1948 г. в усилията за намиране на решения на израелския конфликт. Това мнение изрази проф. Динко Динков, преподавател в УНСС, в предаването \"Бизнес старт\" с водещ Христо Николов.\"На международно ниво има приета идея за решаване на този проблем - да се създадат две държави. Досега арабска държава все още не е получила признание. Второ, да се изпълнят резолюциите на Съвета за сигурност на ООН, започвайки от 1948 г., за създаването на двете държави, и тези, приети след израелския конфликт от 1967 г.\", изтъкна гостът.\"Последната резолюция обяви заселването на евреи в територии, предвидени за Палестина, за незаконни. В оповестения план всичко това се пренебрегва напълно\", разкри проф. Динков.\"Палестинският президент Махмуд Абас е отхвърлил плана за мир. Той отнема територии, които бяха предвидени да са за палестинската държава. Иран и Турция също се противопоставиха. Европейският съюз ще бъде сдържан в позицията си\", каза гостът.", "date": "2020.01.29", "title": "Ще бъде ли успешен мирният план на Тръмп за Близкия изток?"}
{"url": "http://www.cross.bg/borisov-drygite-ministrite-1623942.html", "text": "/КРОСС/ Забранявам да се месите и да коментирате конфликтите между другите институции. Това заяви премиерът Бойко Борисов, обръщайки се към министрите преди заседанието на Министерски съвет.„Могат да се опитат да кажат, че и ние сме страна. Ние не сме никаква страна, ние си гледаме нашата институция. Единственото, което съм реагирал, е, че не съм отишъл на консултации, но не съм бил поканен, отиде Дончев. Ако някой си мисли, че може да ми кани министрите, без да ме уведомява, това е тенденциозно и неправилно. Няма случай, когато президентът Радев да ми е поискал министри и да съм му отказал, но да не ме поканиш, а да ми викаш хората. По другите теми ние не участваме и не вземаме отношение по никакъв начин, не е наша работа, да ви е ясно”, каза още Борисов.По темата за Еврозоната, той заяви, че когато си в Еврозоната не можеш да си от държавите, които са на втора скорост.\"В общото европейско семейство, общите финанси, кой колко харчи, защо, всички искат да знаят в общия банков съюз какво е положението на българските банки. Това е целта. Чудовищни неща чух. Възложил съм на Горанов да покани управителя на БНБ, Менда Стоянова, от финансовата комисия, от другите партии, вземете едно решение, за всички страхове, които се опитват от опозицията да насаждат. За да не кажат, че двама души – Горанов и управителят на БНБ Радев само биха могли да вземат подобно решение\", обясни Борисов.", "date": "2020.01.29", "title": "Борисов забрани на министрите да коментират конфликтите между институциите"}
{"url": "http://www.cross.bg/zelena-karta-todorov-1623944.html", "text": "/КРОСС/ Два са пътищата за \"зелени карти\" - първият е с лотария. В нея преди около 20 г. участват 750 млн. души, като броят им вече е паднал до 75 млн. 1 млн. от тях получават \"зелена карта\" годишно. Другият начин - за миналата година 544 хил. човека, работещи в САЩ, са кандидатствали, коментира проф. Иван Тодоров, управляващ съдружник в правна кантора „Георгиев, Тодоров и Ко“, в предаването \"Бизнес старт\" с водещ Христо Николов.Какво ще се промени в пресяването на кандидатите в САЩ?\"Съдебната практика на САЩ по този въпрос беше противоречива. Наложи се произнасянето на Върховния съд и сега навсякъде се прилагат новите правила с изключение на щата Илинойс, което важи за тези, които кандидатстват пред федералните власти там\", уточни Тодоров.Няма как да има конкретни критерии за тежестта, каза гостът, допълвайки, че всичко е строго индивидуално.Професор Тодоров разкри, че фиктивните бракове все още е разпространена масово практика.\"Проблемът в новото законодателство по отношение на самата лотария е от тази година с 41% да се намали броят на допускани хора и в следващи 9 години да бъде 50%\", отбеляза гостът.", "date": "2020.01.29", "title": "Желаещите зелена карта в САЩ не трябва да са в тежест на обществото"}
{"url": "http://www.cross.bg/chasa-gydis-kamila-1623945.html", "text": "/КРОСС/ Фастингът набира все по-голяма популярност. Другото му наименование е периодично гладуване и се състои в това да не ядете нищо в рамките на 16 часа от денонощието. Така ще ви останат 8 часа, през които да похапвате, но само храни, които няма да повлияят на фигурата ви. Хубавото е, че сънят също се включва в тези 16 часа глад, което намалява наполовина времето, в което не слагате нищо в устата си.Периодичното гладуване се свързва с доста положителни ефекти върху здравето. Според проучване, публикувано на 26 декември в New England Journal of Medicine, този режим на хранене може да ви предпази от сърдечни заболявания, рак и диабет. Повечето хора обаче се подлагат на 16-часово гладуване, за да отслабнат.Един фитнес треньор обаче не е съгласен с фастинга и използването му за постигане на по-добра фигура. Камила Гудис, която е известна с прозвището „бразилският магьосник“, вярва, че ключът към по-трайно отслабване се крие в яденето шест пъти на ден. Това означава, че на всеки 2-3 часа вие ще трябва да спрете работа и да похапнете нещо.Камила Гудис е сертифициран инструктор по пилатес, личен треньор и лайфстайл консултант. Тя е тренирала много известни личности, сред които София Вергара, Роби Уилямс и много други, на които не може да спомене имената. Наскоро тя беше свързвана с огромната трансформация на Адел. Гудис признава, че в миналото е тренирала изпълнителката, но двете не са се виждали от седем години.Треньорката съветва своите клиенти да се хранят често, но по малко. Тя яде по седем пъти на ден. Камила споделя, че трябва да се ядат малки порции, но периодът между ястията ви трябва да е 2-3 часа. „Тялото ви е като кола. Ако не слагате достатъчно бензин в нея, тя няма да върви. Същото е и с организма“. Гудис вярва, че честото ядене помага на хората, които искат да отслабнат, да се наслаждават на по-малките порции, тъй като знаят, че следващото им ядене няма да бъде след дълго време. „Ядат по малко, но много добре знаят, че след 2-3 часа отново ще похапнат“. Другият съвет, който Камила споделя е, че трябва да избягвате храната навън. По-добре да си готвите вкъщи, а не да залагате на ястията в ресторанти. Според Гудис, храната там е твърде калорична, тъй като съдържа доста олио и масло. Според Гудис, загубата на тегло се дължи главно на хранителните вещества, които приемате и дори не трябва да се чувствате задължени да ходите на фитнес. „Ако стриктно следвате диетата си и се разхождате по три пъти на седмица, ще отслабнете“. Тя добавя, че ако ядете твърде много, дори и здравословна храна, упражненията в залата няма да ви помогнат. „Всичко се свързва с порциите, които избирате“, казва Камила. Тя препоръчва да започнете да измервате храната си, ако тепърва ще се подлагате на някаква диета. По този начин ще знаете точно колко ядете и колко калории приемате. ", "date": "2020.01.29", "title": "Фитнес треньор: Забравете за фастинга, яжте на всеки 2-3 часа"}
{"url": "http://www.cross.bg/rymen-radev-prokyratyrata-1623946.html", "text": "/КРОСС/ „За съжаление вчера прокуратурата девалвира две важни за опазването на държавността понятия – „държавна измяна“ и „нарушение на Конституцията“ като ги употреби като медийна сензация в запитването до Конституционния съд, а впоследствие ги мотивира със записи, в които всички внушения се самоопровергаха“, заяви държавният глава Румен Радев пред журналисти преди срещата си със студенти в Техническия университет в Габрово.„Атаките срещу мен и семейството ми не са спирали, но вече придобиват уродливи измерения и се водят без оглед на средствата“, посочи още президентът.По думите му тези практики показват още веднъж колко остро стои въпросът за промени в Конституцията в посока съдебна власт и нейната независимост. „От независимостта на прокуратурата зависи как ще изглежда и държавността в България“, коментира още държавният глава Румен Радев. ", "date": "2020.01.29", "title": "Румен Радев: Практиките на прокуратурата показват още веднъж колко остро стои въпросът за промени в Конституцията "}
{"url": "http://www.cross.bg/gradini-detski-oblast-1623947.html", "text": "/КРОСС/ В 21 области в страната поради висока заболеваемост е преустановен учебният процес днес, като няма да се учи в 1850 училища и две детски градини.От днес не са на училище и учениците в областите Видин, Велико Търново, Враца, Пловдив, Силистра, Сливен. Те ще са в грипна ваканция до 5 февруари включително.Продължават да не учат децата в областите Благоевград, Бургас, Варна, Габрово, Добрич, Кърджали, Кюстендил, Монтана, Пазарджик, Перник, Смолян, София-град, София-област, Хасково и Ямбол.Учебни занятия продължават да се провеждат в областите Плевен, Русе, Стара Загора, Търговище и Шумен.В останалите 2 области на страната - Ловеч и Разград, учебните занятия са преустановени само в отделни училища. Не учат учениците в 7 училища в област Ловеч и в едно училище в с. Острово, област Разград.Не се провеждат занимания и в 2 детски градини в с. Сушево и Завет, Разградска област.", "date": "2020.01.29", "title": "В 1850 училища и 2 детски градини е преустановен учебният процес заради грипа"}
{"url": "http://www.cross.bg/trakiya-posoka-sofiya-1623995.html", "text": "/КРОСС/ Възстановено е движението при км 63 на АМ \"Тракия\" в посока София.", "date": "2020.01.29", "title": "Възстановено е движението при км 63 на АМ \"Тракия\" в посока София"}
{"url": "http://www.cross.bg/boltun-voiina-svetovna-1623996.html", "text": "/КРОСС/ Президентът на САЩ Доналд Тръмп използва \"Туитър\", за да атакува бившия съветник по национална сигурност Джон Болтън.Американският лидер смята, че ако Болтън е останал на поста, САЩ щяха да влязат в шестата световна война. Той добави, че Болтън е получил позицията, въпреки че е имало много възражения.Болтън беше уволнен, защото, \"ако бях го слушал, сега щяхме да сме в шеста световна война\", написа държавният глава в социалната мрежа. Той подчерта, че новата книга на Болтън е пълна с лъжи.Бившият съветник по националната сигурност пише в новата си книга, че президентът е задържал военна помощ за Украйна за услуга.", "date": "2020.01.29", "title": "Тръмп: Джон Болтън щеше да започне шеста световна война"}
{"url": "http://www.cross.bg/myrayama-bfhg-grad-1623949.html", "text": "/КРОСС/ В японския град Мураяма бяха пуснати в продажба специални пощенски марки в чест на националния ни отбор по художествена гимнастика, съобщиха от Българската федерация по художествена гимнастика (БФХГ).Град Мураяма е домакин на подготвителните лагери на българския тим в Япония.Както е известно, президентът на БФХГ – Илиана Раева и Кацухико Ягучи, шеф на отдел „образование за цял живот“, както и отговорник за събитията, свързани с олимпийските игри в Токио през 2020 към общината на град Мураяма подписаха четиригодишен договор между БФХГ и град Мураяма за подготовката на националните отбори до провеждането на Олимпийските игри в Токио 2020.Жестът към българките е още едно доказателство за почитта и уважението, на което националният отбор се радва в град Мураяма, а и в цяла Япония.„Уважаема г-жо Раева, първо бих желал да Ви благодаря за ползотворното съдействие и за подкрепата, която оказвате за доброто сътрудничество между град Мураяма и БФХГ. За да почетем добрите взаимоотношения между БФХГ и нашия град, както и за да промотираме дейностите на града, ние направихме дизайн на пощенски марки с изображения на България и на български гимнастички.За дизайна на марките използвахме снимки, които са заснети от фотографите Анна Недкова и Димитра Лефтерова. Марките са в ограничени количества и могат да бъдат закупени в Мураяма и Токио. Още в първия ден, когато бяха пуснати в продажба за марките имаше огромен интерес.Надявам се, че и Вие ще ги харесате. С удоволствие очаквам да продължим работата си с БФХГ и тази година и се моля за успешна 2020 година за „златните момичета“, се казва в писмото на Кацухико Ягучи, получено в БФХГ.", "date": "2020.01.29", "title": "В Япония пуснаха марки в чест на българските грации"}
{"url": "http://www.cross.bg/maritza-nikolov-galin-1624005.html", "text": "/КРОСС/ \"Унищожена е екосистемата в близо 30-километровата зона по поречието на Марица, където замърсяване с пестициди доведе до измирането на тонове риба\", коментира на национална среща на риболовците във Велико Търново  доц. Галин Николов, изпълнителен директор на Изпълнителната агенция по рибарство и аквакултури (ИАРА). Щетите на популацията в река Марица все още се оценяват, но всичко е унищожено, коментира Николов.„За да се възстанови, ще е необходим период от минимум 10 години. 15-20 килограма риби, намерени мъртви. Радостното е, че сме успели да спасим, пренасяйки част от тези риби в други чисти водоеми“.Галин Николов съобщи, че се проверява и друг сигнал за масово измиране на риба в река Тунджа след Казанлък към Николаево. Там причинителят е кравеферма, уведомена е Агенцията за безопасност на храните.От ИАРА увериха, че въпреки маловодието в реки и язовири, в момента няма критични участъци за рибния ресурс.Българската федерация по риболовните спортове, ИАРА и МЗХ се договориха за засилване на контрола по водоемите.", "date": "2020.01.29", "title": "Унищожена е екосистемата в зона от 30 км по поречието на Марица"}
{"url": "http://www.cross.bg/politicheski-vuzrazhdane-partiya-1623978.html", "text": "/КРОСС/ Простестиращите хотелиери и ресторантьори блокираха \"Орлов мост\", като преди това шествието затрудни движението при Софийския университет. Те искат оставка на правителството и отмяна на спорната наредба, която регламентира изисквания за касовите апарати и отчитането на печалбите. Недоволни са и от икономическата и данъчната политика на държавата.Движението е спряно в двете посоки, в района има задръстване. Полицаи отбиват колите по \"Цариградско шосе\" още при алея \"Яворов\" и при СУ, но по бул. \"Евлоги Георгиев\" в двете посоки задръстването е огромно, тъй като транспортните средства няма накъде да отбият.Първоначално демонстрантите бяха пред парламента, където спряха движението по бул. \"Цар Освободител\", въпреки постигнатото снощи споразумение с Министерството на финансите. Стигна се до сблъсък с полицията.Протестите са срещу спорната Наредба № Н-18, според която трябва да се въведе нов софтуер на касовите апарати в заведенията, който да бъде свързан с Националната агенция за приходите.Бунтът на хотелиерите беше подкрепен от \"Възраждане\", но от Българската асоциация на заведенията заявиха в съобщение до медиите, че категорично се разграничават от политическите искания на партия \"Възраждане\", изразени по време на протеста на малкия и среден бизнес пред Народното събрание.Представители на тази или която и да било партия не са канени на протеста, не са участвали в организацията му и смятаме, че нямат място там. За пореден път заявяваме, че ние не сме ангажирани политически и нямаме политически искания! За нас е важно единствено да защитаваме правата на българския бизнес! Ние не търсим конфронтация, а решаване на възникналите проблеми и няма да позволим да бъдем употребени от каквито и да било политически интереси\", се казва още в изявлението.От полицията припомниха, че протестът е разрешен до 17 часа.", "date": "2020.01.29", "title": "Протестиращи блокираха Орлов мост "}
{"url": "http://www.cross.bg/svoyata-otlichiya-otgovorna-1623993.html", "text": "/КРОСС/ Лидл България получи две първи отличия за своята най-голяма социално отговорна инициатива „Ти и Lidl за по-добър живот“. Тя бе отличена в категория „Социален ангажимент“ в Годишните награди на германската икономика за своята социалната ангажираност, както и в категория „Обществено отговорна компания 2020“ на Бизнес наградите на Форбс, които отличават компании, инвестиращи успешно в общественополезна дейност.Отличията са естествен резултат от усилията на компанията да допринася за по-качествения и пълноценен начин на живот на хората от различните региони от 2017 година до сега. Инициативата се реализира в партньорство с „Фондация работилница за граждански инициативи“ и Български дарителски форум и е определяна като най-голямата грантова програма на частен корпоративен дарител у нас.", "date": "2020.01.29", "title": "„Ти и Lidl за по-добър живот\" с две престижни отличия"}
{"url": "http://www.cross.bg/nedoverie-pravitelstvoto-beshe-1623932.html", "text": "/КРОСС/ Вотът на недоверие срещу правителството на премиера Бойко Борисов не мина. Срещу вота гласуваха 124-ма депутати, включително независими. 102-ма бяха \"за\", а 9 се въздържаха.За да бъде успешен вотът, той трябваше да бъде подкрепен от 121 народни представители.Това беше четвъртият вот недоверие към правителството „Борисов 3“, като този път той беше на тема \"Провал в политиката по околната среда и водите\".", "date": "2020.01.29", "title": "Кабинетът оцеля след четвъртия вот на недоверие"}
{"url": "http://www.cross.bg/energiya-hristov-smyata-1623933.html", "text": "/КРОСС/ \"Какви механизми за защита спрямо външната конкуренция предвиждате; какви стимули, за да подпомогнете европейската промишленост в контекста на екологичния преход? Ще отчитате ли националната специфика? Имайте предвид, че отказът от ядрена енергия в някои страни ще бъде много тежък удар за конкурентоспособността на икономиката.\"Тези въпроси отправи Иво Христов, член на Групата на Прогресивния алианс на социалистите и демократите в ЕП, към европейския комисар за вътрешния пазар Тиери Бретон. Бретон взе участие в заседание на Комисията по промишленост, изследвания и енергетика в ЕП, чийто член е българският евродепутат.По думите на Иво Христов Зеленият пакт ще позволи на Европа да поеме моралното лидерство в битката срещу глобалното затопляне, но тя ще постави на изпитание нашата конкурентоспособност спрямо глобалните ни конкуренти, които не бързат да се отказват от традиционните енергоизточници.Припомняме, че по време на последната си пленарна сесия в Страсбург Европейският парламент прие резолюция относно Европейския зелен пакт. Според българския евродепутат предложенията на Европейската комисия имат амбицията да създадат условия в икономически и социален план за справяне с измененията на климата и екологичните предизвикателства.\"Това безспорно е стъпка в правилната посока. В името на нейното осъществяване обаче, не бива да се принасят в жертва държави от Съюза като България, които все още са силно зависими от природен газ и атомна енергия. На целите за климатична неутралност до 2050 г. трябва да се гледа с премерен реализъм, който ясно да отчита спецификите и нуждите на отделните държави членки. В България атомната енергия е гарант за конкурентоспособността на икономиката и може да се разглежда като инструмент за ефикасен екологичен преход в средносрочен хоризонт\", смята Иво Христов.Българският евродепутат смята още, че всяка държава трябва да има правото да избира своя енергиен микс.  ", "date": "2020.01.29", "title": "Иво Христов: Зелената сделка трябва да предвиди защита от външната конкуренция"}
{"url": "http://www.cross.bg/pazar-rysiya-stranata-1623935.html", "text": "/КРОСС/ Финансовият пазар в Русия е изложен на големи рискове, а развитието му не съответства на мащабите на икономиката. Това се посочва в доклад на Сметната палата на Руската федерация.Авторите на отчета анализират развитието руския финансов пазар от 2016 до 2018 г. и оценяват перспективите пред него в периода 2019-2021 г. В документа се отбелязва, че въпреки изкачването си от 45-о до 43-то  място в световната класация по конкурентоспособност, Русия не е подобрила позициите си по развитие на финансовия пазар. През октомври миналата година страната е заемала 95-о място. По показателя \"устойчивост на финансовата система\" страната е 120-а в света.„Това говори за значителни рискове, присъщи на руския финансов пазар по оценка на международните експерти“, пише в отчета на Сметната палата. Русия е 11-а в света по номинален БВП и 6-а по БВП по паритет на покупателната способност. Ниските позиции на страната по показателите за развитие на финансовия пазар говорят за неговата несъпоставимост с мащабите на икономиката и потребностите ѝ от финансови ресурси, преди всичко от инвестиции, се посочва в отчета.", "date": "2020.01.29", "title": "Русия е 11-а в света по БВП и 120-а по устойчивост на финансовата система"}
{"url": "http://www.cross.bg/trump-plan-plana-1623936.html", "text": "/КРОСС/ Критиките срещу плана на американския президент Тръмп за мир в Близкия изток не стихват. Оказва се, че предложението за мир е прието радушно само от присъстващите на срещата с Тръмп, но не и от страните в конфликтния регион. Като \"кошмар за мира и региона\" бе определен плана на американския президент и от Иран.Външният министър Джавид Зариф написа в Туитър, че се надява американската инициатива да прозвучи като сигнал за тревога за всички мюсюлмани и да ги накара да се обединят.Говорителят на иранското външно министерство Абас Мусави заяви, че е готов да се противопостави на плана на Тръмп, който нарече \"заговор\", заплашващ цялата мюсюлманска общност. От гледна точка на Иран проблемът с Палестина е най-важният за ислямския свят, каза той.Срещу плана на Тръмп се обяви и подкрепяната от Иран ливанска групировка Хизбула, предаде Ройтерс. Групировката каза, че предложението на американския президент нарушава правата на палестинците, отнема им правото да се завърнат в своите земи и обвини някои арабски държави, че са съучастници в тази \"позорна сделка\", която вреди на региона.Планът на Тръмп за решаване на палестинско-израелския конфликт бе обявен късно снощи от американския президент след среща с премиера на Израел Бенямин Нетаняху. Той предвижда създаването на Палестинска държава със столица в предградията на Ерусалим. В плана се предвижда още и увеличаване от два пъти на територията, която понастоящем е под палестински контрол. Същевременно планът признава израелския суверенитет над големите селища в Западния бряг - нещо, на което палестинците реагираха остро. Палестинското ислямистко движение Хамас, което управлява в ивицата Газа,  отхвърли мирния план за Близкия изток. Официален представител на Хамас окачестви плана като \"конспирация\" и увери, че \"са отворени всички варианти за отговор\".ООН е привърженик на осъществяването на визията за две държави, \"живеещи една до друга в мир и сигурност\" и въз основа на границите от преди 1967 г., каза представителят на генералния секретар Антониу Гутериш.Турското външно министерство остро осъди предложения от президента на САЩ план за уреждане на израелско-палестинския конфликт, предаде ТАСС.\"Така наречения от САЩ мирен план е мъртвороден. Той е план за анексия, целящ узурпиране на палестински земи и унищожаване /на идеята за съвместно съществуване/ на две държави. Народът на Палестина и неговата земя не могат да бъдат купени за пари\", се посочва в комюнике на министерството.Палестинският президент Махмуд Абас нарече плана \"конспирация\" и заяви на Тръмп и на израелския премиер Бенямин Нетаняху, че \"правата на палестинския народ не са за продан\", предаде Ройтерс.Нетаняху, който днес е на среща с руския президент Владимир Путин, остана видимо доволен от предложенията. Веднага след оповестяването на плана, той коментира, че в предложения от САЩ план за уреждане на израелско-палестинския конфликт се предвижда бъдещата палестинска столица да бъде разположена в ерусалимското предградие Абу Дис, съобщи Ройтерс.След като президентът на САЩ Доналд Тръмп представи във Вашингтон своя 80-страничен мирен план, Нетаняху заяви пред журналисти, че САЩ признават Ерусалим за неделима столица на Израел, \"което означава в нейните очертания\", явно визирайки границите на града.Нетаняху посочи, че на следващото заседание на правителството, вероятно в неделя, ще внесе за одобрение предложение за прилагане на израелската юрисдикция към долината на р. Йордан, северната част на Мъртво море и еврейските селища на Западния бряг.\"Израел предлага на палестинците, в края на процеса, условен, ограничен суверенитет\", добави Нетаняху.Великобритания призовава Израел и палестинските лидери безпристрастно да обмислят американския план за мир в Близкия изток, предаде Ройтерс, цитирайки британския външен министър Доминик Рааб.\"Ясно е, че това е сериозно предложение, плод на много време и много усилия\", се казва в изявление на Рааб. Единствено лидерите на Израел и на палестинските територии могат да решат дали тези предложение ще отговорят на нуждите и стремежите на хората, които те представляват. Ние ги насърчаваме задълбочено и безпристрастно да обмислят тези планове, да проучат дали те биха могли да се окажат първа стъпка по пътя към подновяване на преговорите, заяви той.Египетското министерство на външните работи също прикани Израел и палестинците внимателно са обмислят плана на Тръмп, предаде ДПА. Египет оценява продължителните усилия на американската администрация да постигне \"всеобхватно и справедливо уреждане на палестинския въпрос\", се посочва в съобщение на министерството. В него се призовават страните да \"отворят канали за диалог\" и под егидата на САЩ да подновят преговорите.Египет бе първата страна, която през 1979 г. подписа мирен договор с Израел, отбелязва ДПА.Посланикът на Обединените арабски емирства във Вашингтон заяви, че страната му вярва, че с подкрепата на международната общност палестинците и израелците могат да постигнат траен мир и истинско съвместно съществуване, съобщи Ройтерс.Саудитска призова палестинците и израелците да започнат преки преговори, за да обсъдят различията си по близкоизточния план, обявен от американския президент Доналд Тръмп, съобщиха Ротерс и ДПА.В изявление на саудитското външно министерство се казва, че Саудитска Арабия оценява усилията на администрацията на Тръмп да разработи всеобхватен план за мир между израелската и палестинската страна. Рияд насърчава воденето на преки мирни преговори между двете страни в конфликта под егидата на САЩ за уреждане на разногласията по плана и постигане на споразумение, \"което да зачита легитимните права на братския палестински народ\", се казва в комюникето.Саудитският крал Салман е разговарял по телефона с палестинския президент Махмуд Абас и го е уверил, че кралството е ангажирано с палестинския въпрос и правата на палестинците, съобщи Саудитската информационна агенция, съобщиха Ройтерс и ТАСС. \"Вашето дело е и наше дело, въпрос на всички араби и мюсюлмани, ние сме с вас\", е заявил Салман.Шефът на дипломацията на ЕС Жозеп Борел заяви, че инициативата на американския президент Доналд Тръмп за Близкия изток дава възможност да бъдат подновени спешно необходимите усилия за постигане на договорено и осъществимо решение на израелско-палестинския конфликт, предаде Асошиейтед прес.ЕС ще проучи и оцени направените предложения, се казва в изявление на Борел. В него се подчертава, че ЕС е привърженик на постигнато чрез преговори и \"жизнеспособно решение за съществуване на две държави, което взима предвид законните стремежи и на палестинците, и на израелците, зачитайки всички съответни резолюции на ООН и международно договорени параметри\".Франция настоя за решение с две държави, отговарящо на международното право, след обявения вчера от президента на САЩ Доналд Тръмп мирен план за Близкия изток, предаде Франс прес.Париж изразява убеждението си, че решението с две държави, в съответствие с международното право и международно приетите параметри, е необходимо за установяване на справедлив и траен мир в Близкия изток\", се казва в изявление на френското външно министерство.Генералният секретар на Арабската лига Ахмед Абул Гаит заяви, че на първо четене планът на Тръмп лишава палестинците от много техни законни права, предаде Ройтерс.Все пак Арабската лига внимателно проучва американския план. Отворени сме за всякакви сериозни усилия за постигане на мир, добави той.", "date": "2020.01.29", "title": "Иран: Планът на Тръмп е кошмар за региона, всички мюсюлмани да се обединят"}
{"url": "http://www.cross.bg/seta-poveche-nyama-1623939.html", "text": "/КРОСС/ Неусетно за широката публика през парламентарните комисии премина една точка, която потенциално може да предизвика по-сериозни социални катаклизми дори от кризата в Перник и от опитите на главния прокурор да \"респектира\" президента. Става въпрос за Всеобхватното икономическо и търговско споразумение (познато като СЕТА) между ЕС и Канада. На повърхността всичко изглежда безобидно - повече търговия, повече просперитет. Със сигурност това биха искали да повярваме и вносителите, и основни защитници на договора от управляващата партия.Но още заглавието подсказва, че тук не става дума само за търговия и икономика. Защото думичката \"всеобхватно\" не е употребена случайно. СЕТА налага по политически път за да не си мислят те, че националните интереси са над тези на мултинационалните компании. България вече има горчив опит с договорите на американските \"Марици\" и \"Софийска вода\". Освен че плаща прескъпо за продукцията им (в случая на \"Софийска вода\" дори няма производство, не се изпълнява и инвестиционният план), нашата държава на практика не може да се освободи от тези изключително неизгодни договори, тъй като ще трябва да плати милиарди неустойки. И ако това е по-скоро частен случай, то ратификацията на СЕТА в пленарната зала ще го превърне в норма и закон.Една от основните цели на споразумението е \"защита на инвеститорите\". Как става това? В текста на споразумението е заложено правото на всеки т.нар. инвеститор да съди държавата за нереализирани печалби. Това става с помощта на друга от заложените цели - \"премахване на нетарифните пречки пред търговията\". Само че от гледна точка на бизнеса всичко може да е пречка. Искате по-високи заплати и повече трудови права? Това намалява печалбата ми и ще ви съдя.Искате чиста околна среда? Ще ви съдя. И т.н., и т.н. Нещо повече - по този начин могат да се атакуват дори вече съществуващи регулации (и права!), ако дадена фирма прецени, че са пречка пред нейната печалба. Де факто, а ако ГЕРБ успеят да прокарат ратификацията - скоро и де юре, всяко действие на дадено правителство в полза на обществения интерес, а не на частния хатър на някоя корпорация отваря широко вратата за скъпоструващи дела, по които държавата ще има малко възможности да се защити, след като вече доброволно си е сложилаТака се оказва, че тук не става дума просто за стандартен търговски договор. Клаузите на СЕТА са пропити с идеология. Ако искате да разберете какво е неолиберализъм, просто прочетете текста на СЕТА, има го преведен на сайта на Европейската комисия. И ще разберете, че СЕТА е просто инструмент за подчинение на суверенни държави на диктата на мултинационалните компании.Още повече, че според собствените изчисления на ЕС, икономическите ползи от този договор ще са нищожни. Тогава остава само едно обяснение - този договор е политически и е опит административно да се наложат неолибералните норми като единствен възможен начин за действие. Според режима, който СЕТА иска да въведе, правителствата ще са просто едни чиято задача е да му осигуряват безболезнени печалби, а всички рискове остават за сметка на обществото. Да, има една декларация, в която се твърди, че договорът няма да попречи на правителствата да провеждат независима политика.Тя обаче има доста малка стойност и е повече лист хартия, отколкото истински документ. Защото хубавите думи от декларацията не кореспондират с клаузите на самото споразумение - там е заложена пълна либерализация на икономиката, а обратното действие - одържавяване - изобщо не се разглежда като вариант. За каква независимост говорим, ако единствената ти опция е да гарантираш печалбите на шепа хора?А фактите са следните - в последните 15 години има световен бум на инвестиционни дела, а канадските компании са едни от най-активните в това отношение. Най-известната действаща у нас такава фирма се занимава със златодобив. Ако в някакъв момент държавата реши, че тази концесия вече не й е изгодна, то фирмата ще има пълното право да заведе дело съгласно СЕТА. Освен грубото погазване на националното законодателство, СЕТА налага и - с много по-неясни критерии, с много конфликти на интереси (\"съдиите\" в подобни арбитражи много често са всъщност корпоративни адвокати и работят със същите тези компании) и - логично - с огромен процент положителни решения в полза на капитала.Присъдените обезщетения само по едно дело обикновено възлизат на стотици милиони, а понякога става дума и за милиарди. Отделно държавата ще трябва да прави огромни разходи за адвокати заради капризите на разни корпорации.Така настоящото правителство обрича не само себе си, но и тези след него на вечно подчинение на транснационалния капитал.Трудно е да се намерят логични аргументи \"за\" такова действие, но ако г-н Гешев наистина се интересува що е то \"държавна измяна\", спокойно може да погледне в списъка на подкрепилите СЕТА.Пламенната защита, която ГЕРБ и лично \"патриотът\" Валери Симеонов оказват на този договор, категорично не защитава нашите интереси. Според г-н Симеонов щели сме да изнасяме хидравлични помпи за Канада. Евентуално... Това ако не е \"кон за кокошка\", здраве да е. А защо казвам вечно? Ами защото СЕТА няма краен срок, а за да бъде прекратено действието й, се изисква съгласието на всички членки на ЕС, без изключение.България сама няма да може да излезе от договора и това трябва да е ясно на всички. При тази разнопосочност на интересите в ЕС е трудно да си представим пълен консенсус - поне не и в обозримо бъдеще. Освен че за България няма особена полза (а само тежки вреди), в по-широк план СЕТА представлява един остарял и вече доказано неработещ модел на икономика, който ни донесе кризата от 2008 г. и е на прага на нова рецесия, още по-лоша.Дори в Чили, \"родината\" на неолиберализма, която ни даваха за пример, протестират срещу него. Същото е и в Париж, същото е и в Ливан...Масово държавите по света се отказват от този неолиберален тип договори.Например тази седмица Индия и Бразилия сключиха търговско споразумение, в което изрично се забраняват арбитражните дела като метод за решаване на спорове.И това е целенасочена политика на индийското правителство в помощ на местната икономика. Разбира се, кабинетът на Бойко Борисов не може да избяга от провинциалния си манталитет, за койтое първа грижа, а другото - после, може би. Така че СЕТА е много вероятно да мине и в пленарната зала. В комисиите ГЕРБ и техните партньори многократно показаха, че аргументите по същество не ги интересуват, че благосъстоянието на българските граждани не е приоритет и че за тях е най-важно да чуят \"конграчулейшънс\" от някой чужд посланик или чиновник. Или милиардер...Но както за американските централи знаем, че вината носи Иван Костов, така и за СЕТА вината ще е на ГЕРБ и персонално на Бойко Борисов като едноличен лидер на \"шайката\" (както уместно ги нарече Антон Тодоров, преди да им пристане).Премиерът много обича да се хвали колко много е свършил.Но историята помни и рано или късно ще дойде време да зададем въпроса какво точно е свършил и в чия полза.  ", "date": "2020.01.29", "title": "Всеобхватно предателство"}
{"url": "http://www.cross.bg/petya-dybarova-film-1623938.html", "text": "/КРОСС/ Филм, посветен на Петя Дубарова, ще открие тази пролет фестивала „София филм фест“. „Петя на моята Петя“ носи заглавието на разказ от бургаската поетеса, останала завинаги на 17 години.Това е филм за младостта, която винаги е една и съща, независимо от епохата. Основната сюжетна линия е изградена върху паралела между две тийнейджърки от различно време: Петя Дубарова и Петя Монова. Филмът поставя редица въпроси – ако останеш завинаги на 17 и запазиш своите идеали, това спасява ли те от възможността да се превърнеш в скучен възрастен; как се справяш с разочарованието от любовта… Поставена в ситуация между живота и смъртта, съвременната Петя трябва да избере живота или да последва любимата си поетеса Петя Дубарова.Интересни млади актьори, деца на популярни имена от българския театър, се появяват в „Петя на моята Петя“ – дъщерята на Атанас Атанасов – Алиса  и на Юлиан Вергов – Алена . Участват още Александра Костова, Ясен Атанасов, Албена Павлова, Васил Банов…Снимките са били в Бургас, родния град на Петя Дубарова, с участието на над 600 местни жители като статисти. Режисьор е Александър Косев, сценарият е на Нели Димитрова и Валентина Ангелова.Първата прожекция на филма „Петя на моята Петя“ ще бъде в първата вечер на „София филм фест“ на 12 март в зала 1 на НДК. \n\t\t\t\t\t", "date": "2020.01.29", "title": "Филм за Петя, която избира дали да последва Дубарова (Видео)"}
{"url": "http://www.cross.bg/desislava-prezidenta-radeva-1623937.html", "text": "/КРОСС/ Съпругата на президента Румен Радев направи първи коментар на разпространените срс-та, свързани с назначаването й за пиар на Военновъздушните сили. На страницата си във Фейсбук Десислава Радева публикува песента на Toto - Hold the Line, като я придружи с думите: \n\t\t\t\t\t", "date": "2020.01.29", "title": "Десислава Радева коментира със сарказъм телефонните записи на президента (Видео)"}
{"url": "http://www.cross.bg/evrodepytati-velikobritaniya-glasyva-1623922.html", "text": "/КРОСС/ Европейският парламент ще гласува днес споразумението за оттеглянето на Великобритания от Евросъюза. За да бъде прието е необходимо обикновено мнозинство от присъстващите.Това е последната парламентарна сесия за 72-ма британски евродепутати. Техните места предстои да бъдат преразпределени, като от февруари броят на евродепутатите намалява от 751 досега, на 705. Преразпределението не засяга България и нашата страна ще запази броя от 17 евродепутати.", "date": "2020.01.29", "title": "ЕП гласува излизането на Великобритания от ЕС"}
{"url": "http://www.cross.bg/zaplatite-zaetost-bezrabotitzata-1623921.html", "text": "/КРОСС/ Пълната заетост се описва като състояние, при което безработицата е толкова ниска, че предизвиква инфлация. Но безработицата на много места по света намалява бързо без никакви признаци на ценови натиск. Това налага голямо преосмисляне на икономиката, пише в свой анализ Bloomberg.Предполага се, че пълната заетост ще стимулира инфлацията: ниската безработица повишава конкуренцията сред работодателите да повишат заплатите, а това кара компаниите да вдигнат цените, за да компенсират увеличените си разходи, повишавайки риска от така наречената спирала на цените на заплатите.През последните години равнището на безработицата падна под това, което много централни банкери, включително тези от Федералния резерв, смятат за съвместимо с пълната заетост, докато инфлацията не се е ускорила, така както се очаква. Представителите на Фед започнаха да се чудят дали САЩ са достигнали пълна заетост през 2014 г., когато равнището на безработица премина под 6%. Повече от пет години по-късно процентът падна до 3.5%, а липсата на инфлационен натиск ги кара да преосмислят своите предположения.Това е мистерията. Докато безработицата намалява, то темпът на растеж на заплатите е по-бавен, отколкото при предишни икономически експанзии. Официалната статистика в САЩ показва, че темпът на нарастване на заплатите губи скорост. През 2018 г. средните почасови ставки нараснаха с 3.3%, но през 2019 г. те се покачиха с едва 2.9%, въпреки по-ниския процент на безработица.Слабият ръст на заплатите означава, че вероятно инфлацията ще остане ниска. По отношение на Федералния резерв от това следва, че няма вероятност скоро да бъдат повишени заплатите. Слабият растеж на заплатите е нещо, което се използва и в президентската надпревара в САЩ, като според демократите това е доказателство, че икономиката не е непременно в толкова добра форма, колкото предполага нивото на безработица.", "date": "2020.01.29", "title": "Мистерията на пълната заетост: Липсва увеличение на заплатите"}
{"url": "http://www.cross.bg/koronavirysa-grip-hora-1623920.html", "text": "/КРОСС/ \"ПОт края на 2019 година, когато бяха първите случаи, до момента в Националната референтна лаборатория са доказани 318 случая. От тях 164 са на грип АH3. Това е от генетичната линия на ваксиналния щам „Канзас“. Имаме 112 други от група АH1 – т.нар. пандемичен грип, наричан от по-необразованите хора „свински“. 42 случая пък са с грип от група В. Засега не можем да кажем кой точно ще е доминиращият, но прави впечатление, че при сегашната грипна обстановка най-много са засегнатите от възрастовата линия 5-14 години. Сравнително малко са възрастните хора с болестта.Дължи се на няколко фактора. Първият е, че при появата на нови генетични разновидности на грипния вирус по-младите хора не са били в контакт с него както по-големите, които имат прекаран контакт с вируса и така са си създали имунологична памет за циркулиращите грипни вируси.За болния човек няма никакво значение дали е с грип от тип А или от тип В. Това обаче има голямо значение за системата на здравеопазването, защото генетични групи на грипния вирус предизвикват различни по характер епидемии. Едни от тях се развиват по-бързо, други – по-бавно. Засега не можем да кажем кой точно ще е доминиращ в нашата страна.За разлика от останалите европейски държави, в България, в различни области върлува грип от различни генетични групи и разновидности. Например този, който е в област Хасково, не е от същата разновидност, от която е този в област Благоевград.Това може да стане само по силата на административно решение. Лично аз съм привърженик на поетапното въвеждане на грипни ваканции и карантина в областите, където стойностите на заболеваемост са високи. Тук е мястото да отбележа, че Националният център по заразни и паразитни болести разполага с прекрасна компютърна електронна система за отчитане и анализ на грипната заболеваемост по седмици за последните десет години. На базата на тези данни се прави и прогнозата коя област е в предепидемична обстановка и коя вече е в епидемия и се налага да се вземат карантинни мерки. Системата ни е подарена от САЩ. Там работят с нея. За този подарък ни завиждат всички балкански държави. Колкото до мерките, следва не само да ги повтаряме, но и хората да ги изпълняват, особено по отношение на ограничаване на контактите при достигнати епидемиологични стойности. Основно при това положение учениците трябва да бъдат пуснати във ваканция. На сайта на Националния център по заразни и паразитни болести публикуваме актуални данни. Всеки човек може да види на него каква е ситуацията в областта, в която живее, дали тя е в предепидемиологично състояние или вече е в епидемия. Виждат се и местата, където високата заболеваемост вече отшумява и отстъпва.Днес (вторник, б.р.) в Министерството на здравеопазването се състоя съвещание на новосъздадения Експертен съвет по коронавируса, на който бяха набелязани някои мерки за прилагане в нашата страна по отношение на контрола на граничните пунктове, готовността на лечебните заведения и как трябва да бъдат подготвени лекарите и медицинските сестри за евентуална среща с коронавируса при вероятна ситуация.Колко по-засилен ще бъде контролът по границите и летищата?По препоръка на Центъра за контрол на заболяванията се оказва, че в България опасността от ниска е сведена до средно голяма. Затова трябва да има контрол за температурата на пътниците, интервюта на тези, които пристигат от държавите, в които вече има засегнати от коронавируса хора. Тези пък, които идват от Китай, веднага трябва да се свържат с лекар и в продължение на 14 дни да не общуват с много хора. Същевременно, ако се появят симптоми, характерни за засегната от инфекция дихателна система, начало на пневмония или друго подобно състояние, веднага трябва да потърсят лекарска помощ, като обяснят, че са пътували в страна със заболели и обяснят точно района, в който са били.Би трябвало да са готови. Всички необходими мерки, включително и допълнителни легла, при необходимост ще бъдат взети.Всички епидемични мерки срещу коронавируса са същите каквито за грип. Преди 10 дни създадохме работна група от вирусолози, специалисти, доктори на медицинските науки, доценти и подбрахме реактивите, които поръчахме веднага да се купуват. Тъй като винаги имаме готовност с извършени обществени поръчки. Става дума за реактиви, които могат да докажат заболяването при болен човек.Колкото до мерките, те са същите, каквито са за грип. Маски, хигиенни кърпички. Действа и спиртът като дезинфектант, както и хлорните дезинфектанти. Когато се ползват кърпички, да не са без дезинфектант. На сайта на Националния център сме дали всичко, което смятаме, че е важно за обществото по отношение на коронавируса.Вирусологичното изследване за доказване на мутирал коронавирус, така наречения нов коронавирус 2019, може да се докаже в тежкоболен човек с разгърната клинична картина. Материали за това изследване в Националния център ще бъдат пращани само от лекуващи лекари и само от лекуващи лекари в интензивно отделение, където състоянието на пациента е такова, че има презумпция за това заболяване. Заболяването е такова, че за него не може да се мисли без епидемично изясняване. ", "date": "2020.01.29", "title": "Проф. Тодор Кантарджиев: България вече е в средно голяма опасност от коронавируса"}
{"url": "http://www.cross.bg/nyama-plocha-groba-1623923.html", "text": "/КРОСС/ Десетки гробове бяха осквернени от неизвестни извършители в град Баня, Карловско.Хората в градчето са шокирани и настояват извършителите да бъдат издирени и задържани.В неделя сутринта Иван Радев открива гроба на дъщеря си с изкъртена плоча. Това е трето посегателство над гроба на негов близък. Преди година и половина е била откъртена снимката на надгробната плоча. Намира я счупена на земята. Сега снимките на някои от близките паметници са надраскани и изтръгнати, а свещниците и вазите – изпочупени.На 100 метра от мястото, Стефан Филипов открива гроба на съпругата си с изтръгната и счупена паметна плоча. Признава, че недоумява що за човек би посегнал на гробовете. Или е дрогиран, или е пиян. Друго не мога да си го обясня. Не знам  какво да кажа. Човек най-напред  се афектира и ако съм тук, ще го хвана да го пребия от бой, сподели Стефан.Гробищата са отдалечени на около километър от града и е трудно да бъдат охранявани. Кметът на Баня Стамен Гешев обясни, че няма как да се охранява гробищния парк, като няма и осветление. По думите му няма и ток, което възпрепятства поставянето на охранителни камери. Дали е вандализъм, дали са пияни или дрогирани младежи– не мога да кажа. Надявам се просто тези, които са го направили, да осъзнаят грешката си, подчерта ГешевКарловската полиция води разследване по случая. Засега мотивът на извършителите не е ясен.", "date": "2020.01.29", "title": "Десетки гробове бяха осквернени от неизвестни извършители в град Баня, Карловско"}
{"url": "http://www.cross.bg/tihomir-stoiichev-sega-1623924.html", "text": "/КРОСС/ \"Начина, по който е организирано използването на СРС-та сочи, че най-вероятно е те да са насочени срещу сегашния командващ ВВС ген. Стойков. Всъщност от там произтича и разговора, в който е записан и даже си мисля, че може да има и елемент на провокация в цялата тази работа. Ние през годините видяхме, че ДАНС всъщност в нашето политическо време, беше създадена като политически отговор за разпиляване на ресурса на МВР, където тези служби, които сега са в агенцията, преди това са били там\", каза в сутрешния блок на БТВ „Тази сутрин” Тихомир Стойчев, експерт по сигурност, бивш шеф на ЦСБОП, по повод разпространените от прокуратурата записи, на които е бил записан и президента Румен Радев. На въпроса дали президента може да бъде разследван, докато е президент, за нещо, което е правил преди да встъпи в длъжност на поста си, Тихомир Стойчев каза, че тук наистина трябва да се произнесе съдебната власт, но да се произнесе компетентно, а не целево и не с политически цели. \"В голяма степен това, което се прави в момента мисля, че е целево, допълни той. Мисля, че никой не е искал целево и едва ли е очаквал, че точно ще се появи Румен Радев на направените записи\", смята още експертът по сигурност.На въпроса дали прокуратурата има право да изнесе въпросните записи в публичното пространство, Тихомир Стойчев коментира, че дълбоко се съмнява в това.\"Трябва да бъдат изяснени сега много неща по този случай е сега, понеже сме парламентарна република, трябва парламентът да влезе във функциите си\", допълни той.", "date": "2020.01.29", "title": "Тихомир Стойчев:  Най-вероятно записите са насочени срещу сегашния командващ ВВС ген. Стойков"}
{"url": "http://www.cross.bg/prodanov-hristo-vsichki-1623926.html", "text": "/КРОСС/ „Стотици хиляди българи са без вода, има хиляди незаконни сметища, дишаме мръсен въздух – всичко това не е предизвикано от природно бедствие, а от бедствието, което управлява в момента държавата. Хаосът е повсеместен – във всяка една сфера на обществото. Единственото решение е промяна в управлението”. Това заяви зам.- председателят на ПГ \"БСП за България\" Христо Проданов пред БНТ.Проданов подчерта, че проблемът за всички засегнати от кризата граждани остава нерешен. „Можеше ли тази криза да бъде избегната, ако бяха разкрили по-рано проблема, а не го криеха заради местните избори? Заради това отлагане се налагат скъпи мерки – 25 млн за изграждане на тръба, за да достига вода до Перник. Но кой плаща за тази некомпетентност? Не плаща премиерът Борисов, а всички български граждани, включително тези, гласували за ГЕРБ”, изтъкна социалистът.„Управлението на ГЕРБ докара обществото до криза, а те продължават да се оправдават с някой друг. Както искате го обяснявайте, но хората страдат заради вашите грешки, не вие”, каза Христо Проданов.Той бе категоричен, че е крайно време управляващите да поемат своята отговорност: „Борисов направи много грешки през последните 10 години, хаосът в страната е благодарение на неговото управление и той трябва да поеме отговорност”.На въпрос кои партии биха подкрепили вота на недоверие на БСП, Проданов подчерта, че ако всички, които се заявяват като опозиция гласуват за вота, той ще мине: „Ако има съглашателство в тази зала, това няма да отразява актуалната политическа обстановка в страната. Действителността е друга и я виждат всички българи”.„Забъркването на президента Радев в скандал е едно отвличане на вниманието от тежките кризи в страната. Стотици хиляди българи са без вода, предстои гласуване за промяна на курса за лев спрямо евро. Избран е подходящ момент, за да се заметат проблемите”, завърши Христо Проданов. ", "date": "2020.01.29", "title": "Христо Проданов: Кризите в страната са заради управленско бедствие, а не природно "}
{"url": "http://www.cross.bg/aslanov-nyama-durzhavniya-1623928.html", "text": "/КРОСС/ Много отдавна не се бяха разпространявали СРС, но злоупотребата с такава информация спря да прави впечатление в обществото. Около това мнение се обединиха социолозите Юрий Асланов и Румяна Коларова. В студиото на бТВ те коментираха вчерашната изява на прокуратурата с разпространението на записи от разговори, включително и на президента.Според Асланов въпросът с подслушването дори и на държавния глава, не е нещо, което е особено, тъй като обществото отдавна се съмнява, че всички се подслушват. Разпространяването на СРС-та с държавния глава обаче е вече нещо друго и то е на по-високо ниво.Според Коларова моментът е напълно режисиран, тъй като и питането към Конституционния съд предхожда деня на отчета на президента, след това има въпрос от брифинга, на който следва логичен отговор и след това е разпространяването на СРС-та. Реално президентът влиза в ситуацията, която не е изгодна за него, призна Румяна Коларова.Тя посочи, че от информация на юристи обвинения спрямо държавния глава може да повдига само Народното събрание, а според нея мнозинство за това няма да се събере. Друг е въпросът обаче за медийния ефект и резонанс, който би предизвикала тази процедура.Асланов посочи обаче, че ефекта няма да е добър, тъй като от позицията на институцията с най-нисък рейтинг се напада институцията с най-висок рейтинг - \"няма как да спечелиш\", заяви Асланов.", "date": "2020.01.29", "title": "Социолози: Със СРС-та срещу президента се търси медиен ефект"}
{"url": "http://www.cross.bg/pernik-voda-vladimirov-1623927.html", "text": "/КРОСС/Искам да благодаря на столичните общински съветници, разумът солидарността бяха водещи по време на вчерашния дебат, заяви кметът на Перник Станислав Владимиров  в Сутрешния блок на БНТ.По думите му, срокът за изграждане на тръбопровод за 45 дни, е реалистичен. Мисля, че това е реалистично при добра организация, вече има добра подготовка и в рамките на следващите дни ще започне изграждането на това съоръжение.Няма план Б, това е единственото решение за Перник, категоричен е кметът по въпроса дали има резервен вариант, освен получаването на вода през водопроводната мрежа на София.\"Ние имаме вода до април, но не трябва да се осланяме само на природата. Изграждането на тази връзка ще даде възможност язовир Студена с по-бързи темпове да увеличава своя обем\", каза още кметът.\"Ако се види, че язовирът продължава да спада с по-бързи темпове, режимът ще бъде подменен, но засега това не се налага\", допълни Владимиров.Относно качеството на водата в Перник, той заяви, че според пробите на РЗИ, тя е годна за пиене, но повечето граждани предпочитат да използват минетална вода.\"Засега няма проблеми с детските градини и училищата, има хидрофобни системи, както и химически тоалетни, които са разположени в града\", допълни Владимиров.ВиК - Перник не е в добро финансово състояние, ангажиментът и на държавата е, че ще се намерят варианти за по-добра организация и по-добро финансово състояние. Уверението на КЕВР е, че няма да има повишение в цената на водата, категоричен е кметът.Имаме много оплаквания от граждани, че водомерите продължават да въртят, дори когато няма вода. Днес ще говоря с ВиК дружеството да намери варианти, с които да бъдат компенсирани, коментира Владимиров.По въпроса за вота не недоверие към правителството, иницииран от БСП заради водната криза, Владимиров заяви, че е очаквал да има по-сериозен дебат в парламента, но за съжаление не го е видял.", "date": "2020.01.29", "title": "Станислав Владимиров: Водомерите продължават да въртят, дори когато няма вода"}
{"url": "http://www.cross.bg/veleva-prezidenta-prokyratyrata-1623929.html", "text": "/КРОСС/ \"Стойков трябва да си подаде оставката\", коментира Валерия Велева в ефира на Нова телевизия във връзка със записа между Цанко Стойков и президента Румен Радев.Припомняме, че вчера прокуратурата разпространи записи от разследване срещу командира на Военно-въздушните сили (ВВС) ген.-майор Цанко Стойков, като единият разговор е с президента Румен Радев. По думите на главния прокурор Иван Гешев това е било причината да се обърне към Конституционния съд (КС). Във вторник той поиска тълкуване на текст от конституцията, който засяга имунитета на президента срещу наказателно преследване.Телефонните разговори са по повод вероятно извършвана проверка от КПКОНПИ по отношение на г-жа Д.Р, посочват от прокуратурата. Според наблюдаващите прокурори може да се приеме във висока степен на достоверност предположението, че пълното извършване на тази проверка на КПКОНПИ е била осуетена поради укриване на документи.Велева поясни, че според нея няма отговор, защо се прави това разследване. Тя поясни, че по чл. 103 е нарушение да се записва президента, тъй като той е с имунитет и това е нарушение на конституцията. Никъде президента не казва да се укриват документите, допълни тя. Велева поясни, че Генерал Стойков трябва да си подаде оставката, защото той осуетява едно производство и осуетява подаване на информация на държавна институция.Според Валерия Велева акцията на прокуратурата е умишлена и е срещу президента, с цел да бъде сринат имиджа му. Битката тук е Радев или Гешев. Велева констатира, че ще се проличи, кой ще загуби по начина, по който ще протече процеса. Не възможно да се стигне до импийчмънт, според нея. Депутатите трябва да знаят конституцията.Социологът Кольо Колев добави, че прокуратурата е поставена в смешно положение. Според него от тук нататък няма да има нищо.", "date": "2020.01.29", "title": "Валерия Велева: Акцията на прокуратурата е умишлена и е срещу президента, с цел да бъде сринат имиджа му"}
{"url": "http://www.cross.bg/koronavirys-drygi-etazh-1623910.html", "text": "/КРОСС/ Българин, завърнал се от Пекин е потърсил помощ в инфекциозната клиника на ВМА. Според лекарите симптомите му не приличат на китайския коронавирус. За крaтко мъжът е поставен под домашна карантина, но след това е бил приет в клиниката за наблюдение, предаде БНТ.Така ще се избегнат евентуални усложнения, защото мъжът има и други заболявания.ВМА е в готовност да изолира пациенти със съмнения за китайски коронавирус. Клиниката разполага със специална носилка и изолатор.За момента обаче Националната грипна лаборатория не може да изследва проби със съмнения за китайски коронавирус, защото не разполага с реактиви.Проф. Нели Корсун, завеждащ Национална грипна лаборатория, съобщи: \"Без тези реактиви можем да изследваме други коронавируси и други респираторни вируси, но специално този ще имаме готовност следващата седмица\".\"При множество такива случаи се освобождава целият този етаж. Целият този етаж почва да работи за коронавирусната инфекция. А при много повече от обема на този етаж, който е от 15 човека - оправяме цялата болница и болницата става само за работа с новия коронавирус\", съобщи полк. доц Георги Попов, началник Катедра \"Инфекциозни болести\" във ВМА.", "date": "2020.01.29", "title": "Българин, завърнал се от Пекин, е потърсил помощ в софийска болница  "}
{"url": "http://www.cross.bg/pshenitza-kyltyri-izglezhdat-1623913.html", "text": "/КРОСС/ Сериозната суша през този есенно- зимен период ще доведе до ниски добиви на есенни култури в цялата страна, са категорични зърнопроизводители и агрономи.Във великотърновска област сухата почва забавя с месеци растежа на пшеницата и ечемика. Липсата на снежна покривка излага посевите директно на нощните минусови температури, което нанася допълнително поражения върху реколтата.Земеделската фирма, която ръководи Андрей Андреев, обработва 10 хиляди декара земя, от които 3 600 са засети с пшеница. Сеитбата приключила в средата на октомври. Растенията изостават заради липсата на влага, и нивите в момента изглеждат така, както би трябвало да изглеждат през ноември, предава БНТ.„Състоянието на есенните култури – пшеница, ечемик и рапица, е незадоволително. Дългото засушаване, което започна от лятото на 2019 г. и продължи до края на есента, не позволи на самите култури, на самата пшеница доста зърна изгубиха своята кълняемост и не поникнаха, и се забелязва един по-рядък посев“, каза Андреев.„За съжаление, след като засяхме, около 40-50 дена нямаше никакъв дъжд. Нормално е след сеитба да има поне едно 30-40 литра на кв. метър да поникнат нормално посевите“, обяснява агрономът Ангел Панев.За миналата стопанска година земеделските стопани казват, че е била много добра. Тогава са отчели среден добив на пшеница от декар 700 килограма.Зърнопроизводителите смятат, че не е изключено ниските добиви да се отразят на цената на хляба и казват, че ако в близките седмици започне да вали, реколтата може да бъде спасена.", "date": "2020.01.29", "title": "Зърнопроизводители очакват лоша реколта от пшеница"}
{"url": "http://www.cross.bg/denya-gradysa-mesta-1623914.html", "text": "/КРОСС/ Над Балканите преминава студен атмосферен фронт. Облачността през деня ще е значителна над цялата страна. На много места ще превали слабо дъжд. Вятърът ще се усили, по-осезаемо в Дунавската равнина със скорост на поривите около обяд в Североизточна България над 50 километра в час.Температурите през деня остават високи – между 7 и 12 градуса, по-топло в южната половина на страната. В планините ще превалява сняг над 1200-1300 метра. В ниското – дъжд. Ветровито с температури от минус 3 до 3-4 над нулата. Равносметката от валежите за денонощието – максимум 10 литра на квадратен метър в западните райони.Температурите ще паднат привечер, през нощта и утре. В четвъртък, в часовете до обяд, ще прехвърчи слаб сняг на изолирани места в Западна България. През деня не очакваме драстични движения в температурите. Още в петък термометрите ще тръгнат нагоре. Почивните дни ще са с променлива облачност, но нетипично топли с температури над 15 градуса. А в началото на следващата седмица жегата ще е още по-осезаема. Февруарската аномалия ще закове майски стойности между 15 и 20 градуса. ", "date": "2020.01.29", "title": "Температурни аномалии в началото на февруари"}
{"url": "http://www.cross.bg/koronavirys-slychai-sedmitza-1623911.html", "text": "/КРОСС/ Лечението от пневмония, предизвикана от новия тип коронавирус, отнема около седмица в най-добрия случай и около две седмици при по-тежки случаи, заяви представителят на експертната група към държавния комитет на КНР по здравеопазване Ли Синван, предава агенция ТАСС.\"В момента пациенти, които имат лека форма на заболяването, се възстановяват за около седмица. В по-сериозни случаи е необходимо около две седмици\", цитира неговите думи вестник Xin Jing Bao.Ли Синван добави, че пациент може да бъде изписан от болницата само след преминаване на клиничните симптоми на заболяването, нормализиране на температурата, а анализът на проби за вирусни нуклеиновите киселини покаже два пъти отрицателен резултат.Броят на хората в Китай, заразени с новия коронавирус, достигна 4547 души, а броят на смъртните случаи е 106.", "date": "2020.01.29", "title": "Колко време е необходимо, за да се излекува човек от коронавирус?  "}
{"url": "http://www.cross.bg/taksimetrov-yvelichenie-sindikat-1623916.html", "text": "/КРОСС/ Таксиметровите превозвачи искат трикратно увеличение на първоначалната такса за извършваната от тях услуга. Това обявиха във вторник от Национален таксиметров синдикат (НТС), Национален съюз на превозвачите (НСП), Браншова камара на таксиметровите водачи и превозвачи (БКТВП) и Съюз \"Такси\".Исканото увеличение е заложено в промяна на Наредба 34 и вече е внесено в транспортното министерство, от където се очаква отговор в срок от седем дни.Искането бе формулирано от председателя на Националния таксиметров синдикат Райна Петрова и се касае за обвързването на първоначалната такса, която се начислява при наемането на един таксиметров автомобил с минималната цена за таксиметров превоз на пътници на съответната община, която от своя страна се определя от съответния общински съвет.Според Петрова така тази цена ще е една и съща за съответното населено място, ще е предвидима за потребителите на услугата и ще е достатъчна като размер за преодоляването на нерентабилността на късите курсове. Така за София минималната цена за таксиметров превоз е 0.77 лв. Ако бъде прието исканото увеличение, първоначалната такса за този вид услуга ще стане 2,31 лв.Сред основните аргументи за исканото увеличение е дългогодишното отлагане на актуализацията на тарифите и цените. От браншовите организации посочват, че приходите им остават постоянни вече осма поредна година, тъй като цената на таксиметровия превоз не се е променяла от 2012 г. Според данните, представени от организациите, тогава минималната работна заплата е била 270 лв., докато сега е 610 лв. Многократно са се увеличили разходите им за издръжка на коли, данъци и застраховки, посочват от бранша.Красимир Цветков, също представител на Националния таксиметров синдикат, каза, че според проучване сред потребителите 70% от оплакванията на гражданите са заради отказ на шофьора да извърши кратък курс. По думите му късите курсове на превозвач на ден в различните времеви диапазони са между 25 и 50 на сто. Очакванията са с въвеждането на исканото увеличение да бъде преодоляна възможността за отказ от късия курс, посочи Райна Петрова, председател на Националния транспортен синдикат.", "date": "2020.01.29", "title": "Таксиметровите превозвачи искат трикратно увеличение на първоначалната такса "}
{"url": "http://www.cross.bg/nikolaevo-dvizhenieto-lenta-1623948.html", "text": "/КРОСС/ Временно движението при км 3 по път III-4072 Стражица - Николаево се осъществява в една лента поради ПТП.Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2020.01.29", "title": "Временно движението при км 3 по път III-4072 Стражица - Николаево се осъществява в една лента"}
{"url": "http://www.cross.bg/konte-borisov-dzhyzepe-1623925.html", "text": "/КРОСС/ Министър-председателят Бойко Борисов ще се срещне утре, 30 януари, с премиера на Италианската република Джузепе Конте, който ще е на официално посещение у нас по покана на българския си колега.Във фокуса на разговора им ще бъдат отличните двустранни отношения и възможностите за още по-активното им развитие, теми от общ интерес, както и от дневния ред на Европа и света.Премиерите Борисов и Конте се срещат на фона на 140-годишнината от установяването на дипломатическите отношения между двете страни, която бе отбелязана през изминалата 2019 г.Днес Италия е важен външнотърговски партньор за България и ключов инвеститор у нас, а потенциалът за развитието на съвместни проекти в областта на търговско-икономическото сътрудничество, туризма, енергетиката, строителството, културата, образованието, е огромен.Освен среща на четири очи между министър-председателя Бойко Борисов и неговия колега Джузепе Конте, утре ще се проведат пленарни разговори между делегациите, водени от двамата премиери.", "date": "2020.01.29", "title": "Бойко Борисов ще се срещне с премиера на Италианската република Джузепе  Конте"}
{"url": "http://www.cross.bg/polyfinal-vtoriya-evroviziya-1623919.html", "text": "/КРОСС/ България ще се представи на втория полуфинал на Евровизия 2020. Това стана ясно от жребия, който бе изтеглен във вторник вечерта.В Ротердам Виктория Георгиева ще даде тон за песен на 14 май. С изпълнения на втория полуфинал ще разпишат още представителите на Австрия, Молдова, Полша, Сан Марино, Сърбия, Исландия, Гърция, Естония, Дания, Швейцария, Финландия, Армения, Латвия, Грузия, Португалия и Албания. Българската песен ще прозвучи във втората половина на концерта на 14 май, веднага след датската.Според регламента, 10 страни от всеки полуфинал (от 12 и 14 май) ще могат да продължат към големия концерт. Така, общо 26 изпълнения ще се състезават за първото място на 16 май. Това, предвид, че без квалификации на финал се класират домакините от Нидерландия, Франция, Германия, Италия, Испания и Обединеното кралство.Междувременно стана ясно, че втората вълна от билети за Евровизия 2020 ще бъдат пуснати в продажба още утре (30 януари). Припомняме, че първата порция пропуски беше изкупена от феновете на песенния конкурс в рамките на само няколко часа.", "date": "2020.01.29", "title": "Виктория Георгиева ще пее на втория полуфинал на Евровизия"}
{"url": "http://www.cross.bg/mesetza-goranov-yanyari-1623918.html", "text": "/КРОСС/ \"Аргументите на бизнеса за удължаването на срока за влизане в сила на измененията в Наредба Н-18 по отношение на специализираните софтуери за управление на продажбите са чути, съобразявам се и с днешното разпореждане на министър-председателя, затова решението от работната среща е да отложим срока с 6 месеца, считано след 31 януари\", каза министърът на финансите Владислав Горанов, цитиран от ведомството.Ресорният министър проведе работна среща с представители на хотелиерския и ресторантьорския бранш, продължила 3 часа. След нея стана ясно, че бизнесът получава половин година гратис като така крайният срок се измества от 31 януари на 31 юли.Първите три месеца от новото отлагане ще бъдат използвани за срещи между експертите на съответните браншови организации и Националната агенция по приходите (НАП).“Това се прави с цел изясняване неяснотите, за които туристическият бизнес претендира”, пишат още от финансовото министерство.В следващите седмици ще се обсъди и режимът на запечатване на обекти от приходната агенция. Според Горанов общо между двете теми няма, но поради настояване на бизнеса, все пак запечатването на обекти ще се обсъди.Пред министъра браншовите организации поставиха част от вижданията си за прилагането на наредбата за касовите апарати, а не толкова аргументи против нейното съществуване.На брифинг вчера шефът на Българската хотелиерска и ресторантьордка асоциация Вени Петрова коментира, че по време на срещата Горанов е останал отворен за разговори по останалите искания на бранша, представени в тяхната декларация, включително темата за по-ниско ДДС.Петрова уточни, че за диференцираната ставка финансовият министър не е склонен да разговаря на този етап и помоли организираните протести за утре да се отменят.Шефът на Българската асоциация на заведенията Ричард Алибегов изрази своята удовлетвореност от срещата и каза, че през предстоящите три месеца, в които ще се правят работни срещи с НАП, ще има и представители на малкия и средния бизнес, които са извън сектора на хотелиерството и ресторантьорството, като се надява в резултат на това след 6 месеца да има една работеща Наредба Н-18.", "date": "2020.01.29", "title": "Наредбата за касовите апарати се отлага с 6 месеца"}
{"url": "http://www.cross.bg/voiina-svetovna-pruv-1623706.html", "text": "/КРОСС/- Софроний Врачански завършва в Котел първия препис на История славянобългарска. - Операта „Идоменей\" на Моцарт е показана за пръв път на парижка сцена.- В САЩ е приет закон, който позволява приемането на американско гражданство едва след 5 години пребиваване в страната.- Василий Каразин основава Харковският университет - в града, в който днес има 30 висши училища и 60 научни института. - Най-известната творба на американския писател Едгар Алън По - поемата „Гарванът\" е публикувана във вестник „Ню Йорк Ивнинг Мирър\".- Кралица Виктория (Обединено кралство) учредява най-високата военна награда на страната Кръст Виктория. - Канзас става 34-я щат на САЩ. - В румънския град Браила е организирано представление на пиесата на Добри Войников „Стоян войвода\". - Освобождение на градовете Търговище и Кюстендил от османско владчество - последни на територията на Княжество България. - Германският инженер Карл Бенц патентова първия автомобил с бензинов двигател. - Избран е първият ректор на Висшето училище в София - Александър Теодоров-Балан. - Американският физик Емил Грубе за първи път в света използва радиоактивно облъчване за лечение на рак. - В Болшой театър се състои премиерата на балета „Спящата красавица\" от Пьотър Чайковски. - Съставено е тридесетото правителство на България, начело с Александър Малинов.- Първата световна война: Германия извършва първият боен полет на дирижабъл над Париж. - Първата световна война: Двадесет и трети пехотен шипченски полк на Българската армия, под командването на капитан Серафимов, заема Елбасан. - В съветските учебни заведения е въведена задължителната военна подготовка. - Втората световна война: Англо-американската бомбардировъчна стратегическа авиация срива църквата „Дева Мария на Българите\" или „Богородица на Българите\" в кампуса на Болонския университет. - Втората световна война: САЩ пускат на вода най-големия си линеен кораб - Мисури (използван до 1992 г.). - Великобритания официално признава Израел за независима държава. - За пръв път на екрана се появява и едноименния анимационен филм на Уолт Дисни - „Спящата красавица (анимационен филм)\". - Олимпийски игри: Открити са IX зимни олимпийски игри в Инсбрук, Австрия.- Папа Павел VI за пръв път в историята на папството, провежда срещи с комунистически дейци.- Швеция за първи път въвежда ограничения за производството на аерозоли, поради пагубното им влияние върху озоновия слой. - Бившият държавен глава на България Тодор Живков е арестуван в обвинение за насилствена смяна на имената на българските турци и принуждаване към изселване.- В казино в Лас Вегас е спечелена най-голямата дотогава сума от игрален автомат - 35 млн. долара. - В своето годишно обръщение към Конгреса на САЩ, американският президент Джордж Уокър Буш описва „режимите, които спонсорират терора\" като „ос на злото\", в която той включва Ирак, Иран и Северна Корея. ", "date": "2020.01.29", "title": "29 януари в историята"}
{"url": "http://www.cross.bg/kasata-borovan-schypen-1623917.html", "text": "/КРОСС/ Как взломна кражба се оказа не точно това? Защо и как късметът два пъти изневери на крадци, опитали да задигнат метална каса с  15 000 лева вътре? Как една кражба наистина се оказва пълен абсурд?Ето тези въпроси заведоха екип на NOVA в село Борован, където преди дни апаши се опитаха да откраднат оборота на местно казино посред нощ. Първоначално се смяташе, че крадците са разбили прозорец на склад и са влезли вътре, за да задигнат касата. „Мен ме известиха в 2,15 часа през нощта. Обади ми се крупието, което е било на смяна. Веднага се запътих към Борован. Звъннах веднага на другото крупие, в което се съмнявах. Предишните дни той ми задаваше странни въпроси относно оборота на казиното. Имахме нещастието този път да се съберат повече пари. Изкушиха се хората”, разказва управителят на казиното Марио Белобродски.„Когато пристигнах на място ми направи силно впечатление, че прозорецът беше счупен по изключително смешен начин. Дупката в него беше малка, далеч от дръжката на прозореца. Усъмних се, че обирът е извършен от вътрешен човек, тъй като крупието, което е било на смяна и е задрямало, след шума той веднага се е запътил към склада”, добави още той.„Веднага след шума станах да видя какво става. Видях, че прозорецът е счупен, но няма никой. Прозорецът е счупен отвън, след като е извършена кражбата и е изнесена касата. Когато смених моя колега, се усъмних, защото той ми каза, че от оборота му липсват 300 лв.”, сподели крупието Дани.Прозорецът на помещението, от което е задигната касата, вече е сменен. Управителят споделя, че в историята има много смешни елементи. Един от тях е фактът, че служителят, който е на смяна, е забравил ключа на касата. При прехвърлянето на касата, ключът пада в тревата и е намерен от шефа на участъка в Борован. Крадците не са могли да реагират.„Участниците в обира се паникьосват и захвърлят касата между Борован и друго село. Ако имаше ловни дружини или минаващ пътник, щеше да си намери пълна каса с пари”, смята Белобродски.Крадците до последно отричат вината си, но след работа на криминален психолог, те си признават всичко.", "date": "2020.01.29", "title": "Вътрешен човек ограбил игралната зала в Борован"}
{"url": "http://www.cross.bg/vreme-vota-glasyvat-1623912.html", "text": "/КРОСС/ Парламентът ще гласува внесения от БСП вот на недоверие. Той беше внесен в деловодството на Народното събрание на 20 януари, след което депутатите над четири часа разискваха мотивите му.Това е четвъртият вот на недоверие към правителството „Борисов 3“, като този път той е на тема „Провал в политиката по околната среда и водите“.От БСП мотивираха внасянето на документа с думите, че половин милион българи са на режим на вода, а има сериозна опасност това число да расте. обясни лидера на левицата Корнелия Нинова.По време на дебатите стана ясно, че ГЕРБ определя вота като „Пир по време на чума“ и упрекнаха БСП, че трупат дивиденти на гърба на страдащото население на Перник.От ДПС вече заявиха, че ще подкрепят вота на социалистите. От „Атака“ обявиха, че ще решат как да гласуват по време на самия вот днес.„Воля“ все още не са заявили твърда позиция дали ще подкрепят искането на левицата.До момента БСП е получила подкрепа единствено от ДПС. Двете партии разполагат общо със 104 гласа, но за да бъде успешен вотът, за него трябва да гласуват 121 депутати.", "date": "2020.01.29", "title": "Депутатите гласуват вота на недоверие"}
{"url": "http://www.cross.bg/chasa-provede-sustoi-1623902.html", "text": "/КРОСС/ От 09.00 часа ще се проведе редовно заседание на Народното събрание.От 09.30 часа 12-и състав на Специализирания наказателен съд ще гледа делото срещу Г. Г., Д. Г., Е. С., И. Т., К. М., М. Д., М. Т., Т. С., И. Л. и К. Г., обвинени в образуване и ръководене на организирана престъпна група.От 10.00 часа в сградата на Министерския съвет ще се проведе редовното правителствено заседание.От 10.00 часа в сградата на „Пътна полиция“ на ул. „Лъчезар Станчев“ 4 ще се проведе пресконференция по повод инициативата под надслов „Отрази светлината“.От 10.00 часа 8-и състав на Специализирания наказателен съд ще гледа делото срещу Ц. В., А. П., И. З., Г. Х., Г. З., Е. С., Е. И., Р. С., С. Г., С. С., М. Г., К. Х., М. П., М. Д., Б. К., Ц. Г., Р. С. и С. В., обвинени в образуване и ръководене на организирана престъпна група.От 10.00 часа 15-и състав на Специализирания наказателен съд ще гледа делото срещу С. Г., обвинен в образуване и ръководене на организирана престъпна група.От 10.30 часа в Централната поща на ул. „Гурко“ 6 главният изпълнителен директор на „Български пощи” ЕАД Деян Дънешки ще пусне в употреба пощенско-филателно издание на тема „Китайска нова година – Година на Металния плъх“.От 11.00 часа 7-и състав на Специализирания наказателен съд ще гледа делото срещу П. П., С. Г., Л. Д., А. С. и Р. М., обвинени в образуване и ръководене на организирана престъпна група.От 12.00 часа на площад „Народно събрание“ ще се проведе национален протест на представители на българския бизнес срещу Наредба Н-18.От 13.30 часа 20-и състав на Специализирания наказателен съд ще гледа делото срещу В. Р., Г. Г. и Д. Г., обвинени в образуване и ръководене на организирана престъпна група.От 13.30 часа 13-и състав на Специализирания наказателен съд ще гледа делото срещу Р. К., Г. П., В. П., Г. С., Т. А., С. Г., П. И., Р. П., Г. Г., Р. Р. и Я. Я., обвинени в образуване и ръководене на организирана престъпна група.От 13.30 часа 11-и състав на Специализирания наказателен съд ще гледа делото срещу С. С., С. Т., К. С., Й. М. и С. С., обвинени в организиране и ръководене на организирана престъпна група.От 14.00 часа в Голям Колегиум на Министерство на земеделието, храните и горите ще бъде изтеглен жребият за определяне на 7-те двойки с репродуктивни проблеми, които ще получат подпомагане по Кампанията „Посади надежда”.От 14.30 часа на ул. „Позитано“ 20 ще се проведе пресконференция, на която ще бъде представено обръщение във връзка с предстоящия конгрес на БСП.От 15.00 часа в ГДНП ще се състои брифинг за състоянието на пътнотранспортния травматизъм в страната в началото на годината.От 15.30 часа в зала 134 на пл. „Княз Александър I“ №1 Комисията по европейските въпроси и контрол на европейските фондове ще изслуша заместник министърпредседателя Томислав Дончев във връзка с постигнатия напредък при разработването на стратегическите и програмните документи на Република България за управление на средствата от Европейския съюз за новия програмен период 2021 – 2027 г.От 16.45 часа на „Дондуков“ 2 президентът Румен Радев ще се срещне с външния министър на Кралство Саудитска Арабия принц Фейсал бин Фархан Ал Сауд.От 18.00 часа в Литературен салон „Леге 10“ ще се проведе творческа вечер, посветена на поета Георги Константинов.От 18.00 часа в ОКИ „Красно село“ в кв. „Хиподрума“ Район „Красно село“ организира разговор с гражданите за бюджета на района и бюджета на Столична община.От 18.00 часа в ресторант „Лаура“ в сградата на НДК ще се състои тържествено награждаване на лауреатите на наградите „Еврика” за 2019 г. за постижения в науката и за най-добър млад мениджър, изобретател и фермер.От 18.30 часа в Литературния клуб на Столична библиотека на пл. „Славейков” 4 ще се проведе ще се проведе събитие с Надежда Радулова – поет на януари в Столична библиотека.От 18.30 часа в Музей „Борис Христов“ на ул. „Цар Самуил“ 43 ще се състои концерт на учениците на Анастас Михайлов от Кралските музикални училища.От 18.30 часа в зона Гастрономикс в зала 1 на Интер Експо Център ще се състои официалното откриване на изложението „СИХРЕ 2020“.От 18.30 часа в театър „Азарян“ ще бъде представена постановката „Последният човек“.От 19.00 часа в Зала „България“ ще се състои концерт на камерен състав „Кварто Квартет“, Димо Димов (пиано) и Филхармоничен духов квинтет.От 19.00 часа в кино „Люмиер Лидл” ще бъде прожектиран филмът „Брилянтин” като част от фестивала „Ах, този мюзикъл”.От 19.30 часа в театралната зала в Ректората на СУ ще се състои концерт на Емил Вълев и Сибила Серафим.От 17.30 часа в Градската библиотека „Паисий Хилендарски“ ще се състои откриване на изложба живопис на художника Тихомир Панайотов, озаглавена „Жената, виното, любовта”. Изложбата е първото събитие от Празниците на виното 2020.От 11.00 часа в кабинет 108 на Общината ще се проведе пресконференция във връзка с предстоящата редовна сесия на Общинския съвет, която ще се състои на 31 януари.От 10.30 часа в офиса на инициативната група в Център за административни услуги „Възраждане“ в комплекс „Меден рудник“ ще се проведе информационен ден за представяне на обявените процедури за подбор на проекти „Продуктивни инвестиции в аквакултурите на територията на МИРГ „Бургас – Камено“. От 14.00 часа ще бъде представена процедура за подбор на проекти „Рибарски пристанища, кейове за разтоварване, рибни борси и покрити лодкостоянки на територията на МИРГ „Бургас – Камено“.От 12.00 часа в Историческия музей ще се проведе пресконференция с участието на директора на РИМ – Бургас д-р Милен Николов и главния уредник на Исторически музей – Бургас Иванка Делева.От 18.00 часа в Галерия „Неси“ ще бъде представена изложбата „Сюжети за други сънища“ с графики на Севдалина Проданова.От 12.00 часа пред Общината ще се проведе протест с искане за отлагане на влизането в сила на действието на Наредба Н-18 до изчистване на всички основни проблеми, касаещи прилагането й, организиран от представители на малкия и среден бизнес в България, подкрепен от Българската хотелиерска и ресторантьорска асоциация, Българската асоциация на заведенията и Сдружението на заведенията в България.От 12.00 часа в Общината ще се състои заседание на Постоянна комисия \"Благоустройство и комунални дейности\" към Общинския съвет.От 14.00 часа в офиса на ПП „ГЕРБ“ на ул. „Георги Бенковски” №1 ще приема граждани общинският съветник доц. Антоанета Цветкова, председател на постоянната комисия „Наука и образование” към Общинския съвет.От 14.00 часа в Община Варна ще се проведе заседание на Постоянна комисия \"Архитектура и градоустройство\" към Общинския съвет.От 17.00 часа в малка зала на ХГ „Иван Фунев“ ще се проведе събитие от 31-вите Зимни четения „Археологическите открития в раннонеолитно селище и обреден център Оходен-Валога през 2019година“. Гост ще бъде Георги Ганецовски.От 19.00 часа в камерна зала на ДКТ ще бъде представена постановката „Хиляда метра над морето 3“ от Петър Маринков.От 11.00 часа в Техническия университет – Габрово президентът Румен Радев ще се срещне със студентите и академичния състав на университета. Президентът ще участва в дискусия на тема „България и технологиите на бъдещето – реални перспективи за сътрудничество и развитие. Ролята на академичните общности в управлението на науката“.От 19.00 часа в Драматичен театър „Йордан Йовков“ ще бъде представен спектакълът „Дамски шивач“ от Жорж Фейдо.От 11.00 часа от пл. „Велбъжд“ до паметника на Ильо Войвода ще започне празнично шествие по повод 142 години от Освобождението на града. Ще бъдат поднесени венци и цветя на паметника на войводата, а в 18.00 часа в залата на читалище „Братство” ще се състои празничен концерт.От 09.00 часа в зала 2 на Окръжния съд ще се проведе заседание по делото срещу бившия началник на полицията в Асеновград Димчо Темелков, обвинен, че е спомогнал на Г. Ш., М. Т., Н. М., В. М. и Г. Н. да избегнат спрямо тях наказателно преследване.От 13.00 часа в зала 201 на Областна администрация – Смолян ще се проведе заседание на Постоянната областна епизоотична комисия във връзка с установен случай на заболяването африканска чума по свинете в района на Териториално поделение на Държавно горско стопанство – Хвойна.От 19.00 часа в Драматичния театър ще бъде представен спектакълът „Мерак” по Николай Хайтов.От 11.00 часа от площад „Свобода“ ще тръгне шествие до паметника на ген. Казимир Ернрот и Морената в квартал „Вароша“ по повод 142 години от Освобождението на града. В 11.30 часа ще се проведе ритуал за поднасяне на венци и цветя. От 11.45 часа ще бъде отслужена панихида в храм „Св. Успение на Пресвета Богородица“. От 17.00 часа, в концертната зала на Центъра за младежки дейности и инициативи ще се състои музикалната постановка „Изворът на Белоногата“, с участието на 50 ученици от 4 до 7 клас в III ОУ „П. Р. Славейков“.  ", "date": "2020.01.29", "title": "Предстоящи събития в страната за 29 януари"}
{"url": "http://www.cross.bg/stefanov-prokyror-lyubomir-1623931.html", "text": "/КРОСС/ „Би било много жалко, ако мъже, оглавяващи едни от най-важните институции в България за обществения интерес, се занимават да водят политическа война помежду си.“ Това каза в предаването \"Преди всички\" Любомир Стефанов, политолог и университетски преподавател. ", "date": "2020.01.29", "title": "Любомир Стефанов: Жестът на Гешев към Радев е дрънкане на пистолет в кобура"}
{"url": "http://www.cross.bg/chasa-monitor-tryd-1623904.html", "text": "/КРОСС/  - Поправиха Кремълския наръчник заради „24 часа\"; - Болни нощем? Звъните първо на джипито, после там, където ви праща; - Прокуратурата публикува СРС-та между Радев и шефа на ВСС; - Софиянци викат паяка по 8 пъти на ден; - Пращаме самолет за четирима наши студенти, блокирани в Ухан; - Такситата готвят 3 пъти по-висока стартова такса; - Учители предлагат: Оценки вместо матури преди 4 клас; - Президентът прехванат от ДАНС; - Как президентът се наговаря с шефа на ВВС да прикрият Радева; - Синдиците на КТБ събрали над 1 млрд. лв.; - Три пестицида отровили Марица, рибари пак мятат въдици; - Проверяват 170 хиляди, които нито учат, нито работят; - София пусна водата за Перник; - Полфрийман без забрана да напуска страната; - Премиерът Бойко Борисов: Влизаме в еврозоната със сегашния курс на лева;- Прехванатите от ДАНС разговори; - Дават още 6 месеца за касовите апарати;- Волен Сидеров, общински съветник и лидер на партия „Атака\": Зад вота на недоверие от БСП няма желание за по-добро управление; - Проф. Тодор Кантарджиев, директор на Националния център по заразни и паразитни болести, национален консултант по микробиология: България вече е в средно голяма опасност от коронавируса; - Историкът и лингвист Милена Върбанова: Последните думи на Исус са по законите на българската реч;- Димитър Дъбов, член на НС на БСП, пред „Труд\": БСП изглежда като лека кавалерия пред ГЕРБ;- В ЕРМ 2 влизаме без промяна на курса лев - евро. Както направиха и балтийските страни; - Шоуто на Николаос Цитиридис и отговорът на Слави Трифонов - поразително еднакви; - Пропаганда на пропагандата; - Нека не наказваме добрата здравна култура; - Страшният съд за европейската кола;  ", "date": "2020.01.29", "title": "Преглед на печата за 29 януари"}
{"url": "http://www.cross.bg/netanyahy-pytin-trump-1623934.html", "text": "/КРОСС/ Израелският премиер Бенямин Нетаняху пристига на кратко работно посещение в Москва, където ще се срещне с руския президент Владимир Путин. Нетаняху ще представи пред Путин обявения вчера от американския държавен глава Доналд Тръмп план за разрешаване на израелско-палестинския конфликт.Руският заместник-министър на външните работи и специален представител на президента за Близкия изток и Африка Михаил Богданов вече заяви, че Москва ще се запознае с така наречената от Доналд Тръмп „сделка на века“. Същевременно той уточни, че решенията се вземат не от американците, а от въвлечените в конфликта страни - израелците и палестинците. Израелският премиер Бенямин Нетаняху нарече плана на Тръмп „реалистичен път към трайния мир“, а палестинският президент Махмуд Абас категорично го отхвърли. Путин и Нетаняху разговаряха миналата седмица в Йерусалим, където участваха в международен форум, посветен на холокоста, а руският лидер откри паметник на загиналите при блокадата на Ленинград. Той се срещна и с майката на осъдената в Русия на седем и половина години затвор за трафик на хашиш израелска гражданска Наама Исахар. Очаква се днес президентът Путин да я помилва.", "date": "2020.01.29", "title": "Нетаняху представя на Путин в Москва плана на Тръмп за Близкия изток"}
{"url": "http://www.cross.bg/rodeni-na-yanyari-1623903.html", "text": "/КРОСС/ , бивш депутат;, писател и издател;, пианистка и педагожка;, член на УС на \"Заводски строежи\" АД;, банкер, основател на ОББ и \"Доверие обединен холдинг\";, певец;, режисьор, дългогодишен директор на ДМТ \"Стефан Македонски\" и Софийската опера;, художник и изкуствовед;, актриса;, поет;, художник; ", "date": "2020.01.29", "title": "Родени на 29 януари"}
{"url": "http://www.cross.bg/obekti-dnes-kloni-1623930.html", "text": "/КРОСС/ Във връзка със силния вятър и валежи днес в София шест екипа на дирекция „Аварийна помощ и превенция“ на Столична община реагират на сигнали за паднали клони на дървета.Към момента са отработени четири сигнала за паднали клони и дървета. Те са на ул.“Черковна“, на локалното платно на бул.“Цар Борис Трети“, в ж.к.“Люлин“, на ул.“Царибродска“.По прогноза на Националния институт по метрология и хидрология днес, 29 януари, се предвижда усилване на вятъра от запад-северозапад. Напомняме на гражданите да бъдат внимателни при придвижването си, да обезопасят от незакрепени предмети прозорци и балкони на жилища, както и на търговски, офис обекти.Изпълнителите на строителни обекти да проверят състоянието на строителните огради и скелета.", "date": "2020.01.29", "title": "Екипи на дирекция Аварийна-помощ и превенция реагират на сигнали във връзка със силния вятър"}
{"url": "http://www.cross.bg/nepravilno-parkirani-avtomobili-1623915.html", "text": "/КРОСС/ Софиянци подават средно по 8 сигнала на ден за неправилно паркирани автомобили. Това става ясно от справка на Центъра за градска мобилност (ЦГМ), предоставена на „Монитор“, в която се посочва, че средно на месец се получават по 200-250 писмени сигнала за неправилно паркирани коли.За нарушители се сигнализира в цяла София, включително и в периферните части на града, като Казичене, Горубляне, Панчарево, Драгалевци, Банкя и т.н. От ЦГМ откликват на сигналите в зависимост в коя зона е нарушението. Приоритетни са участъците, в които има места за платено паркиране, както и улиците с движение на градски транспорт. По устен сигнал за неправилно паркиране може да се реагира само в случаите, когато в близост до адреса на сигнала има свободен паяк, уточняват от дружеството. Разходите за паяка се заплащат от собственика на принудително преместеното превозно средство. При по-тежки нарушения, например спиране на трамвайните релси, се включват и от Пътна полиция, като налагат актове. За 2019 г. 45 787 коли са били преместени принудително с паяк, което е с над 400 повече от 2018 г. Закопчаните пък със скоба автомобили през изминалата година са били 172 471. Столицата разполага с 13 репатрака.В другите големи градове няма точна статистика за това колко пъти гражданите викат паяк за неправилно паркирани коли. В Пловдив предвиждат закупуване на два нови паяка, които ще обслужват зоните за платено паркиране. Така репатраците в града ще станат шест, съобщи директорът на общинското предприятие инж. Ненко Калакунов. Както в София и в Пловдив повикването на паяка се заплаща от собственика на моторно-превозното средство, което се репатрира. През 2019 г. са поставени скоби на 16 700 автомобила, а през 2018 г. - на 10 164. Калакунов отчете, че през 2019 г. са репатрирани 7403 автомобила, през 2018 г. - 7290. Синята зона в Пловдив обхваща 3200 паркоместа. „Тъй като броят на автомобилите непрестанно нараства и паркирането вече е затруднено не само в центъра на града, община Пловдив предвижда да въведе и зелена зона. Това е една от заложените мерки за по-добър ред при паркирането, която среща подкрепа както от районните кметове, така и от живеещите, пряко засегнати от проблема“, каза още Калакунов. В общинската каса от санкции за репатриране и поставяне на скоба през 2018 г. са влезнали 742 320 лв., а през 2019 г. - 945 180 лв.Във Варна 5 паяка дебнат за нарушители. Средно на ден всеки един вдига по 15-20 коли, като с приоритет са тези, които затрудняват или пречат на движението, като създават условия и за пътнотранспортни произшествия, съобщават от ОП „Общински паркинги и синя зона“. Паяците се използват и за преместването на автомобили при катастрофи, както и пречещи при ВиК аварии и ремонтни дейности по градската инфраструктура. Гражданите често търсят помощта им за преместване или репатриране на автомобили, които пречат на гаражите им или са неправилно паркирани и затрудняват уличния трафик в малките улици на града. Няма обаче статистика за подобни услуги на граждани, които са безплатни. Иначе статистиката сочи, че 7416 неправилно паркирани коли са репатрирани през първото 9-месечие на 2019 година. Голяма част от тях са именно по сигнали на граждани.4,6 млн. лв. са приходите на общинското предприятие от влизането в действие на синята зона във Варна от лятото на 2018 година до сега. За настоящата година предстои разширяване на синята зона с нови 5752 паркоместа. Така на практика в морската столица ще има 8355 паркоместа.Оплакванията за неправилно паркирани автомобили са ежедневни и в Бургас. Общината реагира при първа техническа възможност на по-конкретните и подробни сигнали. „Такса за повикване на репатрираща машина няма.Когато се предаде сигнал, той трябва да е коректен и с точно съобщен номер на автомобила, точен адрес и вероятно нарушение според подаващия сигнала с възможно най-много подробности“, обясняват от общината.Към момента морският град разполага с 4 репатриращи машини.Предстои закупуването на нова, която ще замени най-стария паяк в града.През 2018 г. принудително преместените автомобили в отсъствието на водач са 11 300, а през 2019 г. те възлизат на 9880, което се дължи на факта, че водачите на автомобили са станали по-дисциплинирани и видимо в града паркирането е регулирано.Поставените скоби пък през 2019 г. са 15 хиляди, а година по-рано – 13 хиляди. 3366 автомобила са били вдигнати от улиците на Стара Загора от единствения общински паяк заради установено нарушение на наредбата, отчитат от звено „Общинска охрана“, като правят уговорката, че около 20 на сто от колите не са стигнали до наказателния паркинг, защото притежателите им са си платили на място по 15 лв., половината от глобата.От звеното припомнят, че местните съветници през 2017 намалиха наполовина глобата за репатриране и това накара пловдивската фирма, извършваща дейността с 2 паяка, да прекрати договора си.В местната наредба няма предвидена специална клауза за реакция от страна на граждани за неправилно паркирани коли по улиците, паякът отива на място след получен сигнал на телефон 112 и при установяване на нарушението от страна на придружаващ го полицейски служител отнася автомобила за своя сметка.Към момента в т.нар. зелена зона са обособени 960 паркоместа, за последните 12 месеца приходите от изпратени есемеси са достигнали 390 бона.Добрич също разполага с един паяк, който от януари миналата година е вдигнал 580 коли. Районите, в които се репатрират автомобилите, най-често са в централната градска част и по булевардите. ", "date": "2020.01.29", "title": "Софиянци подават средно по 8 сигнала на ден за неправилно паркирани автомобили"}
{"url": "http://www.cross.bg/nashite-prezidentut-razgrad-1623907.html", "text": "/КРОСС/ \"Вярвам, че с бащинска отговорност и синовна признателност ще продължим да съхраняваме урока по достойнство и родолюбие, завещан от предците ни, и да го предаваме от поколение на поколение. Защото не можем да продължаваме напред, ако не сме стъпили здраво на нашите традиции\", заяви президентът Румен Радев пред жителите и гостите на Разград по повод отбелязването на 142 години от освобождаването на града от Османско владичество.Държавният глава и върховен главнокомандващ на Въоръжените сили прие почетния караул на площад „Възраждане“. Венци и цветя бяха поднесени пред Мавзолея-костница на загиналите войни и български опълченци през Руско-турската освободителна война.Държавният глава отбеляза, че днешният ден е повратна точка в историята на града именно защото преди 142 години разградчани с гордост са се нарекли свободни хора. „Днес по силата на една повече от 100-годишна традиция отново се събираме пред мавзолея-костница. Показателно е, че той е изграден само година след освобождението с признателност на разградчани“, посочи президентът Радев.По думите на държавния глава, богатството на разградския регион са преди всичко неговите хора, защото именно на тях майстор Манол е завещал силата на съзиданието и поривът към свободата. „Пожелавам ви здраве, сили, висок дух и много енергия, за да градим заедно една по-достойна и по-добра България, в която нашите деца да остават“, каза Румен РадевПо време на посещението си в Разград президентът разговаря с ръководството и с представители на местната власт.", "date": "2020.01.29", "title": "Президентът на празника на Разград: Не можем да продължаваме напред, ако не сме стъпили здраво на нашите традиции"}
{"url": "http://www.cross.bg/horata-promenya-kazvat-1623909.html", "text": "/КРОСС/ \"Начина, по който се прави промяната в закона, която е стъпка към приемането ни в чакалнята на еврозоната, начина е абсолютно недопустим. Преди почивните дни, в друг закон, с една преходна разпоредба се променя на практика Закона за БНБ, в който е фиксиран валутния курс\", каза в сутрешния блок на БТВ „Тази сутрин” Ивайло Калфин, бивш министър на външните работи.\"Това като процедура е абсолютно недопустимо и затова са и резултатите от направените социологически изследвания – хората не вярват на еврото, защото не знаят какво е това и подобни действия на властта, внасят още съмнения дали някой не иска да злоупотреби\", допълни той.\"По същество предлаганите промени са една крачка на практика към премахване на Валутния борд и трябва да ни е ясно, и властта трябва да го каже това нещо на хората. Защото по правилата на Европейската централна банка, влизането в този предварителен механизъм, някои му казват „чакалнята”, то не е чакалня за нищо, в който може да поседим доста години, Естония стоя от членството си до 2011 година – седем години. Така че ние трябва да се подготвим за дълъг период в този механизъм\", коментира още Калфин. \"Има две неща, първо – валутния курс може да се променя и второ, интервенциите на ЕЦБ и националната банка стават при отклонение от плюс/минус 15 процента\", допълни той.\"Разбира се, искам да кажа, че се запазват всички разпоредби в Закона за БНБ, в който нашата Централна банка е длъжна да държи толкова валута, колкото има парична маса, така че да осигурява обмена непрекъснато на курса, който е договорен\", каза още бившият външен министър.\"Сега на практика какво казват от правителството и управителя на БНБ – казват, ние махаме фиксирания курс и което договорим, вие ни давате мандат, което ще договорим, това ще бъде курса. Една от силните страни на Валутния борд и доверието в това, че курса няма да се променя, както двадесет години не се променя. Сега на нас ни казват като граждани – имайти ни доверие\", каза още Калфин.\"Има тотално сбъркана комуникация във властта по отношение на това какво представлява възприемането на еврото, как ще се отрази на икономиката, какво ще значи за спестяванията на хората, какво ще значи за гражданите и не може да очакваме хората да са информирани предварително\", допълни той.", "date": "2020.01.29", "title": "Ивайло Калфин:  Хората не вярват на еврото"}
{"url": "http://www.cross.bg/novi-ninova-nyama-1623906.html", "text": "/КРОСС/ \"В дебата за вот на недоверие управляващите казаха, че ако правителството падне, няма кой да реши кризата с водата и боклука. Точно обратното е. Оставането на кабинета Борисов е гаранция за нови и нови кризи.\" Това каза председателят на БСП Корнелия Нинова в Разград, където е по покана на кмета Денчо Бояджиев по повод празника на града.Тя коментира, че преди дни управляващите са сътворили ново и опасно напрежение с внесена на тъмно, между първо и второ четене, поправка в закона за БНБ, с която отварят вратичка за промяна на курса лев спрямо евро.\"След като авторитетните професор Вучева, проф Дуранкев и други финансисти и икономисти разкриха рисковете за България, днес премиерът гарантира, че няма да има обезценка на лева и поскъпване на стоките и услугите. Гарантира на думи.Документите говорят друго.Затова имам 5 въпроса към Борисов.1. Взимал ли е Министерският съвет решение за такава промяна в закона?- по наша информация, не. Защо МС бяга от тази отговорност и се крие зад депутати.2. Разпореждал ли сте на Менда Стоянова да внася тази поправка в последния момент без обществено обсъждане?3. Стои ли партия ГЕРБ зад това предложение?4. Вярно ли е, че Управителният съвет на БНБ не е питан за становище и негови членове са научили от медиите?5. Истина ли е, че има външен натиск за това решение?\"- каза Корнелия Нинова.Според нея за пореден път важни за българите решения се вземат на тъмно, умишлено се скриват в някоя преходна разпоредба на закон, не се чуват професионалистите и за последиците никой не е отговорен.\"Ето този модел на управление на държавата трябва и може да бъде спрян. Алтернативата в конкретния случай: или оттеглете този текст, или запишете изричен друг, че по време на преговорите и до влизането в Еврозоната България няма да променя курса лев-евро. Всичко останало са празни приказки за наивници\", коментира Нинова.В Разград тя се се срещна с представители на общинската и областната организация на БСП по тяхна покана. ", "date": "2020.01.29", "title": "Корнелия Нинова в Разград: Оставането на кабинета Борисов е гаранция за нови и нови кризи"}
{"url": "http://www.cross.bg/lesni-dobrite-kratki-1623700.html", "text": "/КРОСС/ \"Добрите думи може да са кратки и лесни за казване, но ехото им е наистина безкрайно.\"Майка Тереза", "date": "2020.01.29", "title": "Добрите думи може да са кратки и лесни за казване"}
{"url": "http://www.cross.bg/zverovete-moshti-bogonosetz-1623703.html", "text": "/КРОСС/ Заместникът на първия антиохийски епископ Еводий, знаменитият антиохийски свещеномъченик св. Игнатий Богоносец приел мъченическа съмрт през времето на император Траян  (98-117 г.). Той бил разкъсан от зверовете в Римския цирк Максимус. Като пшеница той бил смлян чрез зъбите на зверовете и се превърнал в бял хляб за Бога, както предварително сам говори за себе си. Верни християни събрали с благоговение оглозганите му кости и ги върнали в неговия град, където (Деян. ап. 11:26). Това станало през 107 година.Преди арабските мюсюлмани да заемат Антиохия в 637 г. светите му мощи били отново върнати в Рим, където почиват в църквата \"Св. Климент\". Тези две пренасяния на св. Игнатиевите мощи светата Църква възпоменава на днешния ден.", "date": "2020.01.29", "title": "Пренасяне мощите на свещеномъченик Игнатий Богоносец"}
{"url": "http://www.cross.bg/huawei-dolara-marki-1623908.html", "text": "/КРОСС/ Brand Finance, водеща компания за оценка и стратегически консултации за брандове, със седалище в Обединеното кралство, посочи за първи път Huawei като една от първите 10 най-скъпи марки в света. В наскоро публикувания доклад Brand Finance Global 500 2020, Huawei е третата китайска компания в списъка с обща стойност на марката от 65.084 милиарда щатски долара, което е 4,5 процента увеличение спрямо предходната година.„Ясно е, че около следващата голяма възможност за телекомуникационната индустрия - 5G технологията, се заформя остра конкуренция, като Huawei разширява своето влияние на пазари, традиционно покривани от западни доставчици. Въпреки разпалилите се спорове, китайският гигант бележи ясен напредък със стойност на марката от 65,1 милиарда долара, и за първи път се нарежда сред първите 10 найскъпи марки в света “, пише Brand Finance в своя доклад.С 205 компании, които представляват 45,4 на сто от фигуриращите в топ 500, САЩ са най-силно застъпената икономика в класацията с комбинирана стойност на марките от 320,4 милиарда долара. Китай следва плътно в класацията със 70 компании, което се равнява на 18,9 на сто и комбинирана стойност на марките от 133,4 милиарда долара.Технологичният сектор продължава да се позиционира като най-ценна бизнес сфера. 46, или 14% от 500-те най-скъпи марки, произхождат от технологичния сектор. Заедно те имат комбинирана стойност на марките от 986,5 милиарда долара. Huawei е единствената китайска технологична марка сред топ 10 на най-скъпите марки.Зад стабилния ръст на стойността на марката на Huawei стои ангажиментът на компанията към разработване на иновации за непрекъснато подобряване на конкурентоспособността на продуктите й и потребителското изживяване с тях.През 2019 г. Huawei правилно прогнозира, че ще достави 240 милиона смартфони и ще запази позицията си на втория по големина производител на смартфони в света. Компанията е доставила над 44 милиона бройки от своите флагман устройства от сериите Mate и P, като е регистрирала 50% увеличение спрямо предишни години. Към декември 2019 година доставените от Huawei 5G смартфони отбелязаха 6,9 милиона.През миналата година Huawei представи и редица нови продукти, функциониращи във всички възможни сценарии, които покриват различни категории, включително таблети, персонални компютри, носими и IoT устройства в екосистемата HiLink.Гледайки към бъдещето, Huawei остава бранд, който е силно ангажиран към стратегията за всички възможни сценарии. Ричард Ю, изпълнителен директор на Huawei Consumer Business Group, заяви: „Стратегията за всички сценарии ще остане основен фокус на Huawei през следващите пет до 10 години. Ние сме непоколебими в ангажимента си да създадем интегрирана екосистема, в която таблети, персонални компютри, VR устройства, смарт дисплеи, интелигентни високоговорители, автомобили и IoT устройства са свързани към смартфони, за да осигурят наистина гладко потребителско изживяване.\" ", "date": "2020.01.29", "title": "Huawei влезе в Топ 10 най-ценни марки според Brand Finance"}
{"url": "http://www.cross.bg/tema-prof-narodnoto-1623901.html", "text": "/КРОСС/ Политика, въпроси и записи - коментар на проф. Антоанета Христова и Страхил Делийски; Отзвук от Народното събрание: ГЕРБ и БСП преди вота; Водата за Перник - ще бъде ли спасен градът? - кметът Станислав Владимиров;Борбата със заразите - как се печели битката? - проф. Тодор Кантарджиев; Защо президентът Румен Радев е бил записван със специални разузнавателни средства и ще бъде ли разследван от прокуратурата?;Директно от Народното събрание преди вота на недоверие - как ще гласуват депутатите?; Трагедия в Монтана - какви са причините за смъртта на бебе на два дни?; Докъде стигна коронавирусът от Китай и как може да се предпази Европа? Разказ на наш сънародник, напуснал блокираната провинция, и на живо от Национална грипна лаборатория; Ще има ли листи от чакащи пациенти заради новите касови апарати в лекарските кабинети?;  Скандал на върха на държавата, след като прокуратурата разпространи записи със СРС-та на президента;Кой е мъжът, самоубил се в сградата на ДАНС, в чийто дом бяха открити оръжия и боеприпаси?; Дръжте крадеца! Как кражба на 15 000 лв. от казино се оказа извършена от вътрешен човек; На живо от парламента. Гласуването на четвъртия вот на недоверие срещу кабинета Борисов-3; ", "date": "2020.01.29", "title": "Теми и гости в сутрешните блокове на телевизиите на 29 януари"}
{"url": "http://www.cross.bg/posoka-sofiya-lenta-1623905.html", "text": "/КРОСС/ Временно движението при км 63 на АМ \"Тракия\" в посока София се осъществява в изпреварващата лента поради изтегляне на обърнато тежкотоварно МПС.", "date": "2020.01.29", "title": "Временно движението при км 63 на АМ \"Тракия\" в посока София се осъществява в изпреварващата лента"}
