{"url": "http://www.cross.bg/mlrd-catl-dolara-1576813.html", "text": "/КРОСС/ Първоначалното публично предлагане на най-големия производител на батерии за електрически автомобили в света създаде трима нови милиардери за 2 дни, след като акциите продължиха да се покачват в Шенжен, съобщава Bloomberg.Contemporary Amperex Technology Limited (CATL) скочи с максимално допустимите 10% в във вторник преди обед след дебютен ръст от 44% в понеделник.Това даде на компанията пазарна стойност от около 13.5 млрд. долара, а богатството на един от директорите й и акционер Пей Женхуа се увеличи и надмина границата от 1 млрд. долара, според индекса на милиардерите на Bloomberg.Основателят на компанията и основен акционер Зен Юкун и неговият помощник Хуан Шилин вече влязоха в списъка на милиардерите в Китай заедно с успешния скок в понеделник. Инвеститорите залагат, че CATL може да се справи с конкурентите Panasonic, които правят пакети за захранване с Tesla, подкрепяната от Уорън Бъфет BYD и корейската LG Chem, докато нарастващата популярност на електромобилите повишава търсенето на батериите, които ги задвижват.Пей, председател на Suzhou TA&A Ultra Clean Technology Co., притежава 6.1% от CATL чрез холдингова компания и 44.2% от Suzhou TA & A със съпругата си, като му дава нетно богатство от 1 млрд. долара.Първоначалното публично предлагане превърна CATL в най-голямата компания в китайския технологичен индекс ChiNext. 50-годишният Женг, който е инженер и стартира компанията преди 7 години, притежава 26% от CATL, а богатството му се оценява на 3.8 млрд. долара. Вицепрезидентът Хуан държи 12% и притежава 1.9 млрд. долара.", "date": "2018.06.13", "title": "Китайски технологичен гигант създаде трима нови милиардери за 2 дни"}
{"url": "http://www.cross.bg/tzelogodishna-znachki-borda-1576799.html", "text": "/КРОСС/ Кампанията на Столична община и болница Шейново „Бебе на борда” става целогодишна. Инициативата е за осигуряване на места в градския транспорт за бременни жени.Дияна е  една от бъдещите майки, които ще се възползват от специалните значки „Бебе на борда”. Тя е  бременна в шестия месец и още работи. Всеки ден използва метрото. Споделя, че вече и личи, но рядко й отстъпват място, затова иска значка \"Бебе на борда\". Така ще е по-видно за околните, че заедно с нея пътува и бебе.  Директорът на болница Шейново и автор на кампанията е категоричен, че тя трябва да се поднови и да стане целогодишна. За целта вече са поръчани нови 10 000 значки и информационни книжки.", "date": "2018.06.13", "title": "Кампанията „Бебе на борда” става целогодишна"}
{"url": "http://www.cross.bg/godina-inflatziya-narasna-1576817.html", "text": "/КРОСС/ През май годишната потребителска инфлация в България нарасна с най-силно темпо от началото на годината, показват данни на Националния статистически институт (НСИ).Индексът на потребителските цени (CPI) се повиши през май с 0,3% спрямо април, когато нарасна с 0,4% и след като през март се понижи с 0,3% (първо понижение на месечната инфлация от юли 2017 година насам). На годишна база инфлацията през май се ускори рязко до 2,6% след повишение с 2,0% през април, достигайки най-високо ниво от началото на годината. По този начин растежът на потребителски цени отново наближи петгодишният връх от 3,0%, достигнат през ноември 2017-а година (най-висока инфлация от февруари 2013 година насам).                   Средногодишната инфлация за периода юни 2017 - май 2018 година нарасна с 2,1% спрямо периода между юни 2016 и май 2017 година.През май тази година цените на хранителните продукти и на безалкохолните напитки се увеличиха с 0,2% спрямо предходния месец, а цените на облеклото и обувките нараснаха с 0,7%, докато цените на алкохолните напитки и на тютюневите изделия останаха на равнището от април.Цените на жилища, вода, електроенергия, газ и други горива, като и тези за здравеопазване също останаха на равнището от предходния месец, докато цените на транспорта се увеличиха с цели 2,6 сто.Хармонизираната инфлация (индексът HICP според общите европейски стандарти) се повиши през май с 0,4% на месечна база, докато на годишна база хармонизираната потребителска инфлация в нашата страна нарасна с цели 2,3% след повишение с едва 1,7% през април.Данните на НСИ са знак за ускоряване на потребителската инфлация обратно над нивото от 2% и са и поредно доказателство, че българската икономика успя да се измъкне трайно от състоянието на дефлация или на ценова стагнация, в което се намираше в периода между 2013 и 2016 година. ", "date": "2018.06.13", "title": "НСИ: Инфлацията за периода май 2017 - май тази година е 2.6 процента"}
{"url": "http://www.cross.bg/avtobysi-zasecheni-kolani-1576811.html", "text": "/КРОСС/ За месец близо 800 човека са засечени без колани в колите. Това показала проверка на прокуратурата, възложена на полицията. Тя започнала след редица репортажи в медиите.От 23 до 29 април е имало проверки на коли, автобуси и камиони. Така само тази седмица са установени 239 случая за неизползване на предпазни колани от водачи или пътници в автобуси.Следващата седмица са установени отново над 200 нарушители. Малко повече са в седмицата преди 24 май. Интересно е, че са засечени 80 случая с нарушения в автобуси.", "date": "2018.06.13", "title": "800 човека са засечени за месец без колани в колите"}
{"url": "http://www.cross.bg/samolet-svetoven-naii-golyam-1576800.html", "text": "/КРОСС/ Художник от Масачузетс се надява да постави нов световен рекорд за най-голям самолет от хартия, съобщиха от световните агенции.Самолетът е дълъг 19,5 метра и тежи близо един тон, като трябва да бъде местен с помощта на кран. Засега няма планове хартиената летателна машина да бъде пусната във въздуха.Джери Блек казва, че е имал амбицията за нов световен рекорд за най-голям хартиен самолет, пуснат във въздуха, но това не се случило, защото хамбарът, в който бил изработен, се оказал твърде малък, за да побере крило, достатъчно голямо да издържи теглото му.Художникът се е свързал с представител на Книгата на рекордите на Гинес за удостоверяване на ново световно постижение.", "date": "2018.06.13", "title": "Най-големият хартиен самолет тежи почти един тон"}
{"url": "http://www.cross.bg/virysi-otkriti-gigantskite-1576812.html", "text": "/КРОСС/ Учени от Франция са открили три нови пандоравируса на различни места по света, в това число и на родна почва под дъб в Марсилия, съобщава сп. \"Нейчър къмюникейшънс\".Откритието дава възможност да се направи сравнителен анализ на геномите на известните пандоравируси, които с новооткритите стават общо шест. Това на свой ред ще позволи да се тества \"революционната хипотеза\", според която гигантските вируси \"изобретяват\" собствените си гени.Микробиолозите Шантал Абержел и Жан-Мишел Кларви от Лабораторията за геномна и структурна информация изучават гигантските вируси от години. Първото доказателство за съществуването им беше представено през 2003 г. с откриването на т.нар. мимивируси. Пандоравирусите, открити през 2013 г., спадат към един от четирите рода гигантски вируси заедно с мимивирусите, питовирусите и мегавирусите. Големината им е приблизително колкото на някои бактерии. Наподобяващи амфора, те имат сложен геном, наброяващ между 1500 и 2000 гена. Новите пандоравируси са открити в Марсилия (Франция), Нумея (Нова Каледония) и в близост до Мелбърн (Австралия). Марсилският пандоравирус е наречен Pandoravirus quercus на дъба, под който е открит.", "date": "2018.06.13", "title": "Учени откриха три нови пандоравируса"}
{"url": "http://www.cross.bg/dete-monika-karik-1576802.html", "text": "/КРОСС/ Годеница на хокейна звезда от НХЛ се озова с повдигнати обвинения заради агресивна кампания срещу съотборник на бъдещия си съпруг и неговата половинка.Ерик Карлсон, който играе за \"Отава Сенатърс\", и жена му Мелинда се оплакали, че Моника Карик - годеница на Майк Хофман, е публикувала над 1000 \"негативни и обидни\" съобщения. Включително пожелала и смъртта на нероденото им дете.Те вече издействали ограничителна заповед срещу Карик, а клубът започна собствено разследване.Хофман и Моника категорично отричат обвиненията и твърдят, че друг стои зад ужасяващите постове.Първото дете на Карлсън почина при раждането през март.", "date": "2018.06.13", "title": "Хокейни половинки спретнаха онлайн скандал"}
{"url": "http://www.cross.bg/detza-leva-klas-1576806.html", "text": "/КРОСС/ 250 лева ще бъде и тази година еднократната помощ за семейства с ниски доходи, чиито деца са записани в училище в първи клас. Предстои правителството да одобри постановлението. Право на подпомагането имат семействата, в които през последните 12 месеца доходите са били 450 лева на човек или по-малко. Парите без доходен тест ще бъдат получени от деца в първи клас с трайни увреждания, деца с един жив родител, настанените за отглеждане в семейства на близки и роднини или при приемни родители. Очаква се през тази година да бъдат подкрепени 46 хиляди деца, за което са заделени 11,5 милиона лева.  ", "date": "2018.06.13", "title": "250 лева остава еднократната помощ за семейства с ниски доходи, които имат деца в първи клас"}
{"url": "http://www.cross.bg/tyrtziya-edinstveno-zhelezoputna-1576809.html", "text": "/КРОСС/ Министърът на транспорта на Република Турция Ахмед Арслан заяви, че след 3-годишна пауза страната му ще възобнови пътническия железопътен транспорт с Иран, предаде \"Хабертюрк\", цитиран от БГНЕС.  заяви Арслан.Той допълни, че единствено благодарение политиката на управляващите, железопътният транспорт в Турция се е превърнал в приоритет и в резултат 95% от ж.п. линиите вече са обновени. Припомняме, че на 12 юни, по време на съвместна пресконференция с българския си колега Бойко Борисов, турският министър-председател Бинали Йълдъръм подчерта, че в близките месеци ще започне реализацията на проекта за изграждането на високоскоростната железопътна магистрала, която ще бъде съставна част от турския участък на Трансевропейския транспортен коридор.коментира турският премиер. ", "date": "2018.06.13", "title": "Турция възстановява железопътна връзка с Иран след 3-годишно прекъсване"}
{"url": "http://www.cross.bg/proizvodstvo-investitor-mesta-1576808.html", "text": "/КРОСС/ Най-големият инвеститор в Плевен за последните десет години се очаква да започне производство през септември. Германската компания възнамерява да вложи 32 милиона лева в производство на автомобилни електросистеми и кабели. Очаква се в производството на немския инвеститор да бъдат разкрити над 2000 работни места. Още от областния управител Мирослав Петров: \"Държавата е изцяло ангажирана към този процес. Има механизъм, по който ще бъде съдействано за осигуряването на работни места. Работим с бюрата по труда за конкретния профил на работник, който ще осъществява тази дейност. Имаме готовност с кметовете на общини за логистика по извозване на хора, които ще работят тук. Септември месец ще стартира самото производство\". Какво ще бъде заплащането на работниците? \"Заплащането ще бъде адекватно. Все пак това е един от вторите в Германия производители и четвърти в света, като продуктът ще бъде изцяло за нуждите на немското автомобилостроене, така че там качеството ще бъде високо и съответно заплащането и уверението, че ще бъде на европейско ниво\". ", "date": "2018.06.13", "title": "Най-големият инвеститор за последните години в Плевен започва производство през септември"}
{"url": "http://www.cross.bg/krim-ostana-bez-tok-1576807.html", "text": "/КРОСС/ В някои райони на Крим има срив в електрическата мрежа, съобщава РИА „Новости“. Според „Криминформ“ без ток е целият полуостров.Проблеми има и в Севастопол и Симферопол. В Севастопол не работят банки и банкомати, затруднени са мобилните връзки. Множество жилища и търговски центрове са без електричество.Министерството на енергетиката на Руската федерация разследва аварията и се опитва да възстанови захранването.", "date": "2018.06.13", "title": "Крим остана без ток"}
{"url": "http://www.cross.bg/sporazymenieto-iran-reaktor-1576814.html", "text": "/КРОСС/Иран може да започне изграждането на нов ядрен реактор, ако се прекрати споразумението за ядрената програма на страната, съобщи РИА Новости.Според говорителят на иранската Организация за атомна енергия. Той предупреди, че в Иран са готови да възобновят процеса за обогатяване на уран.В момента страната се подготвя да изгради нов ядрен реактор в Арак. Това ще стане, ако действието на споразумението се преостанови.През миналия месец президентът на САЩ Доналд Тръмп изтегли страната си от споразумението. Останалите големи сили обаче все още го спазват. В Иран поискаха гаранции от ЕС.", "date": "2018.06.13", "title": "Иран готова да пусне нов ядрен реактор"}
{"url": "http://www.cross.bg/razbiliya-vertolet-aviobaza-1576804.html", "text": "/КРОСС/ Черната кутия на разбилия се вертолет край летище Пловдив ще даде отговори защо се е стигнало до катастрофата. Устройството вече е свалено и е в добро състояние.Разследващите в момента разчитат записа. Разбилият се хеликоптер е прибран в един от хангарите на авиобаза „Крумово” и е под охрана. До него достъп имат само разследващите.Часовете за полети на пилотите са достигнали критичния минимум, предупреди командирът на авиобазата.Липсата на средства е оставила пилотите на земята. Има летци, които имат едва по четири часа полет на година.Със сигурност обаче ниският нальот не е сред причините за трагедията с разбилия се вертолет, казват от авиобазата.Оттам признават, че изпитват остра нужда от резервни части за руските машини.„Съществуваше един вид канибализъм, когато искаме да поддържаме един вертолет, поне един в изправност, тогава се вземат части от друг, и това не е само при вертолетите, това е и при самолетите”, заяви генерал Димитър Иванов, командир на 24 авиобаза Крумово.", "date": "2018.06.13", "title": "Черната кутия на разбилия се хеликоптер дава отговори защо се е стигнало до катастрофата"}
{"url": "http://www.cross.bg/makedoniya-imeto-pretentzii-1576805.html", "text": "/КРОСС/ България постави условие за смяната на името на Република Македония - да не води до териториални претенции към нас. Официалната българска позиция е, че вариантът Северна Македония е много по-добър от Илинденска Македония.Българската държава е била информирана предварително за името \"Северна Македония\" и от Скопие, и от Атина, страната ни обаче не участва в преговорите. Утре  македонският президент Георге Иванов пристига на официално посещение в София.Въпросът с името всъщност не е приключил, дори и договорът да бъде подписан, не може да се предвидикак ще преминат ратификациите в двата парламента и как ще завърши референдумът в Македония на есен.„България признала името Македония, което е географско, няма как да има претенции, защото е в три държави и е много по-добро от Илинденска. Каквото и да подпишат не трябва да води до териториални исторически културни и езикови претенции”, категоричен е външният ни министър Екатерина Захариева.Боби Бобев, историк и дипломат, коментира, че на Север от Егейска Македония се намират и Вардарска и Пиринска Македония и не вярва това да създаде усложнения в междудържавен план.Според политическите партии като АБВ например, името \"Северна Македония\" вероятно снема териториалните претенции към Гърция, но дава основание за такива към България.", "date": "2018.06.13", "title": "България с условие за името на Македония - да не води до териториални претенции към нас"}
{"url": "http://www.cross.bg/jaspers-denitza-krymova-1576818.html", "text": "/КРОСС/ Заместник-министрите на регионалното развитие и благоустройството Деница Николова и Малина Крумова ще участват в Годишна среща на заинтересованите страни на програма  JASPERS - „ JASPERS STAKEHOLDERS 2018“. Тя ще се проведе на 14 и 15 юни в хотел „Хилтън“. На нея ще бъдат отчетени напредъкът и приносът на  JASPERS като структура на Европейската инвестиционна банка за реализация на големи инфраструктурни проекти, финансирани от фондовете на ЕС.От 13.00 часа утре - 14 юни,  заместник-министър Деница Николова ще открие Годишната среща. В петък, 15 юни, когато ще се разисква програмният период на ЕК след 2020 г., участие във форума ще вземе заместник-министър Малина Крумова.Инициативата има за цел да подпомага градовете и регионите при усвояването на европейските средства чрез проектите с най-голямо финансиране, за да се ускори усвояването на средствата, предназначени за постигане на по-голямо сближаване в Европа. JASPERS предоставя и  консултации на властите за стратегическото планиране  в широк кръг от сектори в помощ в подготовката на проекти, както и за подобряване на капацитета на администрациите.Участие в срещата се очаква да вземат Вазил Худак – вицепрезидент на Европейската инвестиционна банка, Нормундс Попенс – заместник-генерален директор на Европейска комисия, Антонио Алмагро – директор на JASPERS и др. ", "date": "2018.06.13", "title": "Деница Николова и Малина Крумова ще участват в  Годишна среща на заинтересованите страни по  JASPERS"}
{"url": "http://www.cross.bg/makedoniya-zayavi-repyblika-1576815.html", "text": "/КРОСС/ Русия подкрепя постигнатата снощи договореност за преименуване на Република Македония в Република Северна Македония, стига тя отговаря на интересите на всички страни. Това заяви руският външен министър Сергей Лавров след среща с гръцкия си колега Никос Кодзиас, предадоха руските медии.„Винаги сме изтъквали, че подкрепяме намиране на решение на този въпрос без външна намеса, без поставяне на каквито и да било изкуствени срокове и условия. Казвали сме, че подкрепяме такова решение, което да отговаря на интересите на Гърция и Македония и което да се опира на широка обществена подкрепа\", заяви Лавров.Вчера министър-председателят на Македония Зоран Заев заяви на пресконференция, че Скопие и Атина са намерили решение на проблема с името. По думите му новото название на страната - Република Северна Македония - ще се превежда на всички езици.Гръцкият премиер Алексис Ципрас също заяви, че е постигнаха договорка със Скопие за новото име на бившата югославска република. Спорът между двете страни се води от дълги години и блокира влизането на Македония в НАТО и ЕС.", "date": "2018.06.13", "title": "Русия обяви позицията си за Северна Македония"}
{"url": "http://www.cross.bg/rama-makedoniya-zayavi-1576816.html", "text": "/КРОСС/ Свалям шапка на премиерите на Гърция и Македония Алексис Ципрас и Зоран Заев. Това заяви албанският премиер Еди Рама, цитиран от B92.Рама приветства споразумението между Атина и Скопие за новото име на македонската държава.„Благодарение на тези двама политици, Балканите станаха по-мирно място“, заяви Рама.В същото време косовският премиер Рамуш Харадинай обяви, че това споразумение дава надежда на неговата и македонската държава, че ще се присъединят към ЕС.Срещу споразумението застанаха опозиционните партии в Македония и Гърция. Очаква се новото име на страната да е Северна Македония.", "date": "2018.06.13", "title": "Еди Рама: Свалям шапка на Ципрас и Заев"}
{"url": "http://www.cross.bg/g-obyasni-todorov-1576791.html", "text": "/КРОСС/ \"Във Франция беше запален фитилът, поводът за случилото се след това по света. Много младежи се почувстваха ентусиазирани от случващото се там и решиха да направят същото или да изразят своя бунт в своите страни. Това бе бунт срещу йерархиите, а не толкова политическа революция\", заяви проф Антоний Тодоров по време на конференцията „1968 – ГОДИНАТА, КОЯТО ПРОМЕНИ СВЕТА\", организирана от Центъра за исторически и политически изследвания при Националния политически институт „Димитър Благоев”, съвместно с Фондация „Солидарно общество” и Руския културно- информационен център.Той обясни, че Париж е бил разбунтуван - строели са се барикади, обръщали са се коли, а лидерът на студентското движение Даниел Кон Бендит е държал речи. \"Той обаче е немски студент и бива екстрадиран заради участието му в бунта, което допълнително разпалва настроенията сред студентите\", обясни проф. Тодоров. Той подчерта, че правителството е било блокирано и страната е изглеждала пред революция, а от този период е й фразата \"Властта се търкаля по улицата, но никой не я иска.\" Политологът обясни, че синдикалните движения също се включват на страната на студентите, както и феминистките. Той направи кратка ретроспекция на събитията - май и юни месец минават в нощи на барикадите, обща стачка и в крайна сметка- декрет за разпускане на левичарските организации, в края на юни парламентарни избори, на които управляващата голистка партия печели мнозинство, каквото до тогава не е имала. \"Става ясно, че тези събития са предизвикали реакция у онези, които са се страхували от хаоса\", коментира той. Проф. Тодоров обясни, че има дълбоко разделение на обществото, но до гражданска война не се стига, което не може да се каже за Мексико и особено за Гърция, където през 1971 г. студентите окупират атинската политехника, а хунтата изпраща танкове срещу тях. Културата на ненасилието върви заедно с идеята за революцията, което е новото на 1968г\", заключи проф. Антоний Тодоров.\"Случилото се 1968 г. предопредели много от събитията, взаимоотношения, поведения и начин на живот след това\", заяви в началото на дискусията директорът на Националния политически институт \"Димитър Благоев\" Ивелин Николов. Той изтъкна  една от характеристиките на концепцията от 1968г. - случва се в един от най-острите периоди на противопоставяне в Студената война и уж се случва от двете страни на \"желязната завеса\".  \"Но дали това, което се случва от едната и от другата страна, и те са свързани като цивилизационно развитие, като интелект, нрави, развитие на духа, е важен въпрос\", попита той.Николов обясни, че по тази причина и дискусията беше разделена в панели- за Западна Европа, САЩ, Япония, Латинска Америка и от друга страна на Изток от \"желязната завеса\" и накрая да се видят последствията в България.  \"Има ли връзка между тези събития- че точно през 1968г. се появяват всички младежки домове. Дали това е отделен процес или тенденция в обществото\", коментира Николов.В края на дискусията участниците в нея се обединиха около мненията, че: 1968г. е бунт на родените след края на Втората световна, срещу нравите и нежеланието им да живеят с мислещите в контрекста на военните години; през 2018г. политиците, които живеят в контекста на Студената война, не могат да очакват подкрепа от поколението на тези, които са родени след нейния край през 1990г. ", "date": "2018.06.13", "title": "Проф. Антоний Тодоров: 1968г.  е бунт срещу йерархията "}
{"url": "http://www.cross.bg/tyrski-informatziya-mvnr-1576793.html", "text": "/КРОСС/ Министерството на външните работи на Република България бе запознато в подробности със случая с починалото в турския курортен град Дидим българско момиченце. По указания на министър Захариева незабавно бе осъществен контакт със семейството с молба да предоставят документите, с които разполагат, съобщиха от пресцентъра на МВнР.Малката Вивиян почива при инцидент в аквапарк в петзвезден турски хотел на 6 юни, а семейството се притеснява, че случаят ще бъде потулен.Документите са получени на турски език и вече са предоставени на Генералното консулство на Република България в Истанбул с указания да се запознае с тях и да изпрати консулско лице, което да установи контакт с местните власти, уточняват от външното министерство.Българският консул Момчил Русинов вече пътува с цялата събрана информация, за да изясни на място обстоятелствата около смъртния случай на 8 юни 2018 г. Той ще посети прокуратурата в областния център Айдън, разследващите полицаи в град Дидим и управителя на хотела, в който е станала трагедията.Отделно Генералното консулство ще поиска от Прокуратурата на Турция информация за водените процесуално-следствени действия.", "date": "2018.06.13", "title": "МВнР ще иска от Турция информация за разследването на смъртта на българче в турски хотел"}
{"url": "http://www.cross.bg/pshenitza-harmony-programata-1576790.html", "text": "/КРОСС/ Монделийз Интернешънъл обяви амбицията си да разшири Harmony – програма за добив на пшеница от устойчиво земеделие, и така да покрие 100% от марките бисквити на компанията в Европейския съюз до 2022 г., което е 60% от производството на бисквити в ЕС за миналата година.споделя Хуберт Вебер, вицепрезидент на Монделийз Интернешънъли президент за Европа.Днес програмата Harmony включва 1700 фермери, 13 мелниции 21 кооперативa вшест пазара (Белгия, Чехия, Франция, Италия, Полша и Испания), произвели 177 000 тона пшеница за бисквитите на компанията през 2017 г. Това представлява около 75%от производството на бисквити на Монделийз Интернешънълв Западна Европа или 60% в целия ЕС, включващобрансовекато LU, Oro, LiGA и Fontaneda. Чрез разширяването на програмата,годишното производство на пшеница при устойчиви условия, заложени в концепцията на Harmony, ще нарасне до над 280 000 тона до 2022 г. Това ще покрие обема отпшеница, необходим за производството на цялото европейско портфолио от бисквити, добавяйки бисквитите belVita, бисквитите Milka и Barni.Стартирала преди 10 години във Франция, Harmony отстоява биологичното разнообразие и добрите екологични практики при производството на пшеница в Европа. Създадена в сътрудничество със земеделски стопани, кооперативи и мелници, програмата се стреми да поощри ангажимента и подкрепи финансово земеделските производители-партньори да следват устойчиви практики в отглеждането и преработката на пшеница. Земеделските производители, част от Harmony, се ангажират да опазват водата, да се грижат за почвата, да опазват биологичното разнообразие и да намаляват въглеродните емисии и същевременно да увеличат доходите си, следвайки тези принципи.Harmony е разработена и в сътрудничество с неправителствения сектор, агрономи, специалисти по опазване на околната среда, изследователски организации. Дейностите и практиките на програмата се одитират всяка година с цел да се гарантира спазването им.Подкрепена с Харта за устойчиви практики, програмата се стреми да:Към днешна дата програмата е довела до 20% намаление на употребата на пестициди в полетата в обсега на програмата. Земеделските производители на Harmony в Европа са засадили също и 1026 хектара с цветя около земите си, като близо 17 милиона пчели и над 30 вида пеперуди са наблюдавани там.споделяРомео Лачерда, президент на Монделийз Европа категория „Бисквити“. ", "date": "2018.06.13", "title": "Монделийз Интернешънъл разширява програмата си за добив на пшеница от устойчиво земеделие"}
{"url": "http://www.cross.bg/zhenite-konventziyata-nasilie-1576795.html", "text": "/КРОСС/ Европейският парламент обсъди днес въпроса с Истанбулската конвенция по повод навършването на една година от подписването на документа от институциите и държавите в ЕС.Конвенцията защитава жените от насилие – нищо повече и нищо по-малко, отбеляза заместник-председателят на Европейската комисия Франс Тимерманс.Не става дума за налагането на нови обществени норми, а за забрана на насилието. Подвеждащите аргументи в обществените обсъждания на конвенцията трябва да бъдат оспорени, добави той. Конвенцията не застрашава обичайното семейство и вярата, не въвежда задължение за разрешаване на еднополовите бракове, поясни Тимерманс.По неговите думи, въпреки че 28-те страни в ЕС са подписали документа, едва 19 са го ратифицирали, а там, където конвенцията не е ратифицирана, се наблюдава разпространението на неверни твърдения и силна съпротива. Според него съпротивата е част от усилията жените да бъдат възприемани като неравни и това е неприемливо.Съпротивата срещу ратификацията означава, че се подкрепя подчинението на жените със сила и това е неприемливо в европейските общества, заяви Тимерманс.ЕК иска конвенцията да бъде ратифицирана възможно най-бързо. ЕС няма да замени държавите - наказателното право остава в изключителните им правомощия, посочи зам.-председателят по повод преследването на насилниците. Бих искал да знам в коя вселена вярата или някоя социална конвенция позволяват насилието срещу жените, добави той.От името на българското председателство на Съвета на ЕС зам.-министър Моника Панайотова посочи, че борбата с всяка форма на насилие срещу жените е в същината на уважението към основните права. Тези престъпления нямат място в ЕС. Конвенцията е рамка срещу домашното насилие и насилието срещу жените. Тя е средство срещу всякакво насилие над жени, за защита на жертвите и за преследване на насилниците, добави зам.-министърът.По нейните думи конвенцията допринася за равенство между мъжете и жените. Съветът на ЕС насърчава ратификацията на документа, заяви Панайотова. Тя цитира данни от проучване в ЕС за насилието над жените от 2014 г., според което 33 на сто от европейките, навършили 15 години, са били подлагани на физическо или сексуално насилие.Всяка втора жена в ЕС е била жертва на някакъв вид сексуално посегателство. Насилието срещу европейските жени струва 109 милиарда евро на година, всеки от нас трябва да участва в борбата с тази несправедливост, посочи Панайотова.В последвалите становища на политическите групи в ЕП Европейската народна партия (ЕНП) определи приемането на конвенцията като историческа стъпка. ЕНП отбеляза, че България е сред държавите, които не са ратифицирали документа досега. Няма традиционна култура, която да оправдава насилието над жени от мъже. Става дума за изграждане на култура на уважение към жените. България, Унгария, Словакия и Украйна трябва да водят разговор по този въпрос, основан на фактите. Конвенцията не е насочена срещу семейството, това са подвеждащи интерпретации, добавиха от ЕНП.Според социалистите и демократите след година преговори няма истински напредък по приемането и прилагането на конвенцията. Престанете да се съпротивлявате на нещо, което помага на жените и води до понасянето на отговорност, призоваха от тази парламентарна група.Европейските реформатори и консерватори посочиха, че вярата не може да бъде противопоставяна на защитата на жените. Те попитаха как може обичайните ценности да бъдат застрашени със защитата на жените от насилие.Групата на АЛДЕ отбеляза, че насилието над жени е най-яркият израз на неравенствата в европейското общество. Следващото председателство на Съвета на ЕС трябва да постигне политическо решение с \"проблемните държави\", които блокират ратификацията, посочиха либералите и призоваха да се прекрати разпространяването на дезинформация за конвенцията.Групата на Зелените коментира, че политици разпространяват лъжи за документа. Интересува ги само дали насилникът е чужденец, мюсюлманин, когото могат да използват с политически цели. Стига кампании, защитете европейските жени и приемете конвенцията, призоваха те.Европейската обединена левица посочи, че мъжете са източникът на насилие, затова трябват мъже феминисти. Борбата не е приключила, докато всеки не участва в защитата на правата на жените, добавиха от тази политическа сила.Групата \"Европа на свободата и пряката демокрация\" коментира, че \"с един подпис нещата няма да се променят\", затова е необходимо да продължи натискът над правителствата да приложат всички сили и средства в борбата с насилието срещу жените.Групата \"Европа на народите и свободата\" защити властите в България и Унгария, които използват суверенитета си, като не ратифицират конвенцията. ", "date": "2018.06.13", "title": "ЕК: Истанбулската конвенция цели защитата на жените от насилие – нищо друго"}
{"url": "http://www.cross.bg/bulgariya-smurtnost-hinkov-1576794.html", "text": "/КРОСС/ Нивото на детска смъртност в България е два пъти по-високо в сравнение със страните от ЕС. Това каза доц. Христо Хинков, директор на Националния център по обществено здраве и анализи (НЦОЗА) по време на кръгла маса \"Здравето на българите през 21 век – тенденции и предизвикателства\". Дискусията е организирана от НЦОЗА под патронажа на парламентарната комисия по здравеопазване.Детската смъртност в България е 6,5 на 1000 живородени деца, докато в ЕС е 3,6 на 1000 живородени. По думите му раждаемостта в страната ни намалява, а общата смъртност е доста негативен показател.В ЕС показателят за обща смъртност е много по-нисък, добави още Хинков. Най-голям процент за смъртността е свързан с болести на кръвообращението. България е на 9-о място от 189 страни по консумация на алкохол, а по тютюнопушене сред жените е на 12-о място.Естественият прираст бележи все по-голям спад и България постепенно губи своето население, но има трайна тенденция за повишаване на средната продължителност на живота.В периода 2001 – 2015 год. разходите за здравеопазване нарастват с 450 процента, като най-много средства се отделят за болнична помощ и лекарства за домашно лечение. Динамиката на здравно-демографските показатели обаче не се променя особено, а причините за това са недостатъчната ефективност на здравната система, терапевтичният процес е фрагментиран, а финансирането не е обвързано с показаните резултати.Оптимизирането на ефективността на здравните ресурси е предизвикателство пред системата, каза още Хинков и подчерта, че лекарите са много добре обучени и показват високо ниво на професионализъм. Българинът не цени здравето си, констатира Хинков ", "date": "2018.06.13", "title": "Нивото на детска смъртност в България е два пъти по-високо в сравнение със страните от ЕС"}
{"url": "http://www.cross.bg/vrata-glavata-fytbolna-1576796.html", "text": "/КРОСС/ Осемгодишно дете е получило нараняване в областта на главата, след като върху него е паднала футболна врата, съобщиха от агенция „Фокус”.Детето е настанено в болница, където раната на главата му е зашита и то се е прибрало у дома.Инцидентът е станал на открита спортна площадка в района на ул. „Георги Тертер”. По първоначална информация детето се е качило върху футболната врата, която се е преобърнала.Момчето е от София, но е на гости при баба си в Кюстендил, която е станала свидетел на инцидента.", "date": "2018.06.13", "title": "8-годишно дете пострада, след като върху него падна футболна врата"}
{"url": "http://www.cross.bg/sofiya-stolichna-obshtina-1576797.html", "text": "/КРОСС/ Очевидно политиката на управляващите в Столична община е насочена към печалбарство, а не към решаване на проблемите с паркирането в София. Това коментира заместник-председателят на Комисията по транспорт и туризъм от БСП Калоян Паргов. Поводът беше първото разглеждане днес предложения за изменение и допълнение на Наредба за организация на движението на територията на Столична община, внесено от директора на ЦГМ ЕАД Христиан Петров.\"Центърът за градска мобилност предлага повторно увеличение на зелената зона за паркиране в София с 5500 места. Някак тихомълком става това, тъй като този път го прави чрез промени в Наредбата за организация на движението на територията на Столична община, коментира Калоян Паргов. - Очевидно е, че политиката на Столична община е насочена към печалбарство, а не към решаване на проблемите с паркирането в София. С колегите от БСП неведнъж сме настоявали за по-различна политика.Защото със сегашната политика на управляващите скоро зонирането в София с платено паркиране ще стигне до Околовръстното шосе. Това не е решение на проблема с паркирането в града ни. Цяла София не може да бъде превърната в синя и зелена зона. И от това да печели едно търговско дружество, за което винаги сме имали съмнение в прозрачността на работата му. Всъщност, работата му е далеч и от очите на гражданите, и от качествен контрол на СОС\".", "date": "2018.06.13", "title": "Калоян Паргов: Политиката на управляващите в СО е печалбарство, а не решаване на проблемите с паркирането в София"}
{"url": "http://www.cross.bg/izrael-borisov-otbranata-1576803.html", "text": "/КРОСС/ България и Израел планират да задълбочат партньорството си в развитието на нови технологии, най-вече в сферата на отбраната. Това стана ясно от срещата на премиерите на двете страни Бойко Борисов и Бенямин Нетаняху.Българският премиер е на тридневно посещение в Израел. Получил поздравления за рождения си ден днес, Борисов върна комплимента на своя колега, разказвайки как го е описал пред българската делегация.„Казах им, сега ще видите един човек, който е световен талант в това да е най-добър приятел до камината при Тръмп и да е с президента Путин на парада в Москва”, обясни Бойко Борисов.Нетаняху подчерта, че Израел никога няма да забрави как България е спасила евреите си по време на Втората световна война.„Ние никога няма да забравим как българите лежаха на влаковите релси, за да предотвратят депортирането на евреи от София”, каза Бенямин Нетаняху.Бойко Борисов предложи партньорство на Израел в отбраната.„Ще разговаряме дали не можем да направим съвместно производство в областта на отбраната, ссобено в това изключително модерно и силно оръжие, което са дроновете”, каза премиерът Борисов.„Време е всички европейски лидери да разберат, че Израел защитава нашите общи интереси в Близкия изток, както в областта на сигурността, така и в редица други области”, допълни Нетаняху. ", "date": "2018.06.13", "title": "България и Израел планират да задълбочат партньорството си в сферата на отбраната"}
{"url": "http://www.cross.bg/energo-pro-klienti-nagradi-1576788.html", "text": "/КРОСС/ На 12 юни в присъствието на нотариус бяха изтеглени първите печеливши участници в кампанията „Спечели с ЕНЕРГО-ПРО“. Всеки от тях ще получи награда на стойност 50 лева за покупка на енергийно ефективен електроуред от верига магазини за техника „Техномаркет“.Кампанията на ЕНЕРГО-ПРО стартира през май във всички Центрове за обслужване на клиенти на дружеството. За участие в тегленето на месечните награди всеки клиент на електроснабдителната компания ЕНЕРГО-ПРО Продажби трябва да посети някой от клиентските центрове, да попълни данните си в специален талон и да го пусне в предназначената за целта урна. Задължително е участникът да е титуляр по партида и при попълване на талона да посочи клиентския си номер и актуални данни за връзка с него. В случай че клиентите имат нужда от съдействие с вписване на необходимата информация, могат да се обръщат към специалистите на ЕНЕРГО-ПРО в Центровете за обслужване на клиенти.Играта ще продължи до декември включително, като теглене на печеливши участници ще се извършва в началото на всеки месец.Компанията ще раздаде общо 100 награди. Имената на късметлиите се обявяват в секция Кампании на интернет страниците на ЕНЕРГО-ПРО Варна -  и ЕНЕРГО-ПРО Продажби - ,  както и във всички Центрове за обслужване на клиенти. Първите спечелилите могат да получат своите награди в клиентския център, където са попълнили свояталон след 15 юни.Имената на печелившите, както и пълните условия на кампанията „Спечели с ЕНЕРГО-ПРО“ клиентите могат да намерят на адрес: . ", "date": "2018.06.13", "title": "Изтеглени бяха първите 12 печеливши клиенти в кампанията „Спечели с ЕНЕРГО-ПРО“"}
{"url": "http://www.cross.bg/nezakonnata-turgoviya-mezhdynarodni-1576789.html", "text": "/КРОСС/ От 11 до 15 юни 2018 г. в Университета за национално и световно стопанство се провежда кръгла маса-дискусия по проект „Идентифициране на риска от контрабанда и фалшифициране (анализ на бизнес процесите и пространствения аспект)” . В нея взеха участие заместник-министърът на вътрешните работи г-н Милко Бернер, заместник-министърът на Земеделието, храните и горите, д-р Цветан Димитров, експерти от Агенция „Митници“, председателят на Националната асоциация на тютюнопроизводителите и Европейската асоциация на тютюнопроизводителите г-н Цветан Филев, представители на международни инициативи, борещи се срещу незаконната търговия с тютюневи изделия, изследователи от Италия, Холандия, Австрия, Сърбия и Швейцария, както и експертите по проекта от Катедра „Национална и регионална сигурност“ в УНСС.Целта на кръглата маса е да съберена едно място експерти от национални и международни институции, представители на частния и академичния сектор, които се занимават с проблемите с незаконната търговия с тютюневи изделия и свързаните с нея престъпления. В рамките накръглата маса се презентират различни изследователски методи, а участниците щебъдат запознати с предварителните резултати от проведените изследвания. В рамките на събитието се дискутират и предложения за подобрения в методиката на изследванията.Събитието бе открито от доц.д-р Миланка Славова, заместник-ректор на Университета за национално и световно стопанство. Тя приветства гостите от името на ректора проф.д.ик.н. Стати Статев. В първия ден на събитието участие взе заместник-министърът на вътрешните работи г-н МилкоБернер. Той поздрави екипа за амбициозния и навременен проект, като подчерта, че проблемът с незаконната търговия на тютюн е актуален не само в България и на европейско ниво, но и в глобален аспект. Заместник-министър Бернер изрази мнение, че едно по-задълбочено сътрудничество между академичното общество и администрацията в тази област би било от изключителна полза в борбата с проблема, който незаконната търговия представлява. Той благодари на изследователския екип за интереса в тази сфера и пожела успех в по-нататъшното развитие на проекта, след което се включи активно в последвалите дискусии. Във втория ден на събитието участие взе и заместник-министърът на Земеделието, храните и горите, д-р Цветан Димитров, който представи Контролните законови механизми при производството и търговията със суров тютюн в България. Ръководителят на проекта, проф. Димитър Димитров, ръководител на Катедра „Национална и регионална сигурност“ и декан на факултета „Икономика на инфраструктурата“ запозна аудиторията с целите на проекта. Изследователите от Катедра „Национална и регионална сигурност“ представиха методите „Анализ на бизнес процесите“ и „Моделиране на структурни уравнения“и как те се прилагат по отношение на изследванията, свързани с контрабандата на цигари, връзките с други престъпления и тяхното противодействие. Изследванията на екипа се базират на идеята, че случаите на незаконната търговия и фалшификация могат да се представят като бизнес процеси. В резултат от техния анализ може да се осигури достатъчно надеждна информация за взаимовръзката между незаконната търговия и фалшификация и други престъпления (например корупция, организирана престъпност, сива икономика, трафик на хора и др.) от една страна, и за начините за ефективно противодействие от друга страна.Правният екип на проекта запознааудиторията с международната правна рамка срещу незаконната търговия с тютюневи изделия. На база на анализа на шестте международни инструменти в сферата, екипът предложи създаването на международна работна група. Идеята е в нея да участват експерти от различните международни организации, под чиято егида са били приети международните договори, с цел да се осигури форум за плодотворни дискусии относно създаването на адекватни и ефективни национални правни рамки.В рамките на конференцията, презентации изнесоха водещи международни експерти като директорът на италианския изследователски център „Transcrime“ и професор по криминология г-н Ернесто Савона, проф. Фридрих Шнайдер от Университета в Линц и анализаторът от Глобалната инициатива срещу организираната престъпност в Женева, г-жа Симон Хейсъм, които споделиха опит и разказаха за техни проекти и инициативи.", "date": "2018.06.13", "title": "УНСС организира кръгла маса-дискусия с национални и международни експерти по въпросите за  контрабандата на тютюневи изделия и свързаните престъпления"}
{"url": "http://www.cross.bg/kamara-firmi-ninova-1576782.html", "text": "/КРОСС/ „Срещнахме се с представители на транспортни фирми в България, чиито искания подкрепяме напълно. Не стига, че са притиснати от пакета за „Мобилност“ на Макрон, но получават и допълнителен удар тук, вътре, в България, от правителството и от депутати от управляващото мнозинство“. Това заяви председателят на БСП Корнелия Нинова пред журналисти в парламента.Тя обясни, че става въпрос за внесения Закон за Българската автомобилна камара, където ги принуждават да членуват всички. „Тази камара да издава лицензите, а не, както до сега, Автомобилната инспекция.Това е абсолютно лобистки закон, който създава едно частно министерство на транспорта. Хем държавата абдикира от ангажиментите си, хем ги дава в ръцете на едно частно лице, което да управлява целия този бранш. Досещаме се в чий интерес“, коментира председателят на левицата. „Настояваме веднага ГЕРБ и тези, които са го подписали, да изтеглят този закон, защото ни беше предоставено и изключително смущаващо доказателство – тази камара още не е създадена със закон, но едно лице, близко до властта, вече е запазило в Търговския регистър името за регистрация. Като представляващ тази камара е вписан  Миролюб Столарски“, посочи Нинова. Тя подчерта, че от транспортните фирми ще се очаква да внасят по 1000 лв. членски внос. „Става въпрос за 17 000 фирми. Това е чист приход за няколко лица в държавата от 17 млн. лв.Представете си за каква арогантност става въпрос. Не стига, че външни решения в ЕС сериозно заплашват съществуването на българския транспортен бранш, който е голямо перо в икономиката ни, а и отвътре ги ликвидират с това. Решението с камарата убива най-вече малките и средни превозвачи“, каза още Корнелия Нинова.", "date": "2018.06.13", "title": "Корнелия Нинова: Заставаме зад исканията на транспортните фирми"}
{"url": "http://www.cross.bg/purvenstvo-trump-prezident-1576781.html", "text": "/КРОСС/ Американският президент Доналд Тръмп, както и лидерите на други страни, е желан гост на Световното първенство по футбол в Русия. Това съобщи прессекретаря на руския президент Дмитрий Песков, цитиран от БГНЕС.\"Руският президент Владимир Путин заяви, че ще се радва да види важни гости в Москва и, разбира се, това се отнася за гости от САЩ на най-високо ниво\", каза говорителят на Кремъл, когато беше попитан дали Доналд Тръмп да бъде поканен в Москва като гост на Световната първенство. ", "date": "2018.06.13", "title": "Дмитрий Песков: Искаме Тръмп на Световното първенство по футбол "}
{"url": "http://www.cross.bg/nato-ykraiina-gryziya-1576776.html", "text": "/КРОСС/Украйна, Грузия и Молдова формират прозападен фронт, пише руският ежедневник \"Независимая газета“.В Киев се проведе междупарламентарната конференция на Грузия, Молдова и Украйна. Предвижда се да се обяви създаването на Парламентарната асамблея на трите страни - за \"сътрудничество и взаимодействие с ЕС и НАТО\". Както се приближава срещата на високо равнище на НАТО през юли, все повече и повече изявления се чуват. Украйна е насочена към сближаване с алианса. Президентът Владимир Путин ясно заяви, че Русия не харесва перспективата за разполагане на съоръженията на НАТО на украинска територия, предаде „Фокус“.Конференцията в Киев трябва да стане вид сигнал, че Грузия, Молдова и Украйна обединяват сили за интеграция в европейските и евроатлантическите структури. За първи път ръководителите на парламентите на трите държави проведоха такава среща в началото на март тази година в Кишинев. Тогава темата беше формулирана тихо: \"Източното партньорство и съвременните предизвикателства в сферата на сигурността\". Сега те директно посочват необходимостта от регионално сътрудничество с цел развитие на сътрудничеството с ЕС и НАТО. Една от обсъжданите днес теми е: \"Украйна, Грузия, Молдова: от Споразумението за асоцииране - към пълната интеграция в ЕС\". Те не говорят пряко за присъединяването си към НАТО, темата \"Справяне с новите предизвикателства в сферата на сигурността\".Президентът на Украйна наскоро получи официална покана за участие в срещата на върха на НАТО в Брюксел. В Киев те се надяваха по-рано през юли да започнат разговор за подписването на плана за действие за членство в НАТО. Но обсъждането на този въпрос може да бъде отложено.", "date": "2018.06.13", "title": "Украйна, Грузия и Молдова формират прозападен фронт"}
{"url": "http://www.cross.bg/direktor-kategoriya-praktiki-1576787.html", "text": "/КРОСС/ За седма поредна година бяха връчени годишните награди на сп. Business Lady. Домакин на официалната церемония беше София хотел Балкан, който посрещна личности от бизнес средите, политиката, културата и приятели на списанието. Организаторите бяха подбрали 19 изключителни бизнес дами в 12 категории от обществения живот, бизнеса и медиите.В категория ИКОНОМИКА И МЕНИДЖМЪНТ бяха отличени две дами. Изпълнителният директор на \"Национална компания индустриални зони\" ЕАД - Антоанета Барес, бе наградена за Ефективен мениджмънт, привличане на чуждестранни инвестиции и успешно управление на индустриални проекти. Отличие получи и Камелия Панайотова, директор \"Фасилити Мениджмънт\" за Европа в Съдърланд Глобал Сървисиз – за Добри практики, управление и контрол на глобални проекти в сферата на фасилити мениджмънта.В категори СТРОИТЕЛСТВО И АРХИТЕКТУРА отличие за Зелени практики, високи стандарти и изключителен професионализъм получи арх. Весела Мирянова, изпълнителен директор на „АРТЕКС ИНЖЕНЕРИНГ” АД. Илияна Захариева, Директор „Корпоративни комуникации” в A1, грабна приз за Успешни комуникации и ребрандиране, в категория ТЕЛЕКОМУНИКАЦИИ.                         Управляващият директор на „Аркон Консулт” ООД – Венета Димитрова, бе отличена за Ефективен мениджмънт на консултантска компания, добри практики и иновации в счетоводните услуги във ФИНАНСОВИЯ СЕКТОР.В тази категория награда получи и Илона Станева, Директор \"Маркетинг и реклама\" на Fibank, заедно с екипа на Smart lady, за Налагане на търговска марка.В сектор ЗДРАВЕОПАЗВАНЕ бяха отличени две дами в тазгодишното издание на наградите на сп. Business Lady. Д-р Венелина Милева, изпълнителен директор на Аджибадем Сити Клиник - Болница и ДКЦ Токуда получи награда за Ефективен мениджмънт, добри практики и иновации, и качествена здравна услуга. Основателят на клиника „ЕвроДерма” - д-р Мариела Хитова грабна приз за Успешно управление на специализирано лечебно заведение, високи стандарти и социална ангажираност в областта на дерматологията и естетичната медицина.Арх. Богдана Панайотова, управител на \"Ен Ар Консулт\" ЕООД, получи отличие в категория СТРОИТЕЛСТВО, за Успешно развитие на собствен бизнес. В сектор ФАРМАЦИЯ призът грабна Лилия Караманчева, генерален мениджър на Queisser Pharma България. Наградата й бе присъдена за Изграждане и управление на успешен бизнес модел и екип. В категория ЧОВЕШКИ РЕСУРСИ признания получиха две дами – Юра Драганова, директор „Човешки ресурси“ в „Солвей Соди“ АД бе отличена за Добри практики, грижа към служителя и развитие на човешкия капитал в химическата индустрия. Добромира Манасиева, директор \"Човешки ресурси\" в Experian Bulgaria пък грабна приз за Ефективно изграждане на работодателска марка. Росица Телкеджийска, ръководител на Био ферма \"Моравско село\" грабна приз в сектор ЗЕМЕДЕЛИЕ, за Отстояване на био кауза: Био производство за чиста храна и здрави хора. Борислава Георгиева, мениджър \"Човешки ресурси\" в Наксекс Технолоджикал Дивелопмънт получи отличие за Създаване на магистърска програма в специалност \"Мениджмънт в ИТ\" и професионална общност на специалистите по Човешки ресурси в ИТ сферата, в категория ИТ СЕКТОР. Основателят и мениджър на Quintessentially България – Димана Василева, бе наградена в сектор УСЛУГИ, за Бързоразвиваща се компания и налагане на търговска марка, успешно прилагане и адаптиране на добри практики.Марина Цекова, репортер, водещ „Новини” и продуцент на документалната поредица „Темата на Нова” грабна приза в категория МЕДИИ, за своята Качествена и обективна телевизионна журналистика. За кулминация на вечерта организаторите избраха категория ЛИЧНОСТ – ВДЪХНОВИТЕЛ, в която отличиха две дами – Жана Иванова, собственик на Издателска къща \"Жануа`98\" грабна приз за Вдъхновяваща и иновативна издателско-продуцентска дейност. И Виктория Стоянова - успешен предприемач и мениджър с активна гражданска и социална дейност, която получи награда за Успешен пример и добри практики в съвместяването на съвременните социални роли на жените.„” – сподели Даниел Димитров, издател на списанията Business Lady и Bulgaria Business Review и създател на Business Lady Club.Годишните награди на сп. Business Lady се реализираха с официалното партньорство на радио Фокус, информационна агенция Фокус, информационна агенция Кросс, b2bmedia.bg, Mail.BG, Radar.BG, Manifesto.BG. Водещи на събитието бяха актьорите Явор Ралинов и Илия Георгиев, а за доброто настроение на гостите се погрижиха квартет Белканто, Нов симфоничен оркестър, талантливите деца – музиканти и лауреати от фондация „Консонас”, клуб по спортни танци „Проданс” Всяка отличена дама си тръгна с подаръчен комплект, осигурен от селективната швейцарска козметика на клетъчно ниво SKIN CODE, а гостите имаха възможност да се насладят на изтънчените вина на винарска изба БОНОНИЯ ЕСТЕЙТ.Наградите се връчват за най-голям принос на българската делова жена в различни категории. Целят да се даде гласност на успешните управленски модели, ефективните бизнес практики и адекватно развитие на човешкия капитал, като по този начин се поощри женското предприемачеството сред българската общественост. Наградите на списание  са продължение на основната мисия на изданието - да подкрепя позициите на дамите в обществото, давайки гласност на техните професионални успехи, качества и достижения. ", "date": "2018.06.13", "title": " Деветнадесет отличени дами и прекрасен спектакъл на 7-мото издание на годишните награди на сп. Business lady"}
{"url": "http://www.cross.bg/pelov-sofiya-vladimir-1576798.html", "text": "/КРОСС/ Директорът на Областната дирекция на МВР – София комисар Георги Григоров е освободен от поста си, заяви министърът на вътрешните работи Валентин Радев.Заедно с него е освободен и заместникът му.Решението е свързано със случая на избягалия затворник Владимир Пелов, който беше убит при престрелка в Ботевград.„Те не се справиха, включително спомнете си какви отговори даваха на вас. Същите отговори даваха вътре. Има някакъв дисбаланс, има нещо, което не е направено в цялата област“, посочи РадевКъм Областна дирекция МВР – София е и Районното полицейско управление в Ботевград, което понесе критики за несправяне със случая.Вчера Георги Григоров призна, че Марио Панчев, който уби Владимир Пелов, а по-късно след престрелката, е сигнализирал в полицията, че се чувства застрашен след бягството на Пелов от затвора.", "date": "2018.06.13", "title": "Освободиха шефа на ОДМВР – София"}
{"url": "http://www.cross.bg/godini-meksiko-narkobaron-1576777.html", "text": "/КРОСС/ Бивш американски атлет, който стана мексикански наркобарон, беше осъден на 49 години затвор за наркотрафик и пране на пари, предаде Би Би Си, позовавайки се на съда в Атланта, Джорджия.44-годишният Едгар Валдес Виляреал, известен като „Барби“, беше арестуван в Мексико през 2010 година и екстрадиран обратно в Щатите пет години по-късно. Той се ражда в семейство на мексиканци от средната класа, живеещи в Тексас.В гимназията е активен спортист, но в тийнейджърските си години започва да се занимава с криминални дейности. Постепенно се изкачва в йерархията и става един от бароните на картела Белтран Лейва, действащ на мексиканска земя.Едгар Валдес играе основна роля в разпространението на хиляди килограми кокаин в източната част на Щатите в периода 2004-2006 година. В гимназията мексиканецът става дилър на наркотици в САЩ, но по-късно се мести в Мексико.", "date": "2018.06.13", "title": "Осъдиха на половин век прочут наркобарон"}
{"url": "http://www.cross.bg/siriya-nova-provintziya-1576780.html", "text": "/КРОСС/ Атаката на „Сирийската свободна армия“ ще се извърши със съдействието на американски спецчасти, целта е нова атака на бунтовниците.Руските военни предупредиха, че членове на „Сирийската свобода армия“ (ССА), със съдействието на американски спецчасти, подготвят провокация с използването на химически оръжия в провинция Дейр ез-Зор, предава Инртерфакс.За да симулират още една „химическа атака на режима срещу цивилното население\", бойците от ССА донесоха цилиндри с хлор в селището Хакл ал-Джафра в провинция Дейр ез-Зор\", заяви генерал-майор Игор Конашенков, говорител на Министерството на отбраната на Руската федерация.„Видеоклипът с постановката, след разпространението му в западните медии, трябва да послужи като нова причина авиацията на международната коалиция, водена от САЩ, да нанесе нов ракетен удар срещу държавните обекти в Сирия, и да оправдае офанзивна операция срещу сирийските правителствени войски на източния бряг на река Ефрат.Министерството на отбраната на Русия предупреждава за недопустимостта да се използват подобни провокации, за да се дестабилизира ситуацията в Сирия\", категоричен бе Конашенков.", "date": "2018.06.13", "title": "Русия: Подготвя се се провокация с химическо оръжие в Сирия"}
{"url": "http://www.cross.bg/razvitie-brse-evropa-1576784.html", "text": "\r\n/КРОСС/ Председателят на УС и Главен изпълнителен директор на Българската банка за развитие Стоян Мавродиев се срещна с гуверньора на Банката за развитие към Съвета на Европа (БРСЕ) Ролф Венцел. БРСЕ е един от дългогодишните партньори на ББР. Отношенията им датират от 2003 година и включват 4 успешно усвоени заема за МСП и енергийна ефективност.На срещата бяха обсъдени стратегията и бъдещите съвместни проекти между ББР и БРСЕ, както и очакванията за нов бизнес. Споделено бе взаимното желание за разширяване на сътрудничеството, включително и по следващата фаза на националната програма за енергийна ефективност. Стоян Мавродиев и Ролф Венцел обсъдиха и перспективите на новата Многогодишна финансова рамка след 2020 година и възможностите за използване на гаранциите на ЕС.Банката за развитие към Съвета на Европа е многостранна банка за развитие със специален социален мандат. Тя допринася за реализирането на социално-ориентирани проекти чрез следните направления на действие: засилване на социалната интеграция, управление на околната среда, подкрепа за публичната инфраструктура със социално предназначение и подкрепа за микро-, малки и средни предприятия. Акционери на БРСЕ са 41 страни, сред които и България. Ролф Венцел е гуверньор на Банката за развитие към Съвета на Европа вече втори мандат. Преди да се присъедини към БРСЕ той ръководеше финансовата политика на Федерална република Германия.", "date": "2018.06.13", "title": "Българската банка за развитие и Банката за развитие към Съвета на Европа ще разширят сътрудничеството си"}
{"url": "http://www.cross.bg/sofiya-denya-rozhdenieto-1576786.html", "text": "/КРОСС/ Социалисти от столичните районите \"Красно село\" и \"Триадица\" ще почетат Димитър Благоев в деня на 162-атагодишнина от рождението му.", "date": "2018.06.13", "title": "Социалисти от София ще почетат Димитър Благоев в деня на 162-рата годишнина от рождението му"}
{"url": "http://www.cross.bg/fotografiya-snimki-choveka-1576783.html", "text": "/КРОСС/ Какво стои в основата на добрата портретна снимка, има ли психология в това да снимаш известна или не толкова известна личност, необходимо ли е да си професионалист с качествена камера или можеш да снимаш любителски със смартфон – това са част от темите, които бяха дискутирани на практически уъркшоп за портретна фотография с флагман серията смартфони P20, организиран от Huawei и воден от фотографа Вера Гоцева – Lomovera (). В ролята на модел влезе Михаела Филева, а теренът бе Creative Hall Studio - същият, където Вера Гоцева и Михаела Филева наскоро реализираха фотосесията с Huawei P20 Pro за новия албум „Нова страница“ на изпълнителката.Преди всичко трябва да знаем, че когато снимаме хора, не трябва да ги делим на известни и популярни личности, и обикновени хора. В портретната фотография няма разлика между тях, защото всяко лице има своя индивидуалност и отличаващи се черти. Всеки човек е интересен и вие може да откриете своя обект планирано или неочаквано, затова е полезно да сте подготвени да му направите портрет, който той, вие и вашата аудитория в социалните мрежи, блогове или медии, истински да харесате.. За него/нея трябва да е комфортно да бъде пред обектива. За пример – „за заснемането на обложката на новия албум „Нова страница“ на Михаела Филева, тя трябваше да се чувства добре, за да се получи перфектния кадър“, сподели Вера. През цялото време обектът трябва да е в идеална своя среда и комфортна зона. Трябва да го усетите и да го предразположите. В този ред на мисли, разговаряйте с модела. Тя/той е най-важното нещо и ако пожелае да спрете да снимате, приемете неговото желание.  Някои хора предпочитат да се подхожда към тях по-агресивно или по–пасивно при заснемането на кадрите -„Застани тук и се усмихни“ или „Би ли искала да пробваме снимка тук?“, са два различни подхода, пробвайте кой работи по-добре в съответния момент и с конкретния модел. , спрямо които да го водите какво да прави. През цялото време се налага позиране, но без да се напряга модела. Всеки човек се притеснява от снимките и вие трябва да го насочвате. Ако оставите да реши как да застане сам, ще се притесни и кадърът няма да се получи. Вижте раменете му - ако са стегнати, той се притеснява и вие трябва да го предразположите. . Дали имаме снимки с професионално осветление или такива с естествена светлина при прозорец и изглед на слънце, то светлината трябва да пада странично от човека, косо на лицето му. Основен принцип – тя трябва да е зад вас. Чудесни снимки стават в полупрофил и лице, обърнато към светлината, а прозорецът е добър заместител на професионалното осветление, когато не разполагате с такова.. Обикновено хората изглеждат неестествено и стегнати, ако не са професионални модели. Затова пасивността и статиката трябва да се преодолеят с композицията на кадъра. Не искате човекът да изглежда отпуснат, нито прекалено стегнат. Затова моделът не бива да се обляга с гръб на стена или другаде, ако е фронтално срещу вас - в тялото му трябва да има енергия. Поставите модела срещу вас, кажете му какво да прави, комуникирайте с него, направете го забавно, за да се раздвижи и да се отпусне.То може да е право или седнало. Ръцете трябва да бъдат отделени от торса, като моделът трябва да прави нещо поне с една от ръцете си – така избягвате като цяло неприятните „кръгли“ кадри и давате силует на човека и снимката. Лицето не трябва да е изнесено назад. Когато брадичката е изнесена малко напред, лицето не стои статично и е по-въздействащо. Челото и брадичката трябва да са в една линия. Портретната фотография има три основни плана – портретен, американски (3/4) или пълен, и когато по-голямата част от тялото е в кадър, краката също трябва да заемат поза. Позиционирайте модела странично или снимайте профил, а най-добре - полупрофилВ лек диагонал застават лицето и раменете, брадичката и челото, а раменете са леко завъртени в синхрон с лицето, за да не е статично тялотоПравете снимки с различно положение на косата.Моделът за снимката трябва да гледа напред. Ако не усещате химията между очите – между вас и човека - по-добре да не гледа към вас, защото това се усеща и вижда лесно от аудиторията.Пуснете си цялата резолюция на вашите Huawei P20 Pro или P20. Правете снимки на един и същи кадър в различни настройки - приоритетна бленда, потретен режим и чиста камера без режими. Правете по три снимки на визия/поза, защото всъщност има фини нюанси, които се виждат, и затова е необходимо да имаме набор от кадри за избор. Освен това, никога не приближавайте (зумвайте) при портретни снимки със смартфон. Търсете максимално възможност, за да се приближите за близък план. Дайте си време да се отворите към човека срещу васНикога не пренебрегвайте човека срещу себе си. Неговата работа е в пъти по-трудна от вашата, защото той е чувствителен пред обектива. Дори да мислите, че имате много хубава снимка, може и да е така, но ако моделът не се харесва на кадъра, не го публикувайте.Това ще вдигне енергията на модела срещу вас. Пуснете си музика. Снимайте!", "date": "2018.06.13", "title": "Huawei и Вера Гоцева – Lomovera представят 11 съвета за мобилна портретна фотография с P20 и P20 Pro"}
{"url": "http://www.cross.bg/biznes-bulgariya-ychastie-1576770.html", "text": "/КРОСС/ От 6 до 8 октомври 2018 година, по инициатива на Асоциацията на собствениците на бизнес сгради в България (АСБС), страната ни ще бъде представена като инвестиционна дестинация в недвижимите имоти на най-авторитетното изложение за недвижими имоти в Европа – Expo Real в Мюнхен. Това е първото голямо  участие във форума на България, която до този момент се включваше с отделни проекти. На площ от 100 кв. м. ще бъдат изложени проекти на шест водещи компании: „Компаниите, които ще вземат участие, са с разнообразно портфолио – офис сгради, логистични паркове, хотели, жилищни сгради, търговски паркове. Желанието ни е да представим най-иновативните достижения в този сектор, като заложим на качеството и устойчивостта. Основната ни цел е България да стане по-видима и привлекателна за международните инвеститори. Важен акцент в подготовката е обединяването на усилията на общински институции и бизнес организации в промотирането на страната. Работим заедно със  коментира Таня Косева-Бошова, председател на УС на Асоциацията на собствениците на бизнес сгради в България. В дискусионните панели на Expo Real за участие е поканен и главният архитект на София Здравко Здравков.„За чуждестранните инвеститори е много важно да имат институционална подкрепа. С подготовката и реализацията на това участие ще сложим началото на един устойчив модел на сътрудничество между институции и бизнес в сектора на недвижимите имоти, и ще отправим позитивно послание към европейския пазар.“, заяви Владимир Данаилов, главен изпълнителен директор на СОАПИ.В рамките на Expo Real участниците имат отлични възможности за срещи с нови бизнес партньори. Така България ще може да привлече вниманието на потенциални инвеститори с качествени и мащабни проекти, като покаже, че пазарът се развива позитивно, с бързи темпове и предлага добра възвращаемост и ликвидност.", "date": "2018.06.13", "title": "Подготвя се най-представителното участие на България в международното изложение за недвижими имоти Expo Real в Мюнхен"}
{"url": "http://www.cross.bg/pleven-lovech-spetzializiranata-1576768.html", "text": "/КРОСС/ Специализирана полицейска операция по противодействие на наркоразпространението е проведена на териториите на Плевен и Ловеч, под ръководството на Специализираната прокуратура. В нея са участвали служители на ГДБОП, колегите им от Плевен, Ловеч, Враца, Монтана, служители на сектор „Специални операции“ – ГДБОП и полицаи от областните дирекции в Плевен и Ловеч. В резултат на предприетитедействия в къща в село Изворче са задържани трима мъже на възраст 23, 39 и 46 години и 30-годишна жена. В рамките на операцията, в Плевен били засечени два автомобила -  и задържани двамата водачи – на 40 и 50 години.                 Извършени са процесуално-следствени действия на пет адреса и пет автомобила, в които са открити и иззети: марихуана, екстази, метамфетамин и амфетамин, както и електронни везни, 2800 лева, множество документи, мобилни телефони, преносим компютър и СИМ-карти.На шестимата задържани са повдигнати обвинения за престъпления по чл.321, ал.3 във вр. с ал.2 от НК и с прокурорско постановление мярката им за задържане е удължена до 72 часа.По случая е образувано досъдебно производство за престъпление по чл.321, във връзка с чл.354 а от НК.  Работата по документирането му продължава под наблюдението на Специализираната прокуратура.", "date": "2018.06.13", "title": "Група, занимавала се с наркоразпространение, е неутрализирана при спецоперация на ГДБОП"}
{"url": "http://www.cross.bg/nadleza-byrgas-chernomoretz-1576771.html", "text": "/КРОСС/ Стрелката на кран, дърпан от тежкотоварен камион, движещ се по пътя Созопол - Бургас, е ударила надлеза на входа за Черноморец. Няма пострадали хора.Инцидентът е станал малко след 8.30 часа тази сутрин, съобщи говорителят на Областната дирекция на МВР Цветелина Рандева.\"По пътя от Созопол, в посока Бургас, в района на надлеза за Черноморец, товарен автомобил, който е с кулокран, е засегнал пътната инфраструктура на надлеза, като е нанесъл материални щети и към момента се извършва оглед от служители на Районно управление-Созопол с цел установяване на точната себестойност и на вида нанесени материални щети, както и за установяване на това дали ще бъде опасен надлеза за преминаване на моторни превозни средства. Към момента обаче такъв тип данни няма\".До приключване на огледа едното от пътните платна в посока Бургас остава затворено, съобщиха още от полицията. ", "date": "2018.06.13", "title": "Кран удари надлез на входа на Черноморец"}
{"url": "http://www.cross.bg/kushta-bronzovata-gotov-1576769.html", "text": "/КРОСС/ Започна изграждането на  Бронзовата къща на мястото на бившия мавзолей в София. Графикът за сглобяването на инсталацията е съставен от художника Пламен Деянов. Планът предвижда проектът да бъде готов в завършен вид до 25 юни.С тази арт-инсталация Столична община поставя символично началото на превръщането на пространството в галерия за съвременно изкуство. Само преди дни, проектът беше на косъм от провал, след като намерението на София да се откаже от Бронзовата къща заради неспазване на срока.„Ние няма да търпим отлагане по проекта, така че в момента, в който се установи забавяне, прекратяваме изпълнението на проекта”, заяви Малина Едрева от Столична община.Проектът е  и частни донори и трябваше да бъде готов за началото на българското европредседателство.", "date": "2018.06.13", "title": "Започна изграждането на Бронзовата къща в София"}
{"url": "http://www.cross.bg/ivanov-george-repyblika-1576792.html", "text": "/КРОСС/ На  на официално посещение в България ще бъде президентът на Република Македония Георге Иванов. Визитата е по покана на българския държавен глава Румен Радев.На  ще се състои церемонията по официалното посрещане на македонския президент. Георге Иванов ще положи венец пред паметника на Незнайния войн.От президентите на Република България и Република Македония ще проведат  на официалните делегации на двете държави.Румен Радев и Георге Иванов ще дадат съвместна пресконференция от .По време на посещението си президентът Георге Иванов ще бъде придружаван от своята съпруга.", "date": "2018.06.13", "title": "Държавният глава на Република Македония Георге Иванов ще бъде на официално посещение в България   "}
{"url": "http://www.cross.bg/godina-meksiko-kanada-1576801.html", "text": "/КРОСС/ САЩ, Канада и Мексико бяха избрани за домакини на световното първенство през 2026 година. Общата кандидатура на трите държави беше предпочетена пред тази на Мароко.След проведено гласуване по време на конгреса на ФИФА в Москва държавите от Северна Америка спечелиха 134 гласа срещу само 65 за африканската страна.През 2026 година световният шампионат ще бъде с разширен формат и ще има 48 участници, а не 32. За първи път три страни ще приемат най-големия футболен форум на планетата.САЩ беше домакин на Мондиал 94, докато Мексико организира световните първенства през 1970 и 1986 година.Очаква се печалбата на шампионата на планетата през 2026 година да бъде около 11 милиарда долара.", "date": "2018.06.13", "title": "САЩ, Канада и Мексико получиха Мондиал 2026"}
{"url": "http://www.cross.bg/mesta-obedinenoto-kralstvo-1576810.html", "text": "/КРОСС/ Броят на евродепутатите ще намалее от 751 на 705 след Brexit. 46 от 73-те депутатски места на Обединеното кралство ще бъдат освободени след Brexit и ще се използват при евентуално разширяване на ЕС. 27 от британските местата ще бъдат разпределени между 14 държави членки, които в момента са по-слабо представени. Броят на членовете на Европарламента ще намалее от 751 на 705, когато Обединеното кралство напусне ЕС, освобождавайки място за възможни нови държави в ЕС. Освен намаляването на числеността на Парламента от 751 на 705 избрани представители предложеното ново разпределение на местата, одобрено от Парламента в сряда, ще остави 46 от 73-те освободени от Обединеното кралство места в резерв след Brexit. Една част от тези 46 места в резерв или всички те може да бъдат разпределяни между нови държави, присъединяващи се към ЕС, или да бъдат запазени свободни, за да остане институцията по-малка. Освен това евродепутатите подчертават, че разпределението ще се осъществи само ако Обединеното кралство излезе от ЕС. В противен случай ще се запази настоящото положение. Проектът за решение на Европейския съвет беше приет с 566 гласа „за“ срещу 94 „против“ и 31 „въздържал се“. \"коментира Данута Хюбнер (ЕНП, Полша).  коментира Педру Силва Перейра (С&Д, Португалия).Новият състав на Европейския парламент следва да бъде одобрен от лидерите на ЕС по време на Европейския съвет в Брюксел на 28 - 29 юни. Решението влиза в сила, след като бъде публикувано в Официалния вестник на Европейския съюз. ", "date": "2018.06.13", "title": "Броят на евродепутатите ще бъде намален след изборите през 2019 г."}
{"url": "http://www.cross.bg/pulniya-ostavka-svyat-1576778.html", "text": "/КРОСС/ „В последно време Бойко Борисов подрива устоите на политическото. Подадена оставка е край и не се обсъжда. Влиза се в свят на пълния произвол и пълния хаос“, коментира социологът.Със своите действия в последно време Бойко Борисов подрива устоите на политическото в България. Това каза в студиото на телевизия Bulgaria on air социологът Кънчо Стойчев.Той коментира протеста на майките с децата с увреждания, оставката на социалния министър Бисер Петков – приета, но после отхвърлена, гафовете на вътрешното министерство и др.„Има стандарти в цивилизования свят, към който искаме да се числим. Подадената оставка е край и тя не се обсъжда. Това е международен стандарт. Какво означава, че първо ще подаде оставка, после ще се върне. Влиза се в един свят, в който всичко може да се случи, в свят на пълния произвол и пълния хаос\", категоричен бе Стойчев.Социологът уточни, че непостоянството с оставките – ту приети, ту върнати, се случва за втори път с министър. Първият бе случаят с Теменужка Петкова, а към министерските оставки можем да прибавим и тази на Делян Добрев като депутат. „Унищожава се смисълът на политическата дейност“, заяви Стойчев. „Един премиер няма право на подобни грешки“, каза той по повод репликата на Борисов да се реши проблема с майките, „за да му се маха от главата“. „Имаме хора на улицата, значи има конфликт и някой трябва да понесе политическата отговорност. Не казвам, че това трябва да е министърът“, заяви социологът. По думите му същото е и с избягалия от затвора Владимир Пелов, който не бе заловен от МВР, а убит след стрелба в Ботевград. „Закон ли да приемем, че избягал затворник не трябва да си пуска брада, за да бъде заловен?! Няма нормална опозиция по света, която да не поиска оставка при такива фрапантни случаи. Това е стандарт в демокрацията“, каза Стойчев. По думите му гафовете на правителството започват да излизат извън нормалното: „Случиха се поредица от тежки гафове. Междувременно тенджерата на общественото недоволство ври, но задържането на капака е опасно. Това само ще увеличи силата на взрива. Умният политик и държавник ще разчисти с голямата лопата. Проблемът е, че не се правят реформи в страната. Пеят се присписвни песни. Огромни пари се наливат в продънени системи в името на някакво зле разбрано спокойствие в обществото. Гафовете ще продължават и ще бъдат по-мащабни\". „Дай Боже, тези гафове да не костват човешки животи“, уточни той. По повод отделянето на все повече средства за нереформирани сектори Стойчев каза: „Този трабант не може повече да се движи. Очевидно трябва да сменим колата.“Според него премиерът и управляващите все още имат поле за маневриране. Но ако не се направят кадрови смени и не се предприемат реформи, предсрочните избори ще станат факт. Източник:", "date": "2018.06.13", "title": "Кънчо Стойчев: Тенджерата на общественото недоволство ври, задържането на капака ще увеличи взрива"}
{"url": "http://www.cross.bg/dekara-gradina-tzruncha-1576772.html", "text": "/КРОСС/ Пожар е унищожил около 20 декара пшеница и 2 декара орехова градина в пазарджишкото село Црънча.Бързата намеса на служителите от противопожарната служба и местното население е предотвратило разрастването на огъня към останалите пшенични масиви.Причините за пожара се разследват. По всяка вероятност става дума за човешка небрежност.", "date": "2018.06.13", "title": "Пожар е изпепели около 20 декара пшеница и 2 декара орехова градина в с. Црънча"}
{"url": "http://www.cross.bg/noev-armiyata-prezidenta-1576775.html", "text": "/КРОСС/ Надпреварата между президента и премиера се прехвърли на полето на отбраната, което е лошо за армията.Тази надпревара не е полезна и здравословна за армията, защото правителството няма да позволи на президента да натрупа политически активи чрез своята загриженост и отношение към въоръжените сили. Това заяви пред БНТ бившият министър на отбраната Бойко Ноев.Според Ноев конфронтацията между президента и управляващите няма да приключи скоро, от което армията ни може само да загуби.По думите на Ноев инцидентът с падналия хеликоптер Ми-17 е основание въпросът за сектор \"Сигурност\" да се върне на дневен ред. Според него има два фактора, които пряко влияят на отбраната ни в момента. Конфронтацията между президента и правителството е първият фактор.Другият фактор е липсата на решение за дълбокото противоречие за това, което е разписано на хартия и това, което обществото чрез правителството е готово да даде за тази армия, тълкува бившият военен министър. Според него това противоречие също не позволява проблемите в сектора да бъдат решение.Ноев коментира, че \"ножицата\" е толкова голяма, че не може да се види решение на проблемите в сектора.Поради това, по думите му, армията ни е куха и няма бъдеще такава, каквато е сега.Според бившия министър трябва да се заделят повече от 2% от бюджета за отбрана, както и да се промени погледа върху строителството на въоръжените ни сили.", "date": "2018.06.13", "title": "Бойко Ноев: Армията ни е куха"}
{"url": "http://www.cross.bg/miliona-sofiya-bulgariya-1576779.html", "text": "/КРОСС/ Незабелязано за световните медии премина 12-та отбранително - промишлено изложение HEMUS-2018 в Пловдив. Това събитие наистина трудно може да се сравнява по мащаб с оръжейните салони в Русия, западните или арабските страни. Въпреки това, една мини сензация на българския форум все пак се състоя. Това коментира Степан Зайцев за \"Русская планета\".В своето изявление заместник-министърът на икономиката на България Александър Манолев съобщи, че през 2017 г. оръжейният експорт на страната е надхвърлил 1,2 милиарда евро. За бедната полуселскостопанска българска икономика това е невероятно постижение. За сравнение, през 2017 г. най-богатата и високотехнологична Германия е продала зад граница военна продукция за 3,79 милиарда евро.Неотдавна София се отчете за оръжейния си експорт в Регистъра на обикновените въоръжения на ООН. От документите излиза, че географията на продажбите въобще не е голяма. Рекордният експорт е бил постигнат за сметка на доставките на военна продукция в Близкия изток и САЩ.Взривният ръст на търсенето на оръжие в Близкия изток се отбелязва в мартенския доклад на Стокхолмския институт за изследвания на проблемите на мира (SIPRI). По пресмятанията на експертите, вносът на военна продукция в региона за периода 2013–2017 г. се е увеличил със 103% в сравнение с периода 2008–2013 г. Основен купувач стана Саудитска Арабия (+225% ръст на покупките).През миналата година София е доставила на Саудитска Арабия 145 миномета, 183 зенитни установки ЗУ-23, 9 бронетранспортьора, 8 бронирани тегача МТ-ЛБ, 1150 картечници, 25 500 автомата, 500 ръчни противотанкови гранатомета ATGL (копия на съветския РПГ-7), 770 лафетни гранатомета ATGL-H (копия на съветските СПГ-9), 140 преносими противотанкови ракетни комплекса \"Фагот\"/\"Конкурс\".На Ирак София е продала 1080 миномета различен калибър, 400 картечници, 1959 ръчни противотанкови гранатомета ATGL, 640 лафетни противотанкови гранатомета ATGL-H.Американски клиенти са получили 2794 картечници, 578 автомата, 1816 винтовки, 352 лафетни противотанкови гранатомета ATGL-H, 30 преносими противотанкови комплекса \"Фагот\"/\"Конкурс\" и два подстволни гранатомета UBGL.От номенклатурата на доставките става ясно, че българската промишленост произвежда основно копия или модифицирани варианти на образци от съветско оръжие, което си създаде великолепна репутация в много регионални конфликти. Евтиното, надеждно и непретенциозно съветско въоръжение представлява основата на арсенала на някои редовни армии и на почти всички бандитски формирования в Близкия изток.Очевидно е, че Саудитска Арабия и САЩ не купуват българска оръжейна продукция за задоволяване на собствените си нужди. Неофициалният блог Център за анализ на стратегиите и технологиите (ЦАСТ) прави аналогичен извод: \"България се превърна в един от водещите и мащабни доставчици на оръжия и боеприпаси за сирийската опозиция чрез посредничеството на Саудитска Арабия и САЩ, а също така в крупен доставчик на въоръжения и боеприпаси за правителството на Ирак.\" \"От началото на гражданската война в Сирия българският оръжеен експорт расте непрекъснато, а българските оръжейни предприятия получават нови и все нови поръчки за оръжия и боеприпаси съветски образец от Саудитска Арабия и САЩ, които прехвърлят това въоръжение за сирийската опозиция, а също така доставя и на Ирак, който води борба с \"Ислямска държава\", се твърди в блога.Сирийската война позлати българските оръжейници, които експлоатират богатото наследство от социалистическите времена. Показателите на оръжейния експорт на София от началото на гражданския конфликт в Сирия растат с гигантски темпове.През 2013 г. обемът на продажбите е 235 милиона евро, през 2014 г. — 404 милиона, през 2015 г. — 643 милиона, през 2016 г. — вече 1,015 милиарда евро. През 2017 г., както заяви на HEMUS-2018 Александър Манолев, експортът на оръжие достигна рекорден показател, прехвърляйки границата от 1,2 милиарда евро.Структурата на експортните доставки на България (по данни за 2016 г.) още веднъж потвърждава тезата за това, че София продава въоръжения на спонсорите на терористите: по-миналата година Саудитска Арабия е получила въоръжения за 238,988 милиона евро, САЩ — за 100 милиона, ЕС — за 78 милиона евро, Ирак — за 259,298 милиона евро.Като правило, българите продават повече не бойна техника, а боеприпаси (които не влизат в Регистъра на ООН). Например, през 2016 г. София е изнесла патрони и снаряди на 729 милиона евро (72% от общия обем на доставките).Единствената от гореупоменатите страни, която не се е замесила в сътрудничество с терористите, е Ирак. През 2017 г. Багдад успя с огромни усилия да унищожи военната организация на \"Ислямска държава\". Трябва да се отбележи, че там \"българо-съветското\" оръжие изигра положителна роля.На подкрепата на терористите с оръжие от страни от бившия социалистически лагер бяха посветени гръмки разследвания на Центъра за изследване на корупцията и организираната престъпност (The Organized Crime and Corruption Reporting Project, OCCRP). Както предполагат експертите, от Централна и Източна Европа \"са били отправени хиляди тонове оръжия и боеприпаси за четири страни, които са главни спонсори на бойните отряди на сирийската опозиция — Саудитска Арабия, Йордания, ОАЕ и Турция\".За Русия участието на България в, макар и опосредствана подкрепа за тероризма, има съществено политическо и морално значение. С българско оръжие убиват не само сирийски войници, но вероятно и руски военнослужещи. По данни на министерството на отбраната на Русия, от септември 2015 г. в Сирия са загинали 93 руски граждани (бойните загуби са 43 души).Такова положение на нещата не смущава президента на България генерал-майор Румен Радев, който разчита на продължаване на \"Турски поток\" към Европа през територията на своята страна. При това по-рано София стана една от страните, която, под натиска на Запада, погреба руския проект \"Южен поток\".Двойствеността на политиката на България по отношение на Русия се изразява буквално във всичко. Наистина, не трябва да се учудваме - нещата се развиха по този начин исторически. През 1877–1878 г. Русия подари на България свободата от османско иго, но през Първата световна война София застана на страната на Германия.Сега българските власти почитат подвига на руските воини в борбата с турците и едновременно с това унищожават паметниците на съветските.", "date": "2018.06.13", "title": "Българско оръжие убива военни в Сирия "}
{"url": "http://www.cross.bg/tryufeli-tzennata-guba-1576773.html", "text": "/КРОСС/ Война за трюфели в сезона за бране на ценната гъба. Две жени от Смядово бяха пребити от група мъже, които пазят горите край селото си в Добричко от чужди берачи.  Мария и Дарина събират трюфели край село Василево. Заедно с куче-търсач влизат в гората, но  след минути са нападнати. Боят е придружен с обиди и закани.", "date": "2018.06.13", "title": "Война за трюфели – мъже пребиха две жени заради ценната гъба"}
{"url": "http://www.cross.bg/byrgas-benzinostantziya-evro-1576774.html", "text": "/КРОСС/ Мъж е забравил чантата си със сума от около 15 000 евро и златни накити на бензиностанция в Бургас, съобщиха от пресцентъра на ОДМВР в града.Вчера в Пето Районно управление - Бургас е получено съобщение от 40-годишен мъж от Варна за това, че около 16.00 часа е забравил на външните маси на бензиностанция „OMV“ – Бургас, до кръговото кръстовище на изхода за София, мъжката си чанта, съдържаща: лични документи и вещи, златни накити (ланец, пръстен и гривна с общо тегло около 25 грама) и сумата от около 15 000 евро.Работата по случая продължава от служители на Пето Районно управление – Бургас.", "date": "2018.06.13", "title": "Мъж забрави 30 хиляди лева и злато на бензиностанция в Бургас"}
{"url": "http://www.cross.bg/sofiya-chrez-evrofytbol-1576760.html", "text": "/КРОСС/ Триатлонистът Александър Сръндев от София поведе във временното класиране за „Спортен талант на публиката“ на „Еврофутбол“. 21-годишният състезател е събрал 735 гласа. След него се нарежда 20-годишният биатлонист Кристиян Стоянов от Берковица с 516. Плувецът Тодор Тодоров от Бургас, който е на 17 години, е на трето място с 471 имейла за подкрепа.Четвърта е 24-годишната лекоатлетка Ива Александрова от София. За нея вота си са дали 443 човека. Пети е каратистът от Димитровград Борис Нондов. Той е 18-годишен и има 310 гласа. 25-годишният биатлонист от Чепеларе Антон Синапов е на шеста позиция, подкрепен от 305 души. Седми е 12-годишният тенисист Ангел Владов от Варна с 294 имейла, следван от 16-годишната представителка на художествената гимнастика Биляна Писова от София с 279, 17-годишния състезател по академично гребане Виктор Петров от София с 268 и 13-годишната лекоатлетка Яна Ивкова от София с 248.Припомняме, че за да дадете вота си за своя фаворит, трябва изберете името му от списъка, да посочите реален имейл адрес на http://talanti.eurofootball.bg/vote_2018.php и да валидирате подкрепата си чрез потвърждаващия линк, който ще получите на електронната си поща.Организаторите си запазват правото при установяване на опит за манипулиране на резултатите за даден кандидат, да анулират неправомерно получените гласове. Вижте правилата на конкурса .Анкетата „Спортен талант на публиката“, чрез която българският букмейкър ще финансира един състезател за неговата подготовка през годината, стартира на 4 юни, а гласуването ще продължи до 24.00 часа на 17 юни 2018 г. В списъка попадат 82 участници, които кандидатстваха по програма „Спортни таланти“ на „Еврофутбол“ за 2018 г., но не получиха финансиране чрез националния конкурс.", "date": "2018.06.13", "title": "„Еврофутбол“: Александър Сръндев поведе в гласуването за „Спортен талант на публиката“"}
{"url": "http://www.cross.bg/imeto-makedoniya-vigenin-1576765.html", "text": "/КРОСС/ „България е признала нашата югозападна съседка под името Република Македония. Оценяваме усилията на Алексис Ципрас и Зоран Заев да затворят един спор, който дълго време създаваше напрежение в нашия регион.  В същото време, припомняме, че името Република Северна Македония съдържа георгафско определение, което е в противоречие на многократно изразявана позиция на поредица български правителства и президенти, което трябва да бъде отчетено и от настоящия кабинет”.Това каза Кристиан Вигенин, международният секретар на ПГ на „БСП за България”, пред журналисти в парламента.Той заяви, че левицата настоява спешно да разбере, какви гаранции смята да изиска българското правителство за това, че името няма да представлява предпоставка за предявяване претенции към България. „Искаме гаранции за това, че промяната на името няма да доведе до териториални претенции,  по отношение на историята на страната ни и идентичността на българските граждани”, заяви още Вигенин. Той добави, че БСП предлага позицията на България по началото на преговорите за членство на Македония в ЕС да бъде обвързана с даването на такива гаранции в духа на добросъседството и взаимната подкрепа. „Изразяваме надежда, че ускорената европейска и евроатлантическа интеграция на Македония, заедно с влезлия вече в сила договор за добросъседство и приятелство, ще даде възможност за по-активно взаимодействие от двете страни на границата”, каза още Кристиан Вигенин.", "date": "2018.06.13", "title": "Вигенин: Искаме гаранции, че промяната на името на Македония няма да доведе до териториални и исторически претенции"}
{"url": "http://www.cross.bg/marki-dimitur-genovski-1576761.html", "text": "/КРОСС/ Заместник-министърът на транспорта, информационните технологии и съобщенията Димитър Геновски ще пусне в употреба издание на тема „Световно първенство по футбол – Русия 2018“. То се състои от две пощенски марки и специален печат.Тиражът на всяка една от пощенските марки е по 14 000 броя като част от него е оформен в колекционерски вариант. Художник на проектите е проф. Пламен Вълчев.", "date": "2018.06.13", "title": "Заместник-министър Димитър Геновски ще валидира две пощенски марки за Световното първенство по футбол"}
{"url": "http://www.cross.bg/italiya-borda-malta-1576762.html", "text": "/КРОСС/ Външното министерство на Италия привика френския посланик на разпит след като президентът Еманюел Макрон обвини Рим в безотговорност. Причината е решението на властите да не отворят пристанището си за кораб с над 600 мигранти на борда, съобщи AFP.Скандалът се разрасна след като новият министър на вътрешните работи на Италия Матео Салвини от крайнодясната „Лига“ предупреди, че ще разпореди затваряне на пристанищата в страната за кораби, на борда на които има повече от 600 търсещи убежище.Салвини призова властите на Малта да дадат приемат кораба с мигранти, спасени при няколко проведени по-рано акции. Той посочи, че е ангажимент на Валета да гарантира закрила, след като мигрантите са спасени в близост до бреговете на Малта. „Няма никакви основателни причини те да бъдат изпращани в Италия. В този случай Малта няма нито правомощия, нито задължение да оставя бежанците на италианския бряг”, категоричен беше Салвини.На борда на кораба „Акуариус” имаше 629 търсещи убежище, включително 123 непълнолетни без придружител, 11 деца и седем бременни жени. След отказа на Италия и Малта да ги приемат, правителството на Испания отвори пристанището си и плавателният съд акостира във Валенсия. ", "date": "2018.06.13", "title": "Италия привика френския посланик на разпит след скандала с мигрантския кораб"}
{"url": "http://www.cross.bg/borisov-izklyuchitelno-bulgarskiya-1576759.html", "text": "/КРОСС/ „Ние никога няма да забравим как българските граждани са легнали върху жп релсите, за да предотвратят депортирането на евреите си”, заяви израелският премиер Бенямин Нетаняху преди срещата с българския си колега Бойко Борисов в Ерусалим.По време на посещението му в Израел на Борисов му предстоят срещи и с израелския президент Реувен Ревлин и с президента на Световния еврейски конгрес Роналд Лаудер.„Споделяме изключително добро приятелство. Споделяме мост, изграден между българския и израелския народ – това са българските евреи, които са допринесли изключително много за развитието на Израел”, каза още той.Израелският премиер подчерта, че оценява всички действия на България срещу антисемитизма и усилията ни в общата битка с радикалния ислям.„Постигнали сме изключително много откакто за първи път се запознахме преди много години в Тел Авив”, коментира от своя страна Бойко Борисов.", "date": "2018.06.13", "title": "Нетаняху: Няма да забравим как българите лягали върху релсите, за да спасят евреите"}
{"url": "http://www.cross.bg/eest-klasa-expires-1576822.html", "text": "/КРОСС/ Сайта classa.bg на закрития вестник \"Класа\" издаван от Класа България ЕАД, се сдоби с домейните класа.бг и класа.bg.DOMAIN NAME: класа.bg(xn--80aa2ae5a.bg)requested on: 10-02-2017 20:00:35 EET processed from: 03-06-2017 17:35:47 EEST activated_on: 05-07-2017 10:27:53 EEST expires at: 03-06-2019 23:59:59 EESTregistration status: busy, activeREGISTRANT: klasa balgariya eadbul. pencho tslaveykov 18 aSOFIA, 1606BULGARIAmilenbg@class.bg+359 888 557167DOMAIN NAME: класа.бг(xn--80aa2ae5a.xn--90ae)requested on: 10-02-2017 20:00:35 EET processed from: 03-06-2017 17:35:47 EEST activated_on: 21-06-2017 10:59:16 EEST expires at: 03-06-2019 23:59:59 EESTregistration status: busy, activeREGISTRANT: klasa balgariya eadbul. pencho tslaveykov 18 aSOFIA, 1606BULGARIAmilenbg@class.bg+359 888 557167 ", "date": "2018.06.13", "title": "Класа с домейни класа.бг и класа.bg"}
{"url": "http://www.cross.bg/dluzhnostno-lovech-prestuplenie-1576766.html", "text": "/КРОСС/ Общинският съветник от групата на ГЕРБ в Ловеч Йовка Тодорова е задържана за 72 часа с обвинение за длъжностно престъпление като служител в дирекция „Бюро по труда“ в Ловеч.Окръжната прокуратура в Ловеч е образувала досъдебно производство за длъжностно престъпление във връзка с дейност за предоставяне на безвъзмездна финансова помощ от Агенцията по заетостта, но без да се уточнява името на задържаното лице.По информация на \"Хоризонт\" става въпрос за общинския съветник Йовка Тодорова. Тя е привлечена като обвиняема за извършване на рекламна дейност с цел имотна облага чрез насочване на кандидати за обучение към конкретна фирма, която е извършвала обучението под формата на ваучери на значителна стойност.Нанесените щети за Агенцията по заетостта са за над 117 000 лева.", "date": "2018.06.13", "title": "Общински съветник от ГЕРБ e задържан с обвинение за длъжностно престъпление"}
{"url": "http://www.cross.bg/trump-niro-nagradite-1576764.html", "text": "/КРОСС/ Американската холивудска звезда Робърт де Ниро напсува президента на страната Доналд Тръмп в ефир по време на наградите „Тони”, но Тръмп не му остана длъжен.По време на връчването на наградите Де Ниро заяви от сцената „Fuck Trump”, което беше последвано от бурни овации, като цялата зала стана на крака. Актьорът многократно е критикувал американския президент, като често не е мерел думите, които е използвал.", "date": "2018.06.13", "title": "Робърт де Ниро напсува Тръмп на наградите „Тони”, президентът му отговори"}
{"url": "http://www.cross.bg/ksanti-rydozem-leva-1576767.html", "text": "/КРОСС/ Фирма, регистрирана за продажба на коли, мотори и мотопеди, спря поръчката за изграждане на Граничния контролно-пропускателен пункт „Рудозем - Ксанти\".Прогнозната стойност на обекта е 17,4 милиона лева, но е блокиран от еднолично дружество от Дупница.Според справка в търговския регистър собственикът, блокирал строителството на граничния пункт, се е сдобил с фирмата през месец март миналата година, от мъж от Кюстендил. Тя е със сто лева капитал. Дружеството никога не е било вписвано в Камарата на строителите.Поръчката за строителството на ГКПП „Рудозем - Ксанти\" и подходен път до него бе обявена от областния управител на Смолян - Недялко Славов миналия месец. Тя е от особено голям интерес за жителите на Смолянска област, защото се очаква да съживи бизнеса в населените места по протежение на второкласния път от Пловдив, през Чепеларе, Смолян и Рудозем до гръцкия областен център Ксанти. ", "date": "2018.06.13", "title": "Фирма, регистрирана за продажба на коли, спря поръчката за изграждане на ГКПП „Рудозем – Ксанти“"}
{"url": "http://www.cross.bg/kola-pregazi-zhena-na-putya-kraii-karnobat-1576753.html", "text": "/КРОСС/ По главния път Шумен-Карнобат, близо до село Прилеп, тази нощ е отнет поредният човешки живот. Загинала е жена, която е прегазена от лек автомобил, съобщава \"Флагман\". Колата смазала възрастната жена, докато се прибирала към дома си, съобщава очевидец. Самоличността й все още не е установена.Линейка от Спешна помощ в Сунгурларе е отишла на мястото, но фелдшерът само е констатирал смъртта на жената. Само преди ден в тежка катастрофа на Ришкия проход загина 40-годишен мъж, а други седем пострадаха. ПТП-то е причинено от мъртвопиян украински шофьор, качил се с 2,81 промила алкохол в кръвта.", "date": "2018.06.13", "title": "Кола прегази жена на пътя край Карнобат"}
{"url": "http://www.cross.bg/nato-postignatoto-razreshavane-1576751.html", "text": "/КРОСС/ Генералният секретар на НАТО Йенс Столтенберг лично поздрави постигнатото споразумение между премиерите на Република Македония и Гърция Зоран Заев и Алексис Ципрас за разрешаване на спора за името.\"Горещо подкрепям договора между Заев и Ципрас за разрешаване на спора за името. Този исторически договор е резултат от дългогодишната търпелива дипломация и волята на двамата премиери да решат този спор, който прекалено дълго време засягаше целият регион. Призовавам и двете страни да финализират постигнатото споразумение от страна на двамата премиери. Този договор отваря пътя за НАТО на Скопие, което в същото време ще консолидира мирът и стабилността на Западните Балкани\", каза още Столтенберг.Изявлението на генералния секретар на НАТО Йенс Столтенберг бе направено само няколко минути след декларациите на Зоран Заев и Алексис Ципрас за постигнатото споразумение за разрешаване на дългогодишния спор за името, предаде Нова телевизия.", "date": "2018.06.13", "title": "Пътят на Македония към НАТО е отворен"}
{"url": "http://www.cross.bg/lopetegi-real-kraya-1576754.html", "text": "/КРОСС/ Реал Мадрид официално обяви, че през новия сезон треньор на отбора ще бъде настоящият селекционер на Испания Жулен Лопетеги. Назначението чисто документално ще стане факт след края на Мондиал 2018.„Жулен Лопетеги ще стане треньор на Реал Мадрид след края на Световното първенство в Русия”, гласи официалното изявление от страна на клуба. „Клубът също така обявява, че договорът на Жулен Лопетеги ще бъде за следващите 3 години.”„Жулен Лопетеги ще се присъедини към клуба след края на участието на испанския национален тим на Световното първенство, след като води представителния отбор през последните 2 години.”В последните дни за овакантения от Зинедин Зидан пост се спрягаха редица имена, в това число Маурисио Почетино и Андре Вилаш-Боаш. Интересното бе, че Лопетеги изобщо не бе споменаван сред потенцианите кандидати за поста. Нещо повече - не толкова отдавна 51-годишният специалист удължи договора си с \"ла фурия\" и срокът бе удължен до лятото на 2020 година.На Мондиал 2018 Лопетеги ще се изправи лице в лице срещу един от основните играчи на „белия балет” – Кристиано Роналдо, чийто Португалия се намира също в група B заедно с Испания.Зинедин Зидан изненада света със своето оттегляне в края на миналия месец, след като донесе безпрецедентна трето поредно отличие от Шампионската лига в клубната витрина. То стана факт на 26-и май след победа 3:1 над Ливърпул във финала в Киев. Пет дни по-късно легендата на Реал Мадрид обяви публично решението си да напусне.", "date": "2018.06.13", "title": "Реал Мадрид замени Зидан с испанския селекционер"}
{"url": "http://www.cross.bg/erdogan-s-prezident-1576750.html", "text": "/КРОСС/ Турция при необходимост ще използва руските зенитно-ракетни комплекси С-400 „Триумф“, за които постигна споразумение с Москва. Това заяви турският президент Реджеп Ердоган, цитиран от „Хюриет дейли нюз“.„Ние няма просто да купим системите С-400 и да ги оставим в хамбарите. Ще ги използваме, ако има нужда. Това е отбранителна система“, посочи турският президент, посочвайки, че Анкара няма да се съобразява с желанията на Вашингтон.„Русия реагира на нашата оферта с примамливо предложение. Те дори ни предложиха и съвместно производство“, добави Ердоган. НАТО се възпротиви на сделката, но от Турция ясно подчертаха, че могат сами да решават по какъв начин да се погрижат за националната си сигурност.Наскоро американците призоваха Анкара да не използва С-400 – въпреки покупката. Турските власти отговориха, че това е нереалистично очакване. Очаква се първите поставки на системите да бъдат извършени през месец юли 2019 година.", "date": "2018.06.13", "title": "Ердоган: Ще използваме руските ракети"}
{"url": "http://www.cross.bg/chepyrin-belgrad-kosovo-1576749.html", "text": "/КРОСС/ В авторска статия за вестник „Политика“ посланикът на Руската федерация в Сърбия Александър Чепурин загатва, че може да се появи възможност за „по-дълбоко ангажиране“ на Москва в диалога за нормализиране на двустранните отношения между Белград и Прищина, отбелязва електронното издание на белградския Danas .Русия може да се намеси, обяснява Чепурин, в случай че Белград бъде поставен под „ултимативен натиск от страна на традиционни сърбомразци“. В статията, публикувана по повод националния празник на Русия, Чепурин припомня, че Москва и Белград се изцяло се подкрепят взаимно по отношение на текущите политически въпроси, както въпросът за Косово и Метохия заема специално място в отношенията им.„Москва беше, е и ще бъде от страната на Белград. Нашата позиция остава непроменена - ние ще подкрепим решението, което Сърбия и сръбският народ ще приемат за приемливи за себе си. Изхождаме от правното основание на споразумението - Резолюция 1244 на Съвета за сигурност на ООН\", подчерта Чепурин.Коментирайки паралелите, които мнозина правят между Косово и Крим, руският дипломат бе категоричен, че те са „две напълно различни истории“. Според него при отделянето на Косово от СРЮ ключовият фактор е външен - пряка военна атака от страна на НАТО срещу Югославия. „Въпросът за Крим определено е затворен. Крим е Русия, а Косово е Сърбия. Това не е само лозунг, но е правна реалност, която трябва да бъде уважена\", настоя Чепурин, предаде „Фокус\".", "date": "2018.06.13", "title": "Русия: Ще се намесим, ако притиснат Сърбия"}
{"url": "http://www.cross.bg/bulgariya-evrozonata-stranata-1576752.html", "text": "/КРОСС/ България ще се опита да се присъедини към Банковия съюз и механизма на обменните курсове, който е предшественик на членството в Еврозоната, съобщи „Блумбърг“. Агенцията се позовава на финансовия министър на България Владислав Горанов.Само преди дни правителството на Бойко Борисов даде ясен сигнал, че не е съгласно да се приеме препоръките на Европейската централна банка (ЕЦБ ) и на Европейската комисия (ЕК).Български официални представители ще посетят ЕЦБ \"през следващите няколко дни\", за да обсъдят \"интензивно\" процедурите за присъединяване и времевия график, поясни Владислав Горанов във вторник по време на конференция в столицата на страната София.От известно време България отговаря на номиналните критерии за допускане в Еврозоната, каквито са обвързването на обменния курс на лева в европейската валута, ниската инфлация и малкият публичен дълг. Но БВП на глава от населението - едва половината от средното за ЕС - и масовата корупция предизвикват тревога, че страната може би не е готова за единната валута, коментира „Ройтерс“.", "date": "2018.06.13", "title": "Обрат: Пожелахме Банковия съюз и Еврозоната"}
{"url": "http://www.cross.bg/ivanov-ivan-nedoverie-1576755.html", "text": "/КРОСС/ „Основните мотиви за искането на вота на недоверие срещу правителството на Бойко Борисов е липсата на сигурност – изключително важен елемент от държавното управление, заложен и по Конституция. И политическото ръководство на МВР, и  самото правителство търпят провал след провал.” Това заяви пред Нова ТВ народният представител от ПГ на „БСП за България” Иван Иванов. Той припомни само част от извършените престъпления за последните шест месеца – отвличания, убийства, бягство от затвора. Иванов не пропусна да отбележи и стачките на полицаите, напрежението в системата на сигурността и падането на хеликоптера. „Това показва, че гражданите не са сигурни в своето ежедневие.Имаме една изключително сериозна среда на несигурност. Това наложи вотът на недоверие  да е именно на тема „Сигурност”, аргументира се Иван Иванов. Той уточни, че още следващата сряда ще бъдат внесени мотивите за вота в Народното събрание. „Европредседателството не бива да бъде параван на всички безобразия, които се случват в страната. Системата и сектор „Сигурност” не обхващат само МВР, а много други части от обществената сигурност- финансовата сигурност, отбраната на страната. Когато ГЕРБ поемаха управлението излязоха с лозунг, че във всяко населено място ще има полицай и охрана. За съжаление, това не стана и го призна и министърът на МВР.Експериментът в министерството на вътрешните работи започна с г-жа Бъчварова,  сега минава през министър Радев и накрая ще завърши с панихида на служителите в сектора”, каза Иван Иванов. Народният представител изтъкна, че вотът ще бъде внесен от БСП самостоятелно, но левицата очаква подкрепа и от други парламентарно представени партии. Иван Иванов заключи, че проблемът в сектора може да бъде решен, когато си тръгне правителството на Бойко Борисов.", "date": "2018.06.13", "title": "Иван Иванов: Вотът на недоверие е заради  липсата на сигурност"}
{"url": "http://www.cross.bg/gabrovo-sevlievo-draganovtzi-1576756.html", "text": "/КРОСС/ От днес - 13 юни, до 12 септември се спира движението на моторните превозни средства по път II-44 Драгановци – Габрово, от км 18+000 до км 18+965. Ограничението е поради ремонт на моста близо до село Новаковци.Движението по направлението Габрово – Севлиево ще бъде пренасочено по обходни маршрути.Товарните автомобили над 5 т ще се отклоняват на пътен възел „Поповци“ по път III-5004 към село Рязковци, оттам по път III-4403 към село Козирог и по път III-4041 към град Севлиево. Всички останали видове моторни превозни средства ще бъдат насочвани по път III-4402 през селата Враниловци, Райновци, Гъбене, Горна Росица и град Севлиево. Преминаването по направление Севлиево – Габрово ще бъде по път III-4402 през селата Горна Росица, Гъбене, Райновци, Враниловци и гр.Габрово. Жителите на селата Драгановци и Новаковци, както и автобусите, обслужващи населените места, ще преминават по общинския път GAB 3008 през село Новаковци.Необходимо е шофьорите да карат внимателно, със съобразена скорост и да спазват стриктно пътната сигнализация.Ремонтът на мостовото съоръжение при км 18+693 е част от извършващата се в момента рехабилитация на над 27 км от път II-44 Севлиево – Драгановци – Габрово. Отсечката е включена в лот 11 и лот 12 на Оперативна програма „Региони в растеж“ 2014-2020 г., съфинасирана от Европейския фонд за регионално развитие. Второкласният път II-44 осигурява най-кратката връзка между столицата и Габрово, между Севлиево и Габрово, и свързва населените места от Северна България с прохода Шипка и Южна България.", "date": "2018.06.13", "title": "Ограничава се движението по път II-44 Драгановци – Габрово "}
{"url": "http://www.cross.bg/informatziya-tazi-boiichev-1576757.html", "text": "/КРОСС/ „На 17.05, при разглеждане на доклада за дейността на временната комисия за ЧЕЗ, приехме проект за решение. В т. 5. се казва: „БНБ да предостави по надлежния ред на НС информация, относно поетите финансови ангажименти от български банки, относно предстоящата сделка с „Инерком България“ за придобиване на активите на ЧЕЗ-България в страната“.До вчера тази информация не беше постъпила в НС“. Това заяви зам.-председателят на ПГ на „БСП за България“ Жельо Бойчев.Той подчерта, че тази информация е била отказана на временната комисия, но тази точка станала и решение на парламента от 17.05, обнародван в бр. 42 на Държавен вестник. „Излишно е да напомням мястото и ролята на българския парламент спрямо Конституцията на страната и по волята на българските граждани.  Надявам се да бъде направено съответното запитване към БНБ и тази информация да бъде предоставена“, каза още Бойчев. Той попита- ние република на българските граждани ли сме или на българските банки. „Ако тази информация не постъпи в НС, ще предприемем съответните действия след това“, категоричен е Жельо Бойчев.", "date": "2018.06.13", "title": "Жельо Бойчев: БНБ още не е предоставила информация за поетите ангажименти на банки към Инерком"}
{"url": "http://www.cross.bg/prodykti-turnovo-hranitelni-1576758.html", "text": "/КРОСС/ Съвместна проверка в склад за търговия на едро на хранителни продукти в областния град е предприета вчера. В нея са участвали служители на сектор „Противодействие на икономическата престъпност“ при ОДМВР – В. Търново и представители на Областната дирекция по безопасност на храните. В хода на инспекцията е установено, че в склада се съхраняват хранителни стоки – предимно млечни продукти, с изтекъл срок на годност, както и такива, чиито опаковки са с подменени стикерите, указващи срока на годност. В помещението са открити и иззети и множество отпечатани стикери и етикети за хранителни продукти, както и компютърна техника за изготвянето им.  Установен е собственикът на склада. По случая в ОДМВР – В. Търново е започнато досъдебно производство за престъпление по чл. 232, ал. 2 от НК, работата по което продължава под наблюдението на прокуратурата. ", "date": "2018.06.13", "title": "Хранителни продукти с изтекъл срок на годност иззеха служители на ОДМВР – В. Търново"}
{"url": "http://www.cross.bg/gradysa-vreme-predimno-1576738.html", "text": "/КРОСС/ Обявен е жълт код за бури и градушки в Западна България. Очаква ни и много горещо време с температури между 31 и 36 градуса.Ще преобладава предимно слънчево време, като от обяд над западната половина от страната ще се развива купеста и купесто-дъждовна облачност.В 12 области от Западна България са обявени предупреждения от първа степен.В тези райони количествата дъжд ще са около и над 20 л/кв.м.Над Черноморието ще е предимно слънчево с максимални температури от 26 до 29 градуса.", "date": "2018.06.13", "title": "Жълт код за бури и градушки днес"}
{"url": "http://www.cross.bg/neshto-iliev-surbiya-1576744.html", "text": "/КРОСС/ Намерих вратичка в закона кравата Пенка да остане жива, каза в предаването „Тази сутрин” по bTV директорът на Българската агенция по безопасност на храните д-р Дамян Илиев.Агенцията реши животното, което пресече границата със Сърбия и после се върна у нас, да не бъде умъртвявано.Дамян Илиев обаче подчерта, че лично е подписал решението на базата на достатъчно основания, а не на базата на емоциите.„Въпреки законодателството и ангажиментите, които има страната ни към страните-членки и към другите страни, с които имаме търговски отношения, и въпреки, че това понякога би могло да разклати доверието в компетентния орган, който дава гаранциите, решихме, че опасността липсва”, каза шефът на БАБХ.„Имахме достатъчно добри контакти със сръбската страна, вчера бях в Сърбия във връзка със същия казус и няма за мен риск в момента от заболяване, което да бъде внесено по този начин”, допълни той.Той отбеляза, че гаранцията на лекар с бележка от Сърбия е нещо, което не може да се приеме. „Един повърхностен преглед е несериозно нещо, на което да стъпим. И двете страни бяха длъжни да направят нещата както трябва”, коментира д-р Дамян Илиев.Той подчерта, че вирусните заболявания не са нещо несериозно, което да бъде третирано по лековат начин.", "date": "2018.06.13", "title": "Шефът на БАБХ: Намерих вратичка в закона кравата Пенка да живее"}
{"url": "http://www.cross.bg/makedoniya-sporazymenie-nayurt-1576743.html", "text": "/КРОСС/ Споразумението между Атина и Скопие за името на Македония ще допринесе за укрепването на регионалната сигурност, заяви говорителката на Държавния департамент на САЩ Хедър Науърт, цитирана от ТАСС.\"Премиерите Алексис Ципрас и Зоран Заев постигнаха историческо споразумение. Решаването на спора ще се отрази благоприятно на двете страни и ще допринесе за укрепване на сигурността и повишаване на благосъстоянието в региона. САЩ са готови да поддържат това споразумение по молба и на двете страни\", каза Науърт.Албанският премиер Еди Рама определи двамата си колеги от Гърция и Македония като \"прогресивни лидери\" и заяви, че \"Балканите днес са по-добро място\" благодарение на тях, предаде ТАСС. Агенцията отбелязва, че етническите албанци са около една четвърт от населението на Македония, което е общо 2,1 милиона души.Албанският външен министър Дитмир Бушати също поздрави \"нашите съседи и приятели\" за постигналото пробив споразумение, което по думите му ще превърне Балканите в част от \"евроатлантическото семейство\".", "date": "2018.06.13", "title": "Генералният секретар на ООН приветства споразумението за името на Македония"}
{"url": "http://www.cross.bg/zhilishta-prenaselenost-obitavali-1576742.html", "text": "/КРОСС/ Около 41% от българите, или четирима от всеки 10 наши сънародници, живеят в пренаселени жилища. Това показват данни от анализ на Евростат за състоянието на жилищния фонд в Евросъюза през 2017 г. Средният показател за пренаселеност в ЕС е около 17%, отчита европейската статистика.Близо 1,1 милиона българи, или около 15 на сто от населението у нас, живеят в жилища, които се споделят от повече от едно семейство, тоест удвояването на домакинствата в един апартамент, е доста често срещано явление сред българите с по-ниски доходи в градска среда.Случва се често 3 поколения, или около 6-9 членове на едно домакинство, да обитават маломерно жилище от 60-70 квадратни метра.Освен това около 80% от децата у нас под 18-годишна възраст, както и около 60 на сто от младите хора на възраст 16-29 години, са контингент от домакинства, които живеят в пренаселени жилища.  Процентът на пренаселените жилища у нас в големите градове е около 48 на сто /при 18 на сто за ЕС/, в малките градчета и предградията - около 40 на сто /при 15 на сто за ЕС/ и в селските райони - 33 на сто /при 17 на сто за ЕС/, показват данните на Евростат.  На фона на изключителната пренаселеност на жилищния фонд у нас анализът регистрира и значително висок процент от незаети жилища в градовете и селата, които стоят празни - от общо 3,9 млн. броя единици жилища у нас – около 1,2 милиона, или 31 на сто, са необитаеми и незаети.В градските райони незаетите жилища са над 650 хиляди (25 на сто от жилищата в градска среда), а в селските райони незаетите жилища са над 560 хиляди, или 43 на сто от сградния фонд по селата. Само в столицата и в София-област незаетите жилища са около 250 хиляди.Тези диспропорции се обясняват както с намаляване броя на населението у нас през последните години, така и с емиграцията на българите извън страната или вътрешната миграция от селата към градовете, което освобождава много жилища и ги прави свободни и необитаеми.От 28-те страни-членки на ЕС най-висока пренаселеност е регистрирана в Румъния - близо 50 на сто, отчита анализът на Евростат. Други страни, в които има значителна пренаселеност на жилищата с домакинства, са: Латвия – 43 на сто, България – 41 на сто, Полша и Унгария – по 40 на сто, Словакия – 38 на сто и др.В противоположния край на скалата най-ниски нива на пренаселеност са отчетени в Кипър – 2,4 на сто, Малта – 2,9 на сто, Ирландия – 3,2 на сто, Белгия – 3,7 на сто и Холандия – 4 на сто. Пренаселеността също е била проблем за по-малко от 10% от населението във Финландия – 6,6 на сто, Германия – 7,2 на сто, Франция – 7,7 на сто, Великобритания и Люксембург – по 8 на сто.Високи нива на пренаселеност са регистрирани и при съседите ни – Гърция – 40 на сто, Сърбия – 64 на сто, Македония – 68 на сто и Турция – 73 на сто.През миналата година около 42% от жителите на ЕС са обитавали апартаменти, или 4 от всеки 10 европейци, са обитавали фамилни къщи и една трета – 33 на сто, са имали самостоятелни къщи.  Около 42 на сто от европейците са обитавали свой собствен дом без заем или ипотека, докато други 27 на сто са обитавали жилище със заем или ипотека, отчита Евростат. Други 20 процента от европейците са обитавали жилище под наем.", "date": "2018.06.13", "title": "3 поколения на 60 квадрата: 41% от българите живеят в пренаселени жилища"}
{"url": "http://www.cross.bg/bivsh-petrov-hydozhnik-1576736.html", "text": "/КРОСС/ Бойко Борисов, министър-председател на България, председател на ПП ГЕРБ Илия Луков, фолк изпълнител Ираван Хира, генерален директор на „Хюлет-Пакард България“ Красимир Петров, бивш депутат от ГЕРБ Петър Петров, депутат от „Обединени патриоти“ в 44-ото НС Проф. Стоян Домусчиев, художник Христо Явашев (Кристо), художникВенелина Венева – лекоатлеткаДимитър Чохаджиев - бивш зам.-министър на икономикатаПроф. д-р Емил Лозанов - географ", "date": "2018.06.13", "title": "Родени  на 13  юни "}
{"url": "http://www.cross.bg/yuzhna-pompeo-koreya-1576741.html", "text": "/КРОСС/ Американският държавен секретар Майк Помпео пристига на посещение в Южна Корея. Посещението му идва ден след историческата среща между президента на САЩ Доналд Тръмп и севернокорейския лидер Ким Чен-ун в Сингапур.Помпео ще се срещне с представители на южнокорейските и японските власти.Припомняме, че на историческата си среща със севернокорейския лидер Ким Чен-ун Доналд Тръмп изненадващо обяви, че спира съвместните военни учения с Южна Корея.Новината смути Сеул, но по-късно Белият дом увери съюзниците си в „железните” ангажименти за тяхната сигурност.", "date": "2018.06.13", "title": "Държавният секретар на САЩ Майк Помпео пристига на посещение в Южна Корея"}
{"url": "http://www.cross.bg/sapareva-banya-samokov-1576746.html", "text": "/КРОСС/ До 22 часа днес затворен за движение остава четирилентовият път, свързващ пътя Дупница - Самоков със Сапарева баня. Затварянето му се налага заради снимането на видеоклип на световно известен автомобилен концерн. Движението към центъра на Сапарева бяна откъм Самоков става по обиколен маршрут, което е неудобство за стотиците курортисти. Отклонението към града е затворено за преминаване на МПС във времето от 10 ч. сутринта до 22 ч. вечерта. Екипите ще приключат със снимките късно в сряда. Рекламният клип ще бъде използван в световен ефир.Не за първи път инфраструктура и \"терени\" на  Сапарева баня са снимачна площадка за филмови или рекламни продукции, припомнят от общината. В курорта преди две години беше самият Антонио Бандерас, за да огледа заедно с продуцентите си места за снимки на бъдещ филм. Това се разбра на форум по развитието на туризма по Рилското корито и Югозапада. Заяви го тогавашният и сегашен министър на  туризма Николина Ангелкова.В Сапарева баня бяха заснети повечето кадри на българския игрален филм \"Категория-5. 8000 лева пък са постъпили в касата на общината през миналата година от заснените кадри на българо-индийска лента  с работно заглавие \"Thala\". ", "date": "2018.06.13", "title": "До 22 часа днес ще е затворен пътят, свързващ пътя Дупница - Самоков със Сапарева баня"}
{"url": "http://www.cross.bg/zhivot-lesen-molete-1576733.html", "text": "/КРОСС/ „Не се молете за лесен живот. Молете се за силата да издържите на трудностите.“ Брус Лий ", "date": "2018.06.13", "title": "Не се молете за лесен живот..."}
{"url": "http://www.cross.bg/pregledi-profilaktichnite-bolesti-1576747.html", "text": "/КРОСС/ Специалисти от Клиниката по ендокринология и болести на обмяната от ВМА продължават профилактичните кампании с цел превенция и ранна диагностика на ендокринни заболявания. Безплатните медицински прегледи ще бъдат в Дома на културата в Девин, след предварително записване или направление от личния лекар. Всеки желаещ може да провери стойностите на кръвната си захар и холестерол, и да се консултира със специалистите. Лекарите са категорични, че профилактичните прегледи могат да служат като гаранция за добро здравословно състояние. По думите им, често пъти хората търсят медицинска помощ едва, когато възникне проблем. Влошаването на здравето не винаги обаче е придружено от симптоми, които може да бъдат забелязани от самия пациент. Именно тук е и ролята на профилактиката и превенцията на заболяванията, тъй като чрез ранна диагностика много болести могат да се овладеят, преди да са довели до необратими промени в организма.", "date": "2018.06.13", "title": "Ендокринолози от Военно-медицинска академия - София правят безплатни прегледи в Девин"}
{"url": "http://www.cross.bg/lyato-pazar-godina-1576748.html", "text": "/КРОСС/ Между 5 и 7 процента увеличение на чуждестранните туристи през летния сезон показват прогнозните данни на Министерството на туризма. Засега се регистрира около 5 на сто спад от страна на руския пазар. На първо място по брой туристи за поредна година се очаква да бъде немският пазар.\"Изключително добре вървят записванията от немския пазар, Полша, Чехия, Израел, Великобритания. Към момента общият ръст за лято 2018-а година се движи между 5 и 7 процента и толкова очакваме да бъде общият ръст за 2018-а.\"Според проучване от последните седмици, цитирано от министър Ангелкова, около 44% от българите планират да почиват през това лято.\"Очакваме и това лято да има около милион и шестстотин хиляди до около милион и деветстотин българи по Черноморието. Най-голям интерес има към четири и петзвездните хотели.\"Според заявките на работодателите около 5000 сезонни работници ще влязат да работят у нас, основно от Украйна, Молдова и Беларус.", "date": "2018.06.13", "title": "Около 44% от българите планират да почиват през това лято"}
{"url": "http://www.cross.bg/akilina-sveta-volysian-1576732.html", "text": "/КРОСС/  Страдание на света мъченица АкилинаВ палестинския град Вивлос, където християни се появили още от времето на светите апостоли, живеел християнинът Евтолмий. Господ благословил неговото честно съпружество с раждането на дъщеря, която нарекли Акилина. Четири месеца след раждането, майка й я донесла при епископ Евталий и той огласил детето, като го осенил с кръстното знамение, а след още два месеца го кръстил. Когато била на две години, Акилина загубила баща си и останала под грижите на майка си. Тя възпитавала дъщеря си, като й внушавала правилата на благочестивия християнски живот. На седемгодишна възраст момичето напълно усвоило наставленията й. Акилина растяла и все повече и повече се изпълвала със Светия Дух, украсявала се с Христовата благодат и дотолкова била проникната от нея, че още в младите си години мъжествено потъпкала като нищожни указите на нечестивите царе за задължителното идолослужение. За това е и нашият разказ.Когато Акилина, непрестанно призоваваща в молитвите си Бога, навършила десет години, течала седмата година от царуването на Диоклетиан. В това време Палестина била управлявана от някой си Волусиан - по-скоро рожба дяволова, а не човешка. Като не признавал истинския Бог, Твореца на всичко съществуващо, Волусиан с ненаситна злоба повдигнал гонение срещу благочестивите последователи на Христа Спасителя, и мнозина доблестни Христови воини, мъжествено понесли страданията, били удостоени с неувяхващи венци. В тия дни блажената девойка Акилина, преизпълнена с Богопознание, често се обръщала към връстниците си с такива увещания:- Каква полза имате от почитането на немите и безчувствени идоли? Нима не знаете, че тия, които им се покланят с вяра, се залъгват с празна и пагубна дяволска надежда? Могат ли тези мъртви и безсилни богове да оказват благодеяния?- А ти кой Бог почиташ? - попитали връстничките на Акилина.Тя отговорила:- Покланям се и почитам достойния за поклонения Един Бог, Който е сътворил небето, земята, морето и всичко, което ги изпълва. Той изначало благотвори на всички, които вярват в Него и Му се надяват, и понеже е Всемогъщ, до свършека на света ще излива благодеянията си върху тия, които Го призовават.- Ние сме чували - възразили събеседниците на Акилина, - че Богът, Когото проповядваш, е умрял на кръста, разпнат от иудеите.- Смъртта - отговорила светата - няма власт над Него: Той не само оживял, но оживил и мъртвите, като ги изкупил с Честната Си Кръв. Като видял, че човекът се отклонил от правия път, Той благоволил да се въплъти, да стане човек, та като унищожи дяволското изкушение и ни подаде благодатта в истина, да изправи и постави на спасителния път падналия човешки род.- Но кой е Този, за Когото казват, че е разпнат? - продължавали да разпитват връстничките на Акилина.- Спасител на всички, възлюбил човешкия род - отговорила тя. - Той доброволно е претърпял страдания, та от вехтия човек с вода и Дух да сътвори нов. Той се качил на Кръста, понеже желаел да спаси не само живеещите на земята, а и да освободи от оковите на смъртта пребиваващите в ада. С тридневното Си възкресение той възвестил като неотменима истина, че при Неговото второ пришествие за всички ще настъпи възкресение от мъртвите.- Но ако - недоумявали другарките на Акилина - Той е оказал на света такива велики благодеяния, защо иудеите, неговите съплеменници, не го почитат за Бог?- Тоя народ - обяснила светата девица - винаги се отклонява от правия път. Понеже има непокорна в ожесточението си и заслепена от злоба душа, той обикновено отхвърля онова, което е истинно и праведно. Затова иудеите са отхвърлили и Благодетеля си, като Го предали на Пилат за осъждане на кръстна смърт.Един от робите на областния началник, на име Никодим, често чувал беседите на блажената Акилина с връстничките й и накрая съобщил на господаря си, че в града живее момиче, което нарича бесове нищожните, според него, богове и не се подчинява на царските укази да ги почита. При това тя проповядва за някакъв разпнат Бог и отвръща някои от бащината религия. Като чул това, областният началник пратил слугите си да хванат девойката. Акилина била задържана през втората година от управлението на Волусиан и на дванадесетата година от рождението си. Когато била доведена в нечестивото съдилище, Волусиан я погледнал и запитал:- Ти ли си противиш на царските укази, като заблуждаваш и другите да не почитат нашите богове, а да се покланят на Разпнатия Човек? Нима не ти е известна повелята на царете - изповядващите името на Иисуса да бъдат предавани на всякакви мъчения, дори до смърт? Затова се отречи от Разпнатия и принеси на безсмъртните богове достойна жертва, та да не сме принудени да те предадем на мъчения.- Ако ти, началнико - отговорила света Акилина, - ме осъдиш на страшни мъки, с това ще ми придобиеш нетленния венец, който се надявам скоро да получа от моя Спасител, защото изповядвам името Му, и никога, дори в най-люти мъки, не ще се отрека от него. И тъй, побързай, измисли за мене каквито искаш мъки, и ще се убедиш на дело, че въоръжена с вярата, не се страхувам от тях.Тогава Волусиан взел ласкаво да уговаря светата девица:- Като гледам твоята крехка възраст и красота, те съжалявам, защото, ако те предам на мъки, неукрепналите ти членове ще се раздробят; жестоките палачи след люти мъки ще те предадат на смърт и съвсем млада ще се лишиш от живота, а християнският Бог, Когото изповядваш, няма да ти помогне.- Не те моля за съжаление - възразила света Акилина на Волусиан. - Ако мислиш да ми окажеш милосърдие, повече ще ми навредиш, като искаш да ме откъснеш от истинския Бог. Моля те, не ме жали, но се отнеси към мен с най-безпощадната жестокост и тогава от търпението ми ще узнаеш, че уповаващите на Бога не могат да бъдат победени.Управителят се убедил, че никакви увещания не могат да накарат Божията рабиня да се откаже от изповеданието на Иисуса и заповядал да я бият през лицето с думите:- Ето началото на мъките - сладостно и приятно ли е?- Безчовечни мъчителю - възкликнала Акилина, - понеже се осмели да биеш по лицето създадената по Божия образ, знай, че Този, Чийто образ нося, не ще ти прости това в деня на Своя съд.- Мисля - казал съдията, - че великите ни богове, които сега държат в ръцете си спасението на целия свят, в бъдещия век също ще държат във властта си спасението на всички.При тия думи той заповядал на двама воини девойката да бъде съблечена и бита, като съпровождал мъчението с думите:- Къде е сега твоят Бог, Акилино, за Когото казваше, че няма да ми прости на Своя съд? Нека дойде тук и те избави от ръцете ми.После заповядал на мъчителите да спрат и казал на света Акилина:- Послушай ме, понеже ти желая доброто: остави безумието си и ако искаш да се избавиш от мъките, откажи се от християнската ерес. Избавил ли се е от ръцете ми дори един надяващ се на Онзи, Който Сам Себе си не е избавил, когато е бил разпнат? Кого от почитащите Иисуса са оставили жив на земята нашите царе?- Нима мислиш, безжалостни палачо - отговорила света Акилина, - че усещам мъките? Знай, че моят Бог ми дава твърдост и търпение, несравнимо по-големи от мъките, които изнамираш против мене по внушение на твоя баща - дявола.Волусиан, учуден от това мъжество на блажената девойка, й рекъл:- Оставям ти няколко дни да размислиш, та със здраво разсъждение да се поклониш на боговете и така да спасиш живота си, като получиш при това достойна награда от царете.- Колко ми отпускаш? - попитала света Акилина.- Колкото искаш - отговорил Волусиан.- Тогава те моля - казала мъченицата - да не ми оставяш и час за подобни размисли: от малка съм научена да се покланям само на Единия Бог, надявайки се на живеещия на небесата, Който с милостивото си око гледа земните Си чеда.Като видял твърдата любов на девойката към Бога, Волусиан си казал: „Напразни са увещанията и трудовете ми\". И в гняв заповядал с нажежени пръчки да пробият главата на светата през ушите. Когато нажежените пръчки пронизали главата на девойката, мозък и кръв изтекли през ноздрите й. Поради непоносимите страдания света Акилина паднала като мъртва на земята. Управителят мислел, че наистина е умряла, и заповядал да я хвърлят на кучетата извън града. Той решил, че мъченицата не е достойна и за обикновено погребение, понеже нарушавала царските повели и хулела римските богове. Тялото на света Акилина останало хвърлено на пътя цял ден. През нощта се явил ангел Господен на блажената девойка, докоснал я и рекъл:- Стани и бъди здрава! Иди и изобличи Волусиан, понеже и той самият, и намеренията му са нищожни пред Бога.Акилина веднага станала напълно здрава и прославила Бога:- Благодаря ти, Творецо на моя живот, че ми връщаш здравето и избавяш от нечестие Своите раби. Ти, Господи, си превечен и няма друг Бог освен тебе. За едно смирено Те моля: когато завърша подвига на страданието си, увенчай ме с венеца на Твоята слава, и като се наслаждавам на изпълнението на Твоите обещания, ще Те възпея сред лика на светиите, пострадали заради изповядването на Твоето име.Господ свише отговорил на молитвата на смирената Си рабиня:- Иди и изпълни това, за което молиш.Като чула това, блажената девойка с неизречима радост тръгнала към града. Когато стигнала градските порти, те сами се отворили пред нея. Водена от Господния ангел, Акилина отишла в двореца на Волусиан и като влязла безпрепятствено вътре, застанала пред спящия началник. Той се събудил, видял девойката, ужасен повикал своите кувикуларии и ги попитал:- Коя е тази, дето стои пред очите ми? Слугите дигнали светилника и казали:- Без съмнение това е Акилина, която след смъртта, причинена от мъките, ти заповяда да хвърлят на кучетата.Като чул думите им, началникът се ужасил още повече, но заповядал да държат девойката под стража до сутринта.С настъпването на деня Волусиан отново повикал на съд света Акилина и веднага се обърнал с въпрос към нея:- Ти ли си това, Акилино?- Нима ти, беззаконнико, чиито душевни очи са заслепени от твоя баща - дявола, не виждаш сега и с телесните си очи? - на свой ред запитала блажената девойка. - Наистина, Божията рабиня, която стои пред тебе, съм аз, Акилина.В силно недоумение, търкайки очи, антипатът разсъждавал така:- Какви ли мъчения могат да й навредят, щом не умря, макар мозъкът й да изтече от изгарящата й глава?Като размислил за това, той издал следната заповед за посичането й с меч:„Старателно и дълго увещавахме Акилина, защитницата ма безбожната християнска ерес - макар и млада на години, но велика магьосница, която не почита безсмъртните богове и не се подчинява на царските повели, - но не можахме да я отвърнем от безумието. Затова, след многото мъчения, които никак не навредиха на магьосницата, нареждаме да бъде умъртвена вън от града чрез посичане с меч.\"След смъртната присъда отвели света Акилина на мястото за посичане. Когато стигнали, блажената девойка си изпросила време за молитва. Тя вдигнала очи към небето и се помолила така:- Всесилни Господи и Боже мой! Благодаря ти, че ме доведе до края на моя подвиг. Славя Тебе, моя Бог и Творец на всички, че не завърших безплодно моето страдалческо поприще. Благославям Те, Създателю на всичко, че посрами мъчителя, а мене удостояваш с нетленен венец. Приеми в мир духа ми, та като оставя земното, да придобия небесното.В отговор на молитвата на блажената, от небето се чул глас:- Дойди, избрана дево, потъпкала яростта на мъчителя и съкрушила с подвига си дяволското жило, и приеми приготвеното ти въздаяние.И веднага след тия думи светата Христова мъченица починала със смъртния сън, преди палачът да вдигне меча над главата й. Макар и да видял това, палачът не посмял да наруши заповедта на началника и отсякъл главата на мъртвата вече девойка, а от раната вместо кръв потекло мляко. Присъствалите при смъртта й християни взели мощите на мъченицата като несравнима скъпоценност. Те помазали останките с ценни благовония, обвили ги с нови повивки и с почести ги погребали в гробница в самия град Вивлос. И много изцеления имало за болните от гроба на светата мъченица Акилина за слава на Христа, нашия Бог, во веки прославян с Отца и Светия Дух. Амин.", "date": "2018.06.13", "title": "Св. мчца Акилина. Св. Трифилий, еп. Никозийски"}
{"url": "http://www.cross.bg/obrenovich-london-germaniya-1576731.html", "text": "/КРОСС/  1805 г. - Експедицията на Луис и Кларк достига до водопадите Грейт Фолс.1839 г. - Милош Обренович абдикира като княз на Сърбия в полза на сина си Милан Обренович II.1842 г. - Кралица Виктория прави първото си пътуване с влак.1855 г. - Поставена е за пръв път операта Сицилианска вечерня на Джузепе Верди в парижката Гранд опера.1865 г. - Река Дунав е премината от чета, членове на която са Хаджи Димитър, Стефан Караджа, Юрдан Юрданов - Инджето, Петър и Тодор Шиварови.1895 г. - Провежда се първото автомобилно рали във Франция по трасето Париж - Бордо - Париж.1917 г. - Първа световна война: Германия включва в бомбардировките на Лондон самолети вместо дирижабли.1944 г. - Втора световна война: Нацистка Германия подлага за първи път Лондон на обстрел с ракети Фау-1.1965 г. - В София е открит Театър 199.1974 г. - Открита е последната отсечка от Автомагистрала А3 в Италия, свързваща Салерно с Реджо ди Калабрия.1983 г. - Американският космически апарат Пионер 10 става първият обект, направен от човека, който напуска Слънчевата система.2004 г. - Тимо Глок дебютира като пилот от Формула 1. ", "date": "2018.06.13", "title": "13 юни в историята"}
{"url": "http://www.cross.bg/silno-zemetresenie-ydari-symatra-1576740.html", "text": "/КРОСС/ Земетресение с магнитуд 5,8 по скалата на Рихтер разтърси индонезийския остров Суматра, съобщиха от Геофизичния институт на САЩ.Няма данни за пострадали или материални щети в момента.Епицентърът на труса е бил в морето на дълбочина 10 км, на 246 км югозападно то град Паданг с население 840 хил. души на остров Суматра.", "date": "2018.06.13", "title": "Силно земетресение удари Суматра"}
{"url": "http://www.cross.bg/ovladyan-pozhar-stihiyata-1576739.html", "text": "/КРОСС/ Горски пожар бушува в американския щат Калифорния.Огънят се разпространи опасно близо до къщи в Бевърли Хилс, което наложи евакуация на обитателите им.250 пожарникари се борят със стихията, подпомагани то хеликоптери.Пламъците се разпространяват и по околните хълмове, но вятърът е сравнително слаб, което дава надежди, че стихията бързо ще бъде овладянаПожарът край Стара Кресна е овладян. Това съобщи за \"Хоризонт\" заместник-кметът на Кресна Валентин Стоичков.„Пожарът е овладян и мисля, че днес не е необходимо да се предприемат никакви действия. Щетите не са много, пожарът е овладян бързо и явно е в района на стария пожар, който беше миналата година.По трасето на високото напрежение, някаква искра може би е възпламенила, което е източник на пожара“.", "date": "2018.06.13", "title": "Горски пожар бушува в американския щат Калифорния(обновена)"}
{"url": "http://www.cross.bg/bulgariya-zhivo-stydioto-1576734.html", "text": "/КРОСС/ Как ще продължи диалогът с майките на деца с увреждания след връщането на министър Бисер Петков?Как се живее две седмици без вода? На живо от кюстендилското село Стоб.Кои са изоставените места в България? 160 села без нито един жител. Има ли път назад?За нерешените проблеми на отбраната. Говори бившият министър Бойко Ноев.Вот на недоверие в сектор \"Сигурност\". Депутатът от БСП Весела Лечева.За доверието и недоверието в политиката. Говорят управляващите.На живо от Крумово. Как се поддържа военната техника - командирът на авиобазата бригаден генерал Димитър Иванов.Защо автобусните превозвачи планират блокада?Ще бъде ли подписано предложението за името Република Северна Македония?Сигурна ли е техниката на военната ни авиация? Гост ген. Константин Попов, шеф на парламентарната комисия по отбранаЗа новото име на Македония и как България ще защити семействата с отнети деца в Норвегия - министърът на външните работи Екатерина Захариева;Как министър Бисер Петков се раздели с поста си само за ден? Коментар на Хасан Адемов, шеф на социалната комисия в парламента;След историческата среща в Сингапур - какво договориха Доналд Тръмп и Ким Чен-ун? В студиото Соломон Паси;Защо помилваха кравата Пенка? В студиото човекът, който взе решението - д-р Дамян Илиев, председател на агенцията по храните;Тема: След фаталния полет.Версиите за падането на военния хеликоптер.Защо пилотите не са имали достатъчно часове във въздуха.Тема: Нова атака по кабинета. Ще удържи ли властта вота на недоверие за сигурността? В спор управляващи и опозиция.Тема: Министерска оставка за един ден. За скандалите и обратите - в студиото Антоний Гълъбов и Андрей Райчев. След побой и палеж. Напрежение в Угърчин. На живо - местните на протест срещу постоянните набези. Христо Стоичков пред NOVA - за новата любов в живота му и шансовете да видим България отново на голям футболен форум. На живо от Москва - часове преди началото на Световното първенство по футбол. \"Запей, България\" - певицата Славка Калчева в колата на Ива и Мон Дьо. ", "date": "2018.06.13", "title": "Теми и гости в ефира днес"}
{"url": "http://www.cross.bg/chasa-provede-gerb-1576735.html", "text": "/КРОСС/София.От 9.00 часа ще се проведе заседание на Народното събрание.***София.В Централния военен клуб заместник-министърът на отбраната Атанас Запрянов ще открие международна научна конференция по въпросите на кибер сигурността и кибер отбраната „Бърза реакция\".***София.В София Тех Парк ще се проведе Eastern Europe Tech Tour 2018.***София.От 10.00 часа в сградата на КЕВР на бул. „Княз Дондуков\" 8-10, ет. 4, ще се проведе открито заседание за обсъждане на доклад относно заявлениe от „Райков сервиз\" ООД с вх. № Е-15-58-1#2 от 12.03.2018 г. за утвърждаване на цени за разпределение на природен газ, цени за снабдяване с природен газ и цени за присъединяване на клиенти към газоразпределителната мрежа за територията на община Смолян за регулаторен период 2018-2020 г.***София.От 10.10 часа в сградата на КЕВР на бул. „Княз Дондуков\" 8-10, ет. 4 ще се проведе обществено обсъждане на проект на решение за утвърждаване на цени за разпределение на природен газ, цени за снабдяване с природен газ и цени за присъединяване на клиенти към газоразпределителната мрежа за територията на община Смолян на „Райков сервиз\" ООД за регулаторен период 2018-2020 г.***София.От 11.00 часа протестиращите срещу Проектозакона за Българска автомобилна камара браншови организации ще проведат среща с председателя на Комисията по транспорт към парламента Халил Летифов.***София.От 11.00 часа в Национален пресклуб БТА ще се проведе пресконференция във връзка с това, че България изпраща свой отбор от пациенти в първите международни спортни игри за хора с онкологични заболявания /22- 25 юни, Рим, Италия/.***София.От 12.00 часа в Национален пресклуб на БТА ще се проведе пресконференция на Инициативен комитет „Възраждане\" във връзка със събиране на подписи за свикване на референдум срещу въвеждането на еврото в България.***София.От 13.30 часа в заседателната зала в сградата на Висшия съдебен съвет ще се проведе заседание на Прокурорската колегия на ВСС.***София.От 14.30 часа в зала Изток на Народното събрание под патронажа на Комисията по здравеопазването Националният център по обществено здраве и анализи (НЦОЗА) организира кръгла маса на тема: „Здравето на българите през 21 век - тенденции и предизвикателства\".***София.От 19.00 часа пред бл. 320 в „Младост 3\" жители на блока излизат на протест срещу инвестиционен проект за мястото на детската площадка зад блока им.***Варна.От 10.00 часа в офиса на ГЕРБ в район „Одесос\", на ул. „Хаджи Димитър\" №3, структурите на Жени ГЕРБ и Младежи ГЕРБ във Варна организират кръводарителска акция.***Варна.От 9.30 часа в пресцентъра на Фестивален и конгресен център - Варна ще се проведе немско-български семинар. Организатори са Съюзната адвокатска камара на Германия, Центърът за обучение на адвокати „Кръстю Цончев\" и Адвокатски съвет - Варна.***Варна.От 16.00 часа в зала „Варна\", Община Варна, ще се проведе заседание на пълния състав на Общински консултативен съвет по въпросите за младежта към Община Варна.***Велико Търново.От 17.30 часа в зала 30 на Младежки дом ще се проведе дискусионна среща на тема „Терминал България\".***Каварна.От 17.00 часа в заседателната зала на община  Каварна ще се проведе разяснителна среща във връзка с влизането в сила на Общия регламент относно защитата на данните(Регламент 2016/679 на ЕС).***Калофер.От 10.00 часа Националния ученически събор, посветен на 170-тата годишнина от рождението на Христо Ботев ще посети Национален музей „Христо Ботев\", Даскал Ботьово училище - гр. Калофер и Храм „Успение на Св. Богородица\" - гр. Калофер.***Пловдив.Общинските съветници от ГЕРБ ще проведат приемни с граждани. Радослава Ташкова, председател на Групата на ГЕРБ и заместник-председателна Общински съвет - Пловдив, ще се срещне с граждани от 16.00 до 18:00 часа в офиса на ГЕРБ в район „Южен\" на ул. \"Академик Петър Динеков\" №1А; Георги Василев, от 16 до 18:00 часа в офиса на ГЕРБ в район „Южен\" на ул. \"Академик Петър Динеков\" №1А; Ани Лафчиева, от 17:00 до 18:30 часа в офиса на ГЕРБ в район „Източен\" на ул. \"Коста Паница\" №5; Емил Русинов, от 17:30 до 19:00 часа в офиса на ГЕРБ в район „Източен\" на ул. \"Коста Паница\" №5.***Разград.От 10.00 часа в зала 712 в Областна администрация ще бъде дадена съвместна пресконференция на Областна администрация-Разград и Регионалното управление на образованието-Разград.***Русе.От 11.00 часа пред сградата на Комплексния онкологичен център ще бъде демонстрирана обновената пациентска сигнализационна система, която вече работи в лечебното заведение.***Хасково.От 11.00 часа в залата на втория етаж на Община Хасково ще се проведе заключителна пресконференция по проекта за подобряване наобразователна инфраструктура в града.***с. Шишковци.От 11.00 часа ще бъде открита обновената експозиция на къща-музей „Владимир Димитров - Майстора\" и студентският пленер „В духа на Майстора\".*** Шумен.От 10.00 часа в Пресклуба на БТА в Шумен ще се състои пресконференция на председателя на „Движение България на гражданите\" Димитър Делчев. ", "date": "2018.06.13", "title": "Предстоящи събития в страната за 13 юни"}
{"url": "http://www.cross.bg/skopie-makedoniya-solyn-1576763.html", "text": "/КРОСС/ След подписването на споразумението за името на Македония, Солун и Скопие ще си разменят статуи, съобщава атинският вестник „Та неа”, като се позовава на информация от гръцкото правителство.Ако размяната не се осъществи, на статуите ще се поставят информационни надписи, от които ще става ясно, че са символи на гръцката култура.Такъв пример е статуята на Конника (Александър Велики) на централния площад в Скопие. Информационният надпис ще уточнява, че тя отнася за елинистическия период и символизира дружбата между Гърция и Македония.", "date": "2018.06.13", "title": "Солун и Скопие ще си разменят статуи"}
{"url": "http://www.cross.bg/vestnik-borisov-ministur-1576745.html", "text": "/КРОСС/\"Борисов нареди хората с увреждания \"да му се махат от главата\", пише вестник \"Сега\". Всекидневникът обяснява, че премиерът е върнал Бисер Петков като министър в социалното министерство, но го е оставил да се оправя сам с протестиращите хора с увреждания и засега отхвърля възможността да даде повече пари.Това стана след повсеместен отпор срещу смяната на социалния министър, която вместо да замаже положението, както целеше Борисов, вдигна още повече напрежението. Разочарован, че палатковите лагери не са разтурени в отговор на оставката, премиерът демонстрира пълно пренебрежение и непознаване на казуса, за който твърдеше, че го разплаква от телевизора. Той арогантно противопостави исканията на хората с увреждания на пенсионерите, учителите, армията и МВР, коментира \"Сега\".\"Министър в оставка за половин ден\", пише по темата вестник \"Земя\".\"БСП спаси Валентин Радев засега\" - това е водещо заглавие на днешния брой на вестник \"24 часа\". Изданието коментира, че  БСП очевидно държи да запази правителството на Бойко Борисов цяло, след като поиска втори вот на недоверие - този път на тема \"Сигурност\". Решението за вота беше оповестено вчера. Борисов обаче не би направил промени под натиска на БСП, пише \"24 часа\". Така вътрешният министър ще оцелее, въпреки че преди дни премиерът призна, че \"много се е карал на МВР\" заради провала на акцията \"Пелов\", посочва още изданието.\"2000 автобуса спират работа за час и половина в 14 ч. утре в знак на протест\", съобщава вестник \"Дума\". Изданието обяснява, че браншът е против създаването на автомобилна камара, върху която ще бъдат прехвърлени функции на \"Автомобилната администрация\". Според превозвачите законопроектът, внесен от депутати от ГЕРБ, \"Обединени патриоти\" и \"Воля\", е лобистки, отбелязва \"Дума\".\"Делят курортите на зони за купон и отдих\", информира в заглавие на първата си страница вестник \"Труд\". Министърът на туризма Николина Ангелкова е обяснила, че идеята е редът в курортите да се определя с наредба, като общинските съвети да решават кой от родните курорти в каква посока да се развива, допълва всекидневникът. ", "date": "2018.06.13", "title": "Преглед на печата"}
