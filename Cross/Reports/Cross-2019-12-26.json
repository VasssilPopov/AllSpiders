{"url": "http://www.cross.bg/godina-foiierverki-nova-1621236.html", "text": "/КРОСС/  По решение на градския съвет, град Закопане, разположен в планинския масив Татри и наричан още зимната столица на Полша, наложи забрана за фойерверки на обществени места, съобщиха днес местни медии, цитирани от ДПА.Забраната, която не се отнася до частни имоти, ще влезе в сила преди новогодишната нощ.Градските съветници се мотивираха с предотвратяване на пожари в града, където има много традиционни дървени къщи, както и със загриженост за домашните и дивите животни.Фойерверките от години са неразделна част от празненствата за Нова година в Полша.Но кампании в социалните медии срещу използването на фойерверки стават все по-популярни в страната.Миналата година редица големи градове, между които Варшава, Краков, Вроцлав и Гданск, престанаха да използват фойерверки по време на общинските празненства за Нова година. ", "date": "2019.12.26", "title": "Спират фойерверките за Нова година в полски град"}
{"url": "http://www.cross.bg/brak-vuzrast-sklyuchvane-1621235.html", "text": "/КРОСС/  Саудитска Арабия стана поредната държава, която след дългогодишни дискусии забрани ранните бракове. Сега минималната изисквана от закона възраст за сключване на брак е 18 години, съобщи саудитският вестник „Saudi Gazette\", цитирана от РИА Новости.Министърът на правосъдието Ал Самаани вече е изпратил изпратил новия закон до всички местни съдилища.Според УНИЦЕФ 39 000 деца се женят ежедневно в света.Ако тийнейджър под 18 години иска да сключи брак, специални съдилища ще дават разрешение за това. Те ще решат дали ранният брак ще се отрази негативно на младия младоженец и неговото бъдеще.Приемането на новия закон последва влизането в сила през януари тази година на забраната за сключване на брак с подрастващи на възраст под 15 години. Преди това в Саудитска Арабия законът не определяше минималната възраст за сключване на брак, поради което въпросът за сключване на бракове със съвсем млади момичета стана много актуален. През 2017 г. няколко представители на саудитския парламент Меджлис ал Шура (Консултативен съвет) изпратиха писмо до Министерството на правосъдието с искане на девойки под 15-годишна възраст да бъде забранено да сключват брак.Според Световния икономически форум 117 държави по света позволяват на деца да сключат законен брак при определени обстоятелства или нямат определена от закон минимална възраст за това. ", "date": "2019.12.26", "title": "Саудитска Арабия забрани ранните бракове "}
{"url": "http://www.cross.bg/koleda-film-grinch-1621245.html", "text": "/КРОСС/  Какво е Коледа без най-популярните и обичани коледни филми? Подарете си незабравими вечери с тях. Вижте 10-те най-добри филма за коледните дни:Актьорът Уил Феръл играе ролята на човек отгледан от елфите, помагащи на Дядо Коледа. Когато пораства, той обаче разбира, че всъщност не е елф, а човек, и тръгва на дълго пътешествие за да срещне истинския си баща. Филмът е смешен, по начин, какъвто само Уил Феръл, може да го направи.10 кралски препоръки за приказна Коледа (СНИМКИ)Гринч е зелено космато същество, което живее заедно с кучето си Макс в пещера в планината Кръмпит. Той мрази Коледа и всичко, което е свързано с нея. Един ден на Гринч му хрумва чудовищна идея. Той намъква костюм на Дядо Коледа, и минава от къща на къща, за да открадне подаръците, украшенията и коледните дръвчета но жителите на близкото градче.За една нощ осемгодишният Кевин Макалистър става господар на къщата. В суматохата около заминаване на коледна почивка семейството на Кевин случайно го забравя в къщата и той се заема с празничната й декорация. Но малчуганът не украсява стаите с гирлянди и елхови клонки. Той се подготвя да посрещне с безброй капани-изненади двамата смотани крадци, които се опитват да проникнат в дома му.Безспорно един много добър семеен филм от Мартин Скорсезе . Филмът ни връща назад във времето през 30-те години на 20-ти век, където сред стените на парижката железопътна гара живее 12-годишен сирак. В мистериозната история се забъркват един самотен баща и един робот.Детският автор Крис Ван Алсбург жъне голям успех с романа си „Полярен експрес\" и по него прави филм. В него Били се опитва да повярва в Дядо Коледа, празничните чудеса и елфите напук на своите родители, които го убеждават, че това е измишльотина.\"Утреландия\" е фантастично приключение за цялото семейство. Свързани от обща съдба, бившият вундеркинд Франк и Кейси - умна тийнейджърка, се впускат в изпълнена с опасности мисия да разкрият тайните на загадъчно място някъде във времето и пространството, известно само като \"Утреландия\".11-годишният Александър започва своят ден със залепена дъвка в косата. Това води до други последствия, а когато казва на родителите си за своя ужасен ден, той проумява, че не е единствения с отвратителен ден.Тази приключенска комедия с добре познатите куклени герои, ще ви отведе на вълнуващо пътуване из Европа, гарнирано с куп неприятности.„Отвътре навън\" ни отвежда на най-невероятното от всички места - вътре в човешкото съзнание. Това е филм за детското израстване, за емоциите и чувствата, които бушуват в съзнанието на порастващите деца.След излизането си през 2013 г. този филм се превърна в любим на милиони деца по света и на техните родители. В приключенската анимационна комедия пророчество е сковало едно кралство във вечна зима.Красиви емоции, песни и вълшебства за цялото семейство. ", "date": "2019.12.26", "title": "10-те най-добри филма за коледните дни"}
{"url": "http://www.cross.bg/ribi-zvytzi-izdavat-1621247.html", "text": "/КРОСС/  Морски биолози от университета на Ексетър записаха със специално оборудване в лондонския аквариум звуците, които издават риби, докато се хранят, карат се и си общуват във водата, съобщи в. \"Дейли мейл\".В \"разговорите\" са участвали риби клоуни, тигрови риби, морски кончета, дори раци. Вокализациите им варират между гаргарене, цъкане и крякане.Рибите комуникират по различни причини - да привличат партньори, в спор за храна или просто да обявят, че са там. Някои издават звуци при защита, за да изплашат застрашаващи ги риби или водолази.С помощта на звукови инженери от известното студио \"Аби роуд\", биолозите са превърнали рибешките звуци в празничен коледен запис. ", "date": "2019.12.26", "title": "Биолози записаха как рибите „разговарят“ помежду си"}
{"url": "http://www.cross.bg/vinetka-agentziya-chrez-1621259.html", "text": "/КРОСС/  За коледните и новогодишни празници, когато много шофьори тръгват на път.Агенция „Пътна инфраструктура\" напомня на водачите на автомобили, че могат проверят валидността на електронната винетка на сайта www.bgtoll.bg.От бутона „Проверка на винетка\", чрез въвеждане на регистрационния номер на автомобила и държавата, в която е регистриран той, всеки може да получи информация за крайния срок на електронната винетка, независимо откъде е купена - от търговски обекти на Агенция „Пътна инфраструктура\" или в търговската мрежа на партньорите на АПИ.Статусът може да е „активен\", „с изтекъл срок\" или „неизползван\" в случаите, когато винетката е купена с отложен старт до 30 дни начална дата на валидност.Собствениците на автомобили, които имат е-винетки, издадени чрез Агенцията за социално подпомагане, могат да проверят валидността им на сайта на АПИ - https://social.api.bg.Бутонът е с надпис „Проверка на е-винетка, издадена чрез Агенция за социално подпомагане\".Информацията за срока на годишната безплатна винетка се появява след въвеждане на регистрационния номер на автомобила.През януари и февруари 2020 г. изтича срокът на над един милион годишни е-винетки за леки автомобили.Цените на е-винетките за всички категории пътни превозни средства остават непроменени и през 2020 г. ", "date": "2019.12.26", "title": "Как да проверите докога ви е валидна винетката"}
{"url": "http://www.cross.bg/stulb-miliarda-okolo-1621258.html", "text": "/КРОСС/  На 6 ноември полското правителство одобри проектозакон, с който се елиминира т.нар. „втори стълб\" - задължително пенсионно осигуряване в индивидуални партиди, управлявани от частни пенсионни компании.Натрупаните средства в OFEs се прехвърлят или в т.нар. „първи стълб\", функциониращ на принципа на условните дефинирани вноски, или в т.нар. „трети стълб\" - допълнително доброволно пенсионно осигуряване с индивидуални партиди .В общия случай, натрупаните средства в индивидуалните партиди във „втория стълб\" се прехвърлят в „третия стълб\", обясняват от Националния осигурителен институт.В този случай 15 на сто от натрупаните средства трябва да бъдат заплатени на държавата под формата на такса за прехвърляне. Ако осигурените лица искат средствата да бъдат прехвърлени в „първия стълб\", трябва да подадат заявление за това между 1 юни и 1 август 2020 г. и в този случай такса за прехвърляне не се дължи.От друга страна, пенсиите им от „първия стълб\" ще бъдат обложени с данък, който понастоящем е 18 на сто от годишния доход и 32 на сто върху разликата до 85 528 злоти (43 743 евро). Очакванията са около 80 на сто от лицата да предпочетат средствата им да бъдат трансферирани в „третия стълб\".В момента около 15,8 милиона лица са осигурени във „втория стълб\", като OFEs управляват активи от близо 162,3 милиарда злоти (около 83 милиарда евро).Тепърва предстои проектозаконът да бъде разгледан от полския парламент. Първоначално се очакваше промените да влязат в сила от 1 януари 2020 г., но правителството отложи старта им за 1 юни 2020 г.Това е поредният законодателен пакет за последното десетилетие със сериозно отражение върху функционирането на стартиралия през 1999 г. „втори стълб\" в страната.През 2011 г. Полша намали осигурителната вноска за OFEs от 7,3 на сто до 2,3 на сто (през 2014 г. тя нарасна до 2,92 на сто), като разликата е насочена към индивидуални партиди в „първия стълб\".През 2014 г. участието във „втория стълб\" бе направено доброволно за всички новоосигурени лица, а вече осигурените във „втория стълб\" получиха възможност за избор да променят осигуряването си и да прехвърлят натрупаните средства в „първия стълб\". Допреди промените, участието във „втория стълб\" бе задължително за лицата, родени след 31 декември 1968 г.Франция преразгледа правилата относно участието в съществуващите професионални пенсионни схеми и схеми за доброволно пенсионно осигуряване. Това стана факт благодарение на Закона за растеж и трансформация на бизнеса, известен като PACTE .Считано от октомври 2019 г., законът заменя четирите съществуващи плана с дефинирани вноски с други три, под общото наименование PER. Също така, промените дават възможност на участниците в пенсионните схеми с дефинирани вноски да изберат дали при пенсионирането си да закупуват анюитети или да получат натрупаната сума еднократно.Целта на правителството на Франция е да даде по-голяма гъвкавост в избора на осигурените лица както в рамките на фазата на натрупване, така и по време на фазата на изплащане.По този начин се очаква да бъдат създадени стимули за работещите да спестяват за старини, а натрупаните активи в пенсионните планове с дефинирани вноски да се увеличат от досегашните 220 милиарда евро до 300 милиарда евро през следващата 2020 г. Целта е по този начин да се постигне и ръст на инвестициите, което допълнително да ускори растежа на френската икономика.Действащата във Франция пенсионна система включва над 40 пенсионни схеми за работещите от различните сектори на икономиката, като условията за придобиване право на пенсия варират според вида на схемата.Размерът на пенсията за работещите в частния сектор се изчислява на база доходите за 25-те години с най-висок доход, докато за публичния сектор референтният период обхваща шестте месеца преди пенсиониране.Правителството на Еманюел Макрон предвижда създаването на унифицирана система, в която всеки ден осигуряване носи определен брой точки, които на свой ред ще служат за изчисляване на размера на пенсията.Вторият аспект на планираните промени е плавно увеличаване на пенсионната възраст и въвеждане на негативни стимули за пенсиониране преди 64-годишна възраст. В момента пенсионната възраст във Франция е 62 години, като е една от най-ниските измежду всички държави от Организацията за икономическо сътрудничество и развитие (ОИСР).Предложенията за промени са мотивирани от влошеното финансово състояние на френската пенсионна система. От своя страна, синдикалните организации се опасяват, че при новата система голям брой професии ще загубят своите привилегии, а за останалите категории осигурени лица тя ще наложи да работят по-дълго и едновременно с това да получат пенсия в по-нисък размер при оттегляне от пазара на труда.В Румъния считано от 1 септември 2019 г. влезе в сила подписаният на 8 август от румънския президент указ за повишаване на пенсиите и намаляване на пенсионната възраст за жените.Стойността на една пенсионна точка нараства от 1 100 леи (около 230 евро) до 1 265 леи (около 265 евро), считано от 1 септември 2019 г. След това, считано от 1 септември 2020 г., стойността ѝ се увеличава до 1 775 леи (около 371 евро), а от 1 септември 2021 г. - до 1 875 леи (около 392 евро).От 2022 г. нататък, пенсионната точка ще се актуализира автоматично със 100 процента от инфлацията и 50 процента от реалния ръст на средната брутна работна заплата.Тъй като пенсионната точка се използва като база за изчисляване на всички пенсии, увеличението ѝ ще доведе до съществен скок на разходите за публични пенсии.Според оценките, разходите ще нараснат от около 8,4 милиарда леи (около 1,76 милиарда евро) до 24,8 милиарда леи (около 5,19 милиарда евро) през 2020 г. и до 58,1 милиарда леи (около 12,16 милиарда евро) през 2021 г.Указът на президента Клаус Йоханис предвижда жените с поне 15 години осигурителен стаж и имащи три деца, отгледани поне до 16-годишна възраст (в случай, че някое от децата е осиновено, те трябва да са се грижили за него поне 13 години), да могат да се пенсионират шест години по-рано от стандартната пенсионна възраст за жените.За всяко следващо дете се полага допълнителна една година ранно пенсиониране. Понастоящем пенсионната възраст за жените е 61 години и е предвидено тя да се увеличава плавно до достигане на 63 години през 2030 г.", "date": "2019.12.26", "title": " Как се пенсионират хората в някои страни на ЕС  "}
{"url": "http://www.cross.bg/maiimyni-razopakovaha-podarutzi-v-zoopark-v-germaniya-1621246.html", "text": "/КРОСС/  Общо 106 подаръка бяха раздадени на маймуни от различни видове - горили, бонобо, орангутани, обитаващи зоопарка \"Вилхелма\" в Щутгарт, Германия, предаде ДПА.От зоологическата градина съобщават, че приматите са останали очаровани от подаръците, които са получили за Коледа, предаде БТА.В кашони, обвити с опаковъчна хартия, маймуните са намерили лакомства като пуканки, стафиди, резенчета ябълки. Подаръците са били завързани здраво, а лакомствата - скрити във вестник. ", "date": "2019.12.26", "title": "Маймуни разопаковаха подаръци в зоопарк в Германия"}
{"url": "http://www.cross.bg/shymaher-mihael-sustoyanieto-1621260.html", "text": "/КРОСС/  Съпругата на Михаел Шумахер - Корина, се изказа лаконично около състоянието на легендарния пилот от Формула 1, пише Gong.bg. На 29 декември се навършват шест години от злополучния инцидент, при който Шуми си удари лошо главата при падане, докато караше ски. След това той известно време беше в кома и претърпя няколко мозъчни операции. Оттогава процесът на лечението на 7-кратния световен шампион във Формула 1 се пази в пълна тайна и не се изнася никаква информация за състоянието му. През това лято 50-годишният германец претърпя новаторско лечение в Париж, а това беше разкрито от публикация на вестник „Паризиен\".„Големите неща започват с малки крачки. Много малки парченца образуват голяма мозайка. Заедно сме по-силни. Това, заедно с обединените сили на движението „KeepFighting\", окуражава всички\", заяви Корина Шумахер в обръщение към феновете на съпруга си. „KeepFighting\" е името на семейната фондация на Шумахер, която подкрепя жертвите на инциденти и инвестира в мозъчни изследвания и такива на гръбначния стълб. Фенклубът на Михаел Шумахер в Керпен, родният град на легендарния пилот, поиска разрешение да използва слогана „KeepFighting\" в свои инициативи във връзка бившия състезател на Джордан, Бенетон, Ферари и Мерцедес.„За съжаление отново дойде момент, в който да отбележим годишнина от ужасяващия инцидент с Михаел. Шест години таим надежда, че Шумахер един ден отново ще се завърне пред обществото\", коментира президентът на фенклуба Райнер Ферлинг ", "date": "2019.12.26", "title": "Съпругата на Шумахер загатна за състоянието му"}
{"url": "http://www.cross.bg/georgiev-dyshi-bulgariya-1621249.html", "text": "/КРОСС/  България се нарежда на първо място в Европа по брой жертви на пътя. Това обобщи пред bTV Красимир Георгиев от Асоциацията за квалификация на автомобилистите.\"В България броят на убитите на пътя на 1 млн. души е 98 души. Това е една голяма цифра, която ни отрежда първото място в Европа. Три пъти по-малко е броят на загиналите във Великобритания, например\", каза той.От началото на годината до средата на декември у нас са станали 6413 тежки катастрофи. В тях 594 души са загинали, а над 8000 са ранените. Средно на ден у нас живота си на пътят губят двама души. Ако тенденцията се запази, боят на жертвите ще изпревари този от 2018 г., когато при пътни злополуки са загинали 611 души, сочи черната статистика.По думите на Георгиев причините за тази статистика са комплексни.\"Като се започне от обучението, което много хора смятат, че не бива да се реформира, а ние сме дълбоко убедени, че това е необходимо. То трябва да е адекватно и да се променя пропорционално на пътната обстановка\", обясни Георгиев.\"България е единствената държава в света, в която искаме диплома, за да караме шофьорски курс. Ние сме една от малкото държави, в които КАТ издава книжката. Това не е нейна работа\", на мнение е Георгиев.\"В последно време се забелязва един наплив на неуспели да се реализират в живота хора и решават, че тук е мястото да станат експерти по безопасно движение и да намерят своето призвание. Жалко, че държавата ги допуска до тази тънка материя, от която зависят много човешки животи\", каза още той.\"Навъдиха се институти, академии, университети по пътна безопасност. Ако погледнем какви хора са там, някой е завършил педагогика, друг е бил началник в полицията. Но това няма нищо общо с експерт\", допълни Красимир Георгиев.\"В основната схема, гарантираща безопасно движение, а тя е човек-път-автомобил, човекът е поставен на първо място. Той със своето знание, поведение и манталитет може да компенсира до голяма степен недостатъците на останалите два фактора. Затова във всички страни основната роля се възлага на задкормилното устройство - водачът, който стои зад волана\", обобщи Георгиев. ", "date": "2019.12.26", "title": " България е първа в Европа по брой жертви на пътя "}
{"url": "http://www.cross.bg/saar-likyd-netanyahy-1621250.html", "text": "/КРОСС/  Израелският политик ветеран Гидеон Саар се надява да измести премиера Бенямин Нетаняху,. Той заяви, че е в по-добри позиции да състави правителство на парламентарните избори в страната през март догодина. Заявката му идва след като Нетаняху не успя да направи това и след двата национални вота тази година - през април и септември.Израелската управляваща партия \"Ликуд\" гласува днес за лидер и това е първото сериозно вътрешнопартийно предизвикателство за премиера Бенямин Нетаняху, който е на власт вече повече от 10 години, предаде Асошиейтед прес.Въпреки надвисналата над него сянка на повдигнатите му обвинения в корупция, Нетаняху остава популярен сред членовете на \"Ликуд\" и крайно преданата партия, която е имала едва четирима лидери от учредяването си през 70-те години на миналия век, застава твърдо зад дългогодишния си водач.Очаква се той да победи с лекота Саар, а евентуална победа може да засили представянето му на следващите национални избори.Възможно е обаче Саар, получил подкрепата на шепа депутати от \"Ликуд\", да се възползва от неспокойната обстановка, в резултат на която избирателната активност може да остане ниска. Ако спечели, Саар ще бъде кандидатът на \"Ликуд\" за премиер на изборите през март.\"Изпълнени сме с духа на победата\", заяви депутатът Йоав Кисш, ръководител на кампанията на Саар. Тази кандидатура е добра за партията и според мен може да донесе промяната и надеждата за революция в \"Ликуд\", каза той пред израелското военно радио.Нетаняху окачестви Саар като неопитен, докато себе си обрисува като гарант на сигурността и изключително вещ в международната дипломация човек.Най-новите допитвания показват, че начело със Саар \"Ликуд\" би съставила по-силен блок с естествените си съюзници - ултраортодоксалните и националистите. Саар би бил и в по-добра позиция да състави правителство на националното единство с центристката партия \"Синьо и бяло\", ако след изборите през март се стигне до същата задънена улица като предишните два пъти, както се и очаква.Резултатите от днешното гласуване се очаква да станат известни утре сутринта. ", "date": "2019.12.26", "title": "Израелски депутат се готви да измести премиера Нетаняху"}
{"url": "http://www.cross.bg/navalni-vlastite-arestyvan-1621251.html", "text": "/КРОСС/  Полицията задържа руския опозиционен политик Алексей Навални. Той е арестуван по време на претърсване днес в московския офис на организацията му \"Фонд за борба с корупцията\", съобщи в социалните медии неговата говорителка, цитирана от Ройтерс и Франс прес.Русия на Путин\"Алексей беше насилствено задържан и отведен. Той не оказа съпротива\", посочи в Туитър говорителката му Кира Ярмиш, допълвайки, че обиските продължават.Малко преди това опозиционерът публикува видеоклип, на който се вижда как разбиват вратата на Фонда с бормашина и електрически трион.Нарочно са избрали днешния ден, понеже Алексей щеше да говори в своя онлайн канал, каза Ярмиш.Само преди ден Навални обвини властите в \"отвличане\" на един от сътрудниците му, който бил арестуван след обиск и незабавно изпратен да отбие военната си служба в Арктика, предаде Франс прес.\"Те са разбили вратата на Руслан Шавединов, отвлекли го, веднага го качили в самолет и го изпратили някъде в Архангелск, където е откаран с конвой от куп полицаи\", съобщи Навални в Туитър.Шавединов изчезна в понеделник, след като властите са влезли в неговия апартамент в Москва, а след това картата на мобилният му телефон е била деактивирана.Двадесет и тригодишният младеж е сътрудник в организацията на Навални \"Фонд за борба с корупцията\", която по-рано тази година беше обявена от властите за \"чуждестранен агент\" и е разследвана за пране на пари.  ", "date": "2019.12.26", "title": "Навални е арестуван след като обвини в отвличане руските власти"}
{"url": "http://www.cross.bg/hora-semeiistvoto-samo-1621261.html", "text": "/КРОСС/  Онлайн петиция само за няколко дни събрала близо 6000 подписа от бургаски родители - предимно моряшки майки, съпруги и деца срещу реклама.Става въпрос за клип на голяма верига магазини за играчки, която върви нонстоп по телевизията и във фейсбук под формата на платена публикация, съобщават от faragency.bg.Картинката, която описва, е повече от тъжна. Кораб насред бурно море.Моряк на име Христо, който е повикан от колегите си, за да говори със семейството си. Отсреща детето му го пита дали ще се прибере за Коледа и какво ще му подари. Христо се насълзява.Рекламата свършва с две надничащи играчки от шкаф, които механикът е подготвил да подари на детето си. След финалната сцена се отброяват оставащите дни до Коледа.Вместо да е жизнерадостна, рекламата показва съдбите на хиляди българи - не само моряци, а изобщо хора, тръгнали на път да вадят хляба си, за да изхранят семейството си - тираджии, гледачи на възрастни хора и куп още професии.„В съдържанието на рекламата се изтъкват на преден план играчките, които ще донесе бащата при завръщането му. Ами ако не се прибере?! Искам да изкажа дълбокото си възмущение и болка относно „коледната\" реклама. Защото това е всичко друго, но не и коледна! Много хора изпращат техните баща, майка, брат, сестра, чичо, леля, на път, които ежедневно жертват здравето, нервите и живота си в името на семейството си. И за съжаление, не всички успяват да се завърнат живи.Защото само един пътуващ човек и семейството му знаят с какви чувства се разделят всеки път, как треперят един за друг, как посрещат разделени най-важните събития в живота - като раждане, смърт, други поводи и празници и как с нетърпение очакват отново да бъдат заедно!Чувствам се лично засегната от посланието на клипа. Със сигурност и много други хора споделят същото мнение! Тази реклама носи болка, огорчение и разочарование и образува тежка буца в гърлото! Смятам, че има далеч по-удачен начин да отброиш дните до Коледа\", пише в информацията към онлайн-петицията разтревожената съпруга.", "date": "2019.12.26", "title": "Онлайн петиция срещу коледна реклама събра близо 6000 подписа"}
{"url": "http://www.cross.bg/stava-ystroiistva-nachin-1621252.html", "text": "/КРОСС/  Банковите ни сметки могат да бъдат източвани, макар и с малки суми, докато дебитните и кредитните карти са в джоба ни. Схемата не е нова, но става все по-популярна в последните месеци, предупреждават експерти по киберсигурност. Източването на пари става със специални устройства, които измамниците допират до портфейла. Измамите стават най-често там, където има най-много хора.Престъпните групи използват функционалността на безконтактната карта за разплащане без пин код, обясни пред БНР IT-експертът Камен Несторов.„Те умело успяват да се доближат до вашия портфейл със специализирани устройства с по-голям обсег на действие. По този начин правят малки транзакции, много на брой, в места, където хората са близо един до друг - градски транспорт, магазини и т.н.\", добави той в предаването „Преди всички\".По думите му технологиите предоставят много защити, които не позволяват изчитането на картата без ваше желание. „Човек е добре да се запознае с опасностите и сам да прецени какви мерки би желал да предприеме\", отбеляза Несторов.Той каза още, че и безконтактните ключове за автомобили могат да бъдат манипулирани по подобен начин ", "date": "2019.12.26", "title": "Схемата с източването на безконтактни карти става все по-популярна "}
{"url": "http://www.cross.bg/koleda-polyus-severniya-1621253.html", "text": "/КРОСС/  Дядо Коледа се завърна на Северния полюс, след като раздаде на деца и възрастни във всички страни по света над 7 и половина милиарда подаръци в нощта срещу Рождество. Това съобщи обединеното командване на аерокосмическата отбрана на Северна Америка (НОРАД), което вече над 60 години проследява пътя на вълшебната шейна с помощта на радари и сателити.„Дядо Коледа се върна у дома, той пристигна на Северния полюс\", се казва в съобщението. Първата спирка по дългия път е била в Източна Русия,  а последните - на Хаваите.На горещата линия тази година са получени над 130 000 обаждания от деца. Повечето въпроси са били за това кога ще дойде и какво им носи Дядо Коледа. ", "date": "2019.12.26", "title": "НОРАД: Дядо Коледа се завърна на Северния полюс"}
{"url": "http://www.cross.bg/beshe-speiisi-godini-1621237.html", "text": "/КРОСС/  Ари Бен, талантлив писател и бивш съпруг на норвежка принцеса, се самоуби на 47 години, съобщи АФП.Новината за самоубийството беше потвърдена от мениджъра на писателя.Успешният датски автор беше женен за принцесата на Норвегия Марта Луиз между 2002 и 2017 г. Те имат три дъщери, най-малката от които е на 11 години. „С огромна тъга в сърцата и от името на най-близките роднини на Ари Бен трябва да съобщя, че той е отнел живота си днес\", заяви мениджърът му Гейр Хаконсунд в имейл до AFP.През 1999 г. Бен публикува първата си книга - сборник с разкази, озаглавен „Тъжен като ад\", той е автор и на няколко романа и пиеси. Последната му книга „Inferno\" излезе миналата година и подробно описва борбата му с психични проблеми.През декември 2017 г. Бен обвини Кевин Спейси, че го е опипвал под масата по време на концерт при връчването на Нобеловата награда за мир през 2007 г. Спейси беше обвинен от повече от дузина мъже в сексуални посегателства. Актьорът категорично отрече твърденията. ", "date": "2019.12.26", "title": "Навръх Коледа се самоуби писател, обвинил Кевин Спейси в сексуален тормоз"}
{"url": "http://www.cross.bg/sredizemnomorieto-tyrtziya-kompanii-1621238.html", "text": "/КРОСС/  Режимът на Башар Асад заяви, че е започнал с Русия съвместни дейности по проучване за наличие на въглеводороди в Средиземноморието. \"За първи път говоря за това: Сирия започна работата по проучване за нефт и газ в Средиземно море с руски компании\", каза съветничката на Асад Бутайна Шаабан. Тя добави, че режимът започнал подготовка за този процес преди няколко години. Тя не посочи руските компании, участващи в проучвателните работи.Съобщението идва на фона на засиленото напрежение в Източното Средиземноморие заради морската сделка на Турция с Либия. Сделката дава възможност на Турция да гарантира правата си в Средиземноморието, като същевременно предотвратява да бъде поставена пред свършен факт от други държави в региона.Споразумението утвърждава правата на Турция в Източното Средиземноморие пред едностранните опити за сондиране от страна на администрацията на кипърските гърци, като изяснява, че Севернокипърската турска република (СКТР) също има права на ресурси в района, подчертава вестник „Сабах\".Гърция не приветства сделката и дори я счита за нарушение на собствените си права, въпреки че международното право приема друго, твърди турската преса. ", "date": "2019.12.26", "title": "Русия и Сирия започнаха съвместни проучвания за газ и нефт в Средиземноморието "}
{"url": "http://www.cross.bg/pozhar-borisov-mosta-1621239.html", "text": "/КРОСС/  Премиерът Бойко Борисов инспектира моста на АМ \"Струма\" край Дупница, който беше увреден от пожар през лятото, причинен от неправомерно складирани отпадъци в импровизирано депо. Съоръжението вече е изцяло ремонтирано, след като на трети декември отново е пуснат за движение. На 13 август пожар, предизвикан от леснозапалими материали, складирани неправомерно в сервитута на съоръжението, нанесе конструктивни повреди на съоръжението. Бяха засегнати носимоспособността и експлоатационното му състояние.Ремонтирахме го аварийно, след като се повредиха колоните и носещите греди на моста. За 2 месеца приключиха ремонтните дейности, които струваха над милион лева, каза зам.-министъра на регионалното развитие и благоустройството Николай Нанков, който придружаваше Борисов.  Двамата  огледаха и строежа на \"Струма\". Тук ще е най-дългият тунел, строен в България, обясни Нанков. ", "date": "2019.12.26", "title": "След Перник Борисов подкара джипа към моста на АМ „Струма“, повреден от пожар "}
{"url": "http://www.cross.bg/shtrays-kontzert-vienskata-1621242.html", "text": "/КРОСС/  На 1 януари 2020 г. в Златната зала на виенския Музикферайн ще се проведе Новогодишният концерт на Виенската филхармония, съобщиха от Бюрото за международни връзки на Община Виена.Традиционно програмата на концерта се състои предимно от творби на композиторите от семейство Щраус (Йохан Щраус (баща), Йохан Щраус (син), Йозеф Щраус, Едуард Щраус). За първи път тази година ще прозвучат девет произведения, които до момента не са включвани в програмата на Новогодишния концерт. Това са три творби от Йозеф Щраус - Валс \"Любовни поздрави\", Лихтенщайн-Марши и Френска полка. Освен тях премиерно изпълнение ще имат увертюрата към оперетата \"Скитниците\" от Карл Михаел Цирер, две произведения от Едуард Щраус - Бърза полка, и Полка-мазурка \"Леденото цвете\", Гавот от Йозеф Хелмесбергер-син и \"Галоп на пощальона\" от Ханс Кристиян Лумбю.Както винаги и този концерт ще завърши с три последователни биса и това неизменно са \"Бърза полка\", валсът \"На хубавия син Дунав\" и Радецки марш. При изпълнението на последния диригентът се обръща към залата и публиката пляска в такт.За първи път на диригентския пулт ще застане латвийският маестро АндрисНелсонс, който е музикален директор на Бостънския симфоничен оркестър и на Лайпцигския Гевандхаус оркестър. Артистичното сътрудничество между 43-годишния диригент и Виенската филхармония започва от 2010г. Оттогава той редовно застава на диригентския пулт на абонаментни концерти и на гостувания на оркестъра по време на Залцбургския фестивал.По време на антракта в Златната зала на Музикферайн, телевизионните зрители от цял свят имат възможност да видят специално подготвен музикален филм. Филмът на 1 януари 2020 г. ще бъде посветен на 250-годишнината от рождението на Бетовен. Изпълненията на балета на Виенската Щатсопера са заснети още през лятото, а хореографията е дело на испанеца Хосе Карлос Мартинес. Балетистите танцуват около един от домовете на композитора във Виена на фона на шест от дванайсетте Контраданса, които също не са изпълнявани досега по време на Новогодишния концерт на Виенската филхармония.Една част от билетите за Новогодишния концерт винаги са предварително резервирани за членове на Виенското музикално сдружение и за официални лица. Цените на пуснатите в продажба билетите са между 35 и 1090 евро за основния концерт, а за предварителните концерти на 30 и 31 декември те са между 20 и 800 евро. Въпреки високите цени желаещите да присъстват в залата са много и билети се продават единствено след участие в томбола, за която всеки може да се запише на сайта на Виенската филхармония от 1 до 29 февруари 2020 г.\n\t\t\t\t\t", "date": "2019.12.26", "title": "Девет премиери се очакват на Новогодишния концерт във Виена  (видео)\t"}
{"url": "http://www.cross.bg/pytin-alekseii-drygi-1621241.html", "text": "/КРОСС/  Отборът на руския президент Владимир Путин спечели с 8:5 традиционния приятелски мач по хокей на лед, проведен на \"Червения площад\" в столицата Москва. Държавният глава вкара повече от половината шайби в двубоя срещу \"белия\" отбор, за който играха политици, бизнесмени и хора на изкуството.Путин игра по традиция с №11. Заедно с него в \"червения\" отбор бяха министърът на отбраната Сергей Шойгу и легендите на руския хокей Павел Буре, Валерий Каменский, Сергей Фьодоров, Алексей Касатонов и други.За \"белите\" играха губернаторът на Тулската област Алексей Дюмин, бизнесмените Генадий Тимченко, Владимир Потанин и Роман Ротенбергм, музикантът Игор Бутман, губернаторът на Подмосковската област Андрей Воробьов и други.Нощната хокейна лига, в която играе Путин, бе основана по негова инициатива на 15-и декември 2011-а година. ", "date": "2019.12.26", "title": "Путин отново ниже шайби в традиционния хокеен мач на \"Червения площад"}
{"url": "http://www.cross.bg/sustoyanie-zhena-naii-tezhko-1621243.html", "text": "/КРОСС/  21-годишна жена, която бе в най-тежко състояние след пътен инцидент край Хитрино, е починала без да излезе от кома. При катастрофата пострадаха пет жени.Инцидентът стана на 13 ноември на пътя Шумен-Силистра до разклона за селото.Жените са били в БМВ, което е изпреварвало няколко камиона, като леката кола се е ударила в задницата на единия от тях.   Шофьорът на машината - 60-годишен правоспособен варненец, е помогнал на пострадалите, за да ги извадят.Зад волана е било 19-годишно момиче, още две нейни връстнички, жена на 41 г. и 21-годишна, която бе в най-тежко състояние с черепно-мозъчно травма.Шофьорката е с книжка от януари тази година. ", "date": "2019.12.26", "title": "Почина една от жените, пострадали в катастрофа до Хитрино"}
{"url": "http://www.cross.bg/dzhokovich-nadal-pobedi-1621232.html", "text": "/КРОСС/  Сърбинът Новак Джокович беше определен от АТР за най-добрия тенисист през последното десетилетие. От 4 януари 2010 г. до момента той е записал 630 победи в 730 мача, което е 86,3% успеваемост.Втори по този показател е испанецът Рафаел Надал с 84,5% (576 победи от 672 мача). Тройката допълва швейцарецът Роджър Федерер, който е с 83,7% (559 успеха в 668 срещи).През това десетилетие Джокера е тенисистът с най-много седмици начело на ранглистата на АТР. Той е бил на върха 275 седмици. Втори е Надал със 158, а Маестрото е трети с 48.Любопитното е, че тримата са били в Топ 3 на световната ранглиста на 4 януари 2010 г., а сега също са на първите три места. Тогава начело е бил Федерер, следван от Надал и Джокович. В момента първата тройка е следната: Надал, Джокович, Федерер.Интересен е фактът, че в края на всяка година от десетилетието само един тенисист е присъствал неизменно в Топ 10 на световната ранглиста. Това е Рафаел Надал. Испанецът е и лидер по спечелени мачове на клей в периода 2010-19 г. За това време той има 255 победи. Джокович е №1 на твърда настилка с 416 успеха, а Федерер е на първото място по победи на трева - 99.Американецът Джон Иснър е тенисистът с най-много спечелени тайбреци през последните 10 години - 376. Втори е Иво Карлович с 228. Иснър е и лидер в класацията по асове за десетилетието - 10 619. И тук негов подгласник е Карлович с 7804. Хърватинът обаче взима реванш в класацията по спечелени сервис-геймове. Той има успеваемост от 92,5%, докато Иснър е втори с 92,2%. Милош Раонич е трети с 91%. ", "date": "2019.12.26", "title": "Джокович с поредно признание "}
{"url": "http://www.cross.bg/tynel-borisov-otbelyaza-1621254.html", "text": "/КРОСС/  Министър-председателят Бойко Борисов инспектира изграждането на най-дългия пътен тунел у нас -  тунел „Железница\" на автомагистрала „Струма\". „Уникално съоръжение, всеки 100 метра се отвоюват в планината, по осем метра на ден тунел се прави\", отбеляза премиерът Борисов и добави, че българите години наред ще използват изграденото. „Огромни строежи и хиляди българи работят на тях\", отбеляза министър-председателят, като изтъкна инфраструктурните проекти, по които се работи в страната.Заместник-министърът на регионалното развитие и благоустройството Николай Нанков, който също участва в днешната инспекция, отбеляза, че тунел „Железница\" ще бъде изграден по нов австрийски тунелен метод, по който вече са построени обекти в Европа. Целият участък е с обща дължина 2,28 км и включва обслужващ тунелен път при южния портал на тунела. Крайният срок за приключването му е 2022 г., а инвестицията възлиза на 222,4 млн. лв.Към момента за лявата тръба на тунела е изпълнен пробив и първична облицовка на 113,10 м от общия метраж на тръбата. За дясната тръба е изпълнен пробив и първична облицовка на 101,10 м от общия метраж на тръбата.Трасето преди тунела в посока София - Кулата е с дължина 720 м и включва също обслужващ тунелен път при северния портал на съоръжението и мост с обща дължина 515 м дясно платно и 565 м ляво платно.  В участъка след тунел „Железница\" към момента се разчистват площите в рамките на сервитута на пътя. Ще се изградят селскостопански подлез, подпорна и укрепителна стена и отводнителни съоръжения. Ще бъдат реконструирани и ще се изградят инженерни мрежи, аварийна връзка на лявото платно с път I-1 и др.Премиерът Бойко Борисов инспектира и моста на АМ „Струма\" край Дупница, който беше увреден от пожара през лятото. Съоръжението вече е изцяло ремонтирано. ", "date": "2019.12.26", "title": " Борисов за тунел „Железница“: Съоръжение, което ще е от полза за 100 г."}
{"url": "http://www.cross.bg/izgoreli-hulmovete-kushti-1621233.html", "text": "/КРОСС/  245 къщи са изгорели напълно или частично в пожара, който бушува от вторник из хълмовете на чилийския туристически град Валпараисо, предаде Франс прес.Пламъците са обхванали хълмовете Рокуант и Сан Роке. Унищожени са 150 хектара. Пострадали са 12 пожарникари. Без ток са между 2000 и 3000 души. Започнало е разследване за причините за огнената стихия, с която се борят 12 пожарникарски отряда, военни, 7 самолета цистерни и 11 хеликоптера. Те са постигнали напредък в овладяване на пламъците, но десетки семейства са били евакуирани от района точно, когато са се готвели да празнуват Рождество Христово.Някои от тях прекараха празника в центрове за спешно настаняване. ", "date": "2019.12.26", "title": "245 къщи са изгорели в пожар в Чили "}
{"url": "http://www.cross.bg/stryva-suyuz-zubotehnitzite-1621257.html", "text": "/КРОСС/  Зъботехниците се обявиха против изявленията на Българския зъболекарски съюз, че изработката на протеза ще струва 60-70 лева. Трудът е много тежък, обясни Иван Бурджев от Асоциацията на зъботехниците.Припомняме, че преди дни председателят на зъболекарския съюз д-р Николай Шарков заяви, че според договора с касата всички български граждани над 65-годишна възраст имат право на подвижни протези.Самата протеза е безплатна. Те трябва да доплатят цената на зъботехническия труд, която е много малка сравнено с цената на самата протеза - 70-80 лв, каза той.Никой не е питал зъботехниците за становище за безплатните протези. Има подвеждащи неща, категоричен бе Иван Бурджев.Не може да се внушава на обществото колко ще струват протезите, според Стоян Котев. Според него трудът на зъботехниците не струва 60-70 лева.Толкова може да струва в нерегламентирани лаборатории. Тя ще е с ниско качество за подобна цена.Зъботехниците сега в ситуация да обясняват на пациентите, че протезата не е безплатна и е по-скъпа от обявената цена от Български зъболекарски съюз. ", "date": "2019.12.26", "title": "Зъботехници: Заблуждават хората за безплатните протези"}
{"url": "http://www.cross.bg/otvud-koritzite-avtori-1621222.html", "text": "/КРОСС/  Литературен клуб \"Отвъд кориците\" ще отпразнува своя пети рожден ден с литературно четене на 10 януари в клуб \"Журналист\". Началният час е 19 ч., а входът е свободен за всички желаещи. В събитието ще вземат участие поети и писатели от различни възрасти, а целта е да се покаже приемствеността между поколенията и да се даде гласност на различните стилове в модерната литература.Свои творби ще представят Александър Цонков, Ана Цанкова, Богомила Найденова, Валентин Попов, Георги Славов, Доротея Луканова, Ивайло Диманов, Николай Николов, Петър Чухов, Райчо Русев, Хайри Хамдан, Цветина Рангелова, Цветелина Александрова.\"Отвъд кориците\" е създаден през декември 2014 г., като целта на клуба е да дава шанс за изява на прохождащи автори в литературния свят и да промотира некомерсиалното писане. От есента на 2017 г. организацията поддържа онлайн-платформа, в която са публикували над 100 автори, а през лятото на 2018 г. излиза и електронната антология \"Отвъд кориците. Година първа\". За своята история клубът е провел множество дискусии, литературни четения, премиери на книги и творчески работилници. ", "date": "2019.12.26", "title": "\"Отвъд кориците\" ще празнува 5-и рожден ден"}
{"url": "http://www.cross.bg/godina-vlastta-borisov-1621224.html", "text": "/КРОСС/  През изминалата 2019 година Бойко Борисов успя да подчини БСП и Корнелия Нинова. Нинова му е най-верният съюзник, не защото винаги го иска, но когато наближат избори, тя прави така, че хората да гласуват за ГЕРБ. Това каза в БТВ  „Тази сутрин\" политологът Евгений Дайнов. По думите му разделението на властите се вижда единствено в сблъсъка между премиера Бойко Борисов и президента Румен Радев.Тази година се случи нещо опасно - властта се събра на едно място и се отвърза от всякакъв контрол, смята Дайнов. Според него властта изтича от ръцете на ГЕРБ към няколко олигарси и прокуратурата.В момента ГЕРБ не е властта, има отделни парченца, както Бойко Борисов не е цялата власт. Моделът „Тодор Живков\", който Борисов приложи, вече се разпада. Интересно ще е къде тази година властта ще уседне - към прокуратурата, това е ясно от 2016 г., че към нея оттича много власт, и към съюзни на нея олигарси. В момента малко се подменя олигархическата групичка - тази година Валентин Златев изхвръкна, влезе Домусчиев, сега като гледаме май и Васил Божков ще изхвръкне и ще влезе някой друг. Но в крайна сметка най-стабилното място, в което нелегитимно се е събрала властта ми изглежда прокуратурата, коментира политологът.Дайнов не вижда знаци, които да показват, че Цветан Цветанов се готви да прави нова партия на този етап. Той също така очаква бившият и настоящият главни прокурори - Сотир Цацаров и Иван Гешев, да започнат наказателна акция срещу списъка с врагове, който вече са обявили. ", "date": "2019.12.26", "title": "Политическата равносметка на изминалата 2019 година"}
{"url": "http://www.cross.bg/bonev-neshto-stenata-1621223.html", "text": "/КРОСС/  След края на ремонта на улица „Граф Игнатиев\" екип на bTV провери има ли все още нередности и поправени ли са те. Новоизградената тактилна ивица бе един от проблемите. Вместо да упътва незрящите, тя ги водеше право в стена. През месец август алеята за незрящи бе коригирана, но не съвсем. Тя свършваше на половин метър от стената. В момента тактилната ивица на площад „Гарибалди\" завършва на няколко крачки от стената.Това е поредният случай в София, в който удобствата на хората в неравностойно положение са пренебрегнати за сметка на един лош проект. Според наредба на МРРБ тактилните плочи трябва да бъдат в контрастен цвят - жълт или червен. Дори и това нещо е нарушено, въпреки че е ясно разписано в нормативните наредби, коментира в БТВ „Тази сутрин\" общинският съветник Борис Бонев. Той даде пример с Швеция, където проектантите, преди да проектират дадена улица, минават курс, в който ги поставят в инвалидни колички или със специални устройства симулират слепота.Тези тактилни ивици трябва да водят към по-безопасно място. Това е приоритет и е философията на този тип съоръжения. Има пример в Париж, в който по същия начин завършват. Не ми се иска да сме толкова черногледи, заяви от своя страна общинският съветник Стефан Марков. Той обясни, че обектът не е въведен в експлоатация. Случаите, при които има нередност, се предават по съответния ред и несъответствията се отстраняват. Трябва първо да се консултираме с експертите, които се занимават с това нещо, уточни Марков.Борис Бонев коментира, че по нищо не личи, че обектът не е въведен в експлоатация, защото няма строителни заграждения. За мен става въпрос за едно безотговорно отношение на администрацията на Йоданка Фандъкова, която е възложител на този ремонт и тя трябва да носи отговорността градската среда да е достъпна за всички, заяви Бонев. ", "date": "2019.12.26", "title": "След края на ремонта на „Графа”"}
{"url": "http://www.cross.bg/biznes-gosti-kushtite-1621225.html", "text": "/КРОСС/  Едно от знаковите събития през годината беше аферата с къщите за гости. Фонд „Земеделие\" извади дълъг списък от собственици, които заради открити злоупотреби с евросредства трябваше да върнат взетите пари. Част от посочените в този списък обаче твърдят, че бизнесът им е чист.През 2016 година собствениците на къща за гости в Гърмен получават 384 хиляди лева, за да я построят върху бащина земя. Днес, те трябва да върнат парите,защото се оказва, че според фонда е допуснато нарушение. Държавният орган  е установил, че в бизнес плана, от преди 3 години, е записано, че собствениците ще печелят по-висока сума от това, което в действителност печелят днес. И така се оказват неизрядни.„Бяхме заложили един бизнес план, който за момента може би ни се е видял, че може да бъде изпълнен, но с течение на времето, се появиха още доста нови къщи и просто не можем да го изпълним\", заяви бенефициентът Георги Мавродиев.Собствениците на къщата твърдят, че прогнозната печалба, залегнала в бизнес плана им на практика, е непостижима. Тоест още през 2016-а година те са били обречени да се превърнат в нарушители - от тези, които са им съставили бизнес плана.„Цената за цялата къща на нощ е 500-600 лв. с включена закуска, със сауна джакузи. Дори цялата къща да е пълна 365 дни в годината, пак не можем да достигнем показателите, които консултантите са записали в бизнес плана\", каза Елена Янева, собственик на къща за гости.Туристи все още има, но според хората от бранша реномето на този вид бизнес е напълно съсипано.„Беше обяснено, че това са пари които се дават на бенефициентите. Те ги взимат, отиват някъде на село, закопават ги и повече нищо не се прави. Тоест строят си къщи за лични нужди\", каза Георги Янев, адвокат на бенефициента.Бизнес планът е разработен за 10 години. Как те на базата на 3 години казаха, че сме ощетили бюджета. Внасяме си осигуровките. Данъкът ни е 2000 лв. всяка година\", каза още Елена Янева.Собствениците са категорични, че парите, които са взели от Фонд „Земеделие\", са инвестирали до стотинка в къщите, а печалбите им все още са твърде ниски.В Гърмен отбелязват, че в последните години туризмът в градчето сериозно се е развил заради къщите за гости. А ако заради скандала те затворят врати, в района очакват неизбежен отлив на посетители. ", "date": "2019.12.26", "title": "Злоупотребите с къщите за гости"}
{"url": "http://www.cross.bg/traseto-arheologicheski-tzennosti-1621226.html", "text": "/КРОСС/  През 2020 г. за археологически проучвания на изграждащите се големи пътни проекти на Агенция „Пътна инфраструктура\" ще бъдат осигурени близо 5 млн. лв. За опазване и проучване на културно-историческото наследство по трасето на АМ „Хемус\" между 122-ри и 189-ти километър ще бъдат проучени 15 обекта. Част от тях са селища от праисторията, римската епоха и средновековието, както и надгробни могили. По направлението на пътя Видин - Димово - Бела - Ружинци - Монтана са регистрирани 8 археологически обекта. По първоначални данни някои от тях представляват селища от II-ро до I-во хилядолетие преди Христа. Има и материали от римската епоха и от османския период. Един обект от късната античност ще бъде проучен по трасето на път І-8 Калотина - СОП. През 2019 г. са извършени разкопки на пет обекта по трасето на АМ „Хемус\", късноантична църква по обхода на гр. Габрово, обект от средата на IV хилядолетие пр. Хр. по трасето на път І-1 (Е-79) в участъка Мездра - Ботевград и късноримско селище по трасето на път І-8 Калотина-СОП. Средствата за тези археологически проучвания са 1 654 120 лв.Археологическите находки, които бяха разкрити по трасето на АМ „Струма\" край село Покровник, са преместени за последваща консервация. Специализираният експертен съвет за опазване на недвижимите културни ценности издаде указание за преместване на римската фамилна гробница и раннохристянската църква, а на място да бъдат запазени частите от римската вила и баня, които са извън трасето на магистралата. През септември завърши фактическото преместване, започнало през април т. г. Стойността на извършените дейности по изготвяне на проект, надзор, преместване и теренна консервация на археологическите ценности, както и изграждането на подпорна стена за отделянето им от трасето на автомагистралата е 1 361 869,67 лв. За да може археологическите ценности да бъдат разглеждани от туристите, пътуващи по АМ „Струма\", е изграден археологически парк с алеи, паркинг за автомобили, както и защитни навеси над пренесените на новите места находки, каквато е утвърдената световна практика при опазването на подобни културни ценности. На следващ етап, извън компетенциите на АПИ, ще бъде изработването на проект за цялостно експониране и социализация.", "date": "2019.12.26", "title": "5 млн. лв. са предвидени през 2020 г. за археологически проучвания по пътни проекти"}
{"url": "http://www.cross.bg/levski-chasa-piyan-1621228.html", "text": "/КРОСС/  Пиян 19-годишен младеж предизвика тежка катастрофа на бул. \"Левски\" във Варна, при която пострада непълнолетно момче. Инцидентът станал около 23:40 ч., на бул. \"Васил Левски\", в района на кръстовището с ул. \"Царевец\", пише \"24 часа\".Младежът бил зад волана на \"Фолксваген\". Блъснал се в попътно движещ се \"Шевролет\". След удара се завъртял и се блъснал последователно в пътен знак, мантинела и рекламно табло.По време на каскадата непълнолетният му приятел изпаднал от колата и се е ударил в паркиран автомобил. Момчето е настанено в болнично заведение с тежки травми и опасност за живота.По случая има образувано досъдебно производство. При направените проверки е установено, че водачът на автомобила е управлявал след употреба на алкохол над 1,2 промила в издишания въздух.Източник: \"24 часа\" ", "date": "2019.12.26", "title": "Пиян младеж предизвика тежка катастрофа във Варна "}
{"url": "http://www.cross.bg/zatumnenie-slunchevo-prusten-1621229.html", "text": "/КРОСС/  В Азия наблюдаваха пръстеновидното слънчево затъмнение, известно също като \"огнен пръстен\", предаде ВВС.Стотици се събраха, за да станат свидетели на природния феномен в редица страни, сред които Шри Ланка, Индонезия, Индия и Саудитска Арабия.При пръстеновидното затъмнение луната покрива центъра на Слънцето, като оставя кръгла ивица във вид на ярък пръстен. Обикновено на Земята има две слънчеви затъмнения всяка година и те се случват само когато Земята е напълно или частично в сянката на Луната.Предишното слънчево затъмнение беше на 2 юли и беше видимо почти само над Южна Америка. Следващото пълно слънчево затъмнение ще бъде на 14 декември 2020 г. и ще бъде видимо в южните части на Чили и Аржентина, както и в югозападна Африка и Антарктида. ", "date": "2019.12.26", "title": "Днес е последното слънчево затъмнение за 2019-а "}
{"url": "http://www.cross.bg/pernik-politziya-voda-1621240.html", "text": "/КРОСС/  Министър-председателят Бойко Борисов разпореди на директора на Главна дирекция „Национална полиция\" Христо Терзийски да възложи проверка на Икономическа полиция във връзка с кризата с водата в Перник. „Икономическа полиция цялата да дойде в Перник и всичко по трасето да бъде събрано, разпитано, документ по документ да се проверява\", разпореди премиерът. Борисов  инспектира дейностите по обследването на клон 2 от водопреносната мрежа на града, където се губят огромни количества вода.Министърът на икономиката Емил Караниколов съобщи, че специализирана фирма за рехабилитация и изграждане на подземни тръбопроводи заедно с екипи на ВиК ще заснемат с робот-капсула водния цикъл под земята, за да се установи къде се губи водата и къде има течове.  Заместник-министърът на регионалното развитие и благоустройството Николай Нанков докладва, че вече има командировани екипи от други ВиК дружества, които подпомагат ремонтите дейности. По инициатива на МРРБ е монтиран и спирателен кран на главния водопровод преди завод Стомана.Питейна вода за жителите на Перник е осигурена, изпратени са два тира с минерална вода, както и водоноски. Премиерът Борисов разпореди също максимално да се ускори работата и по основния ремонт и реконструкция на пречиствателната станция за питейни води на Перник, за което правителството отпусна 3,2 млн.лв.  ", "date": "2019.12.26", "title": "Икономическа полиция поема казуса с водата на Перник"}
{"url": "http://www.cross.bg/bulgarskata-koleda-detza-1621230.html", "text": "/КРОСС/  Служителите на Националната служба за охрана (НСО) дариха близо 8500 лева за каузата на \"Българската Коледа\". Седемнайсетото издание на благотворителната инициатива под егидата на президента си поставя за цел да подпомогне лечението на конкретни деца и да осигури високотехнологична медицинска апаратура за диагностика, лечение и рехабилитация. Това съобщиха от пресслужбата на НСО.За поредна година служителите на НСО подкрепят каузата на \"Българската Коледа\", като събраните средства спрямо предходното издание на инициативата са с 1300 лв. повече, се посочва в съобщението.Вече повече от 15 години \"Българската Коледа\" обединява усилията и съпричастността на българите в подкрепа на деца с тежки и хронични заболявания и на деца с увреждания.Със средства от \"Българската Коледа\" се финансира диагностиката и лечението и на конкретни деца в най-ранната им възраст. Стотици деца бяха подпомогнати, десетки клиники и отделения в страната бяха оборудвани със скъпоструващо високотехнологично оборудване в помощ на най-малките, пишат от пресслужбата.Националната служба за охрана ще продължи да подкрепя каузата на \"Българската Коледа\", уверяват от НСО. ", "date": "2019.12.26", "title": "Служителите на НСО са дарили близо 8500 лева на децата на „Българската Коледа“ "}
{"url": "http://www.cross.bg/sevastopol-vlak-peterbyrg-1621231.html", "text": "/КРОСС/  Първият пътнически влак премина вчера рано сутринта през откритото в понеделник от руския президент Владимир Путин железопътно трасе на Кримския мост. Влакът „Таврия\" преодоля близо 3 000 километра от Санкт Петербург до Севастопол за около 43 часа.Стотици хора се тълпяха на гарата от ранни зори в очакване на влака. Гостите от Петербург бяха посрещнати с духова музика, патриотични песни и всеки от тях получи по бутилка вино и безплатна карта за градския транспорт на Севастопол.Сред пътниците беше и 97-годишният Александър Попов, който участва в освобождаването на Севастопол през Втората световна война като командир на танк „Т-34\":„Удобно е да минеш по моста. По-добре отколкото през 43-та година през Керченския проток\".Временно изпълняващият длъжността губернатор на Севастопол Михаил Развожаев очаква повече туристи през лятото: „Разбира се очакваме преди всичко голям поток туристи през летния сезон, когато ще имаме лятно разписания и много повече влакове\". ", "date": "2019.12.26", "title": "Първият пътнически влак премина по железопътно трасе на Кримския мост "}
{"url": "http://www.cross.bg/produlzhi-sondata-planeta-1621211.html", "text": "/КРОСС/  Сондата \"ИнСайт\" на Марс, която временно излезе от строя през октомври, успешно се върна на първоначалната си позиция след аварията и ще продължи изследването на недрата Червената планета след Нова година, съобщава ТАСС.Решението за възобновяването на работата на марсианския апарат ще бъде взето след 6 януари, съобщи сайтът на Германския авиационно-космически център, цитиран от агенцията.По думите на научния ръководител на проекта Тилман Спон учените възнамеряват да вкарат по-дълбоко в реголита на Червената планета, който е нейната почва. Ще бъде проверено зали установката ще може да продължи самостоятелно своето движение след това.Екипът ще проведе в най-скоро време първите измервания с помощта на температурните датчици и радиометрите на \"къртицата\". Те ще помогнат на планетолозите да измерят точната температура на пясъчни слой, който препятства придвижването на пробивната установка. Измерването на марсианската почва е от съществено значение за продължаване на работата на \"къртицата\", тъй като тя отново може да заседне или да аварира. ", "date": "2019.12.26", "title": "Сондата „ИнСайт“ продължава изследването на Марс след празниците "}
{"url": "http://www.cross.bg/koleda-dyado-sheiinata-1621212.html", "text": "/КРОСС/  Дядо Коледа се върна на Северния полюс, след като раздаде на деца и възрастни във всички страни по света над 7,5 млрд подаръци през нощта срещу Рождество.Това съобщи обединеното командване на аерокосмическата отбрана на Северна Америка (НОРАД), предаде ТАСС .\"Дядо Коледа се върна у дома, той пристигна на Северния полюс\", се казва в съобщението.Последната спирка по пътя му към дома бяха Хаваите. НОРАД, което включва системите за противовъздушна и противоракетна отбрана на Канада и САЩ, \"проследява\" пътя на Дядо Коледа от 1955 г. с помощта на радари и сателити.Дядо Коледа излетя от резиденцията си на Северния полюс на 24 декември на шейна, теглена от девет елена. Размерът на шейната се измерва в сладкиши, и тя е 75 захарни пръчици или 150 бонбони дължина, ширина - 40 пръчки или 80 бонбони. Височината на шейната също се измерва в сладкиши и се равнява на 55 захарни пръчици или 110 сладки, теглото на шейната по време на излитане е колкото на 75 хиляди бонбона.Превозното средство се изправи пред трудна задача - да пренася значителен товар над целия свят, тъй като Дядо Коледа тежи около 117 килограма, а теглото на подаръците е стотици десетки тона.Хиляди жители на Филипините посрещнаха Коледа в евакуационни центрове заради тайфун.Проектът NORAD Santa Follows стартира през 1955 г., когато основен универсален магазин в Колорадо публикува реклама, призоваваща децата да се обадят на Дядо Коледа. Въпреки това в телефонния номер, посочен в съобщението, се появи грешка и вместо Дядо Коледа, операторът свързваше повикванията с горещата линия на континенталната команда на противовъздушната отбрана (предшественик на NORAD).Оттогава всяка година на Бъдни вечер военновъздушната база в Колорадо става Коледен център за проследяване на пътуванията на Дядо Коледа. За бързо проследяване на маршрута NORAD използва четири системи за управление - спътници, радари, изтребители в небето над САЩ и Канада, и специални „камери на Дядо Коледа\", видеоклипове от които са достъпни в YouTube.Според традицията девет елена носят шейни във въздуха, а сеното, морковите и овесените ядки служат като „гориво\" за елените.Отпътуването беше предшествано от внимателна подготовка: Дядо Коледа нахрани елените, даде последните заповеди на елфите и лично проследи опаковкането на подаръците. ", "date": "2019.12.26", "title": "Дядо Коледа раздаде над 7,5 млрд подаръци по света"}
{"url": "http://www.cross.bg/bashtata-mariya-deva-1621216.html", "text": "/КРОСС/  С тържествени богослужения в храмове в цялата страна православната църква отбеляза втория ден на Рождество Христово.Празничният ден се нарича Събор на Пресвета Богородица и е в прослава на Дева Мария. Почита се и благородния Св. Йосиф Обручник, на чиито грижи били поверени Дева Мария и Богомладенеца Христос. Това е повод денят да се приема за Ден на бащата.Днес отдаваме почит на бащинството и родителските грижи, а в много страни празникът се чества като Ден на бащата.Запомнен със своя съвършен и добродетелен живот, Свети Йосиф помагал с всички сили на Дева Мария и Богомладенеца, като ги предпазвал от гнева на цар Ирод. В съня му се явил ангел господен, който му заповядал да бяга от Ирод с детето и майка му в Египет. Без колебания той тръгнал още през нощта на далечен път, за да запази живота на малкия Христос. Когато царят умрял, пак ангел се явил на Йосиф в Египет, и му казал, че вече могат да се върнат в Израел, защото онези, които са желаели смъртта на детето, не са вече между живите.Междувременно родителите спазили всички обичаи за представянето на детето в църквата на осмия и на четирестия от ден неговото раждане - Васильовден и Сретение Господне.За трета поредна година в Ямбол ще отбележат Денят на бащата. Празникът се организира от Архиерейското наместничество и ще се проведе пред централния храм в града „Свети Николай Чудотворец\".Тържеството ще започне след литургията.„Отпред пред храма да организираме един празник. Целта ми е да съберем енорията си и не само енорията, а и хората от града. Да споделим радостта си от раждането на нашия Господ Исус Христос, да бъдем едно цяло\", уточни архимандрит Димитрий. ", "date": "2019.12.26", "title": "Втори ден на Рождество Христово и Деня на бащата "}
{"url": "http://www.cross.bg/otbelezhi-tata-protzes-1621215.html", "text": "/КРОСС/ ДПС в област Кърджали ще отбележи 35-тата годишнина от събитията по време на т.нар. „Възродителен процес\".Първата проява е в кирковското село Могиляне, където през декември 1984 година местните жители протестират срещу смяната на имената им. Дадени са три жертви, една от които е 18-месечната Тюркян.На проявата се очаква да присъстват лидерът на ДПС Мустафа Карадайъ, както и депутати от Движението, кметове и гости от съседна Турция.По-късно през деня възпоменателен митинг ще се проведе и в Момчилград. ", "date": "2019.12.26", "title": "ДПС ще отбележи 35-тата годишнина от Възродителния процес в Кърджалийско "}
{"url": "http://www.cross.bg/pirogov-baltov-asen-1621217.html", "text": "/КРОСС/  За две денонощия и половина през \"Пирогов\" са преминали 1850 пациента, каза проф. Асен Балтов, директор на лечебното заведение, в пряко включване за \"Сутрешния блок\" на БНТ.В \"Пирогов\" няма много пациенти от началото на празниците.Проф. Асен Балтов, директор на УМБАЛСМ \"Н. И. Пирогов\": Не беше много натоварено. За две денонощия и половина са преминали 1850 пациента, от които обаче 550 са деца до 18 години, като останаха на лечение 170 възрастни и 50 деца. Тук режимът на лечение си е постоянен, 24-часов, което означава, че ние продължаваме да работим като в непочивните дни. Бяха извършени общо 60 оперативни интервенции - 15 при млади и 45 при възрастни пациенти.Едни от най-натоварените кабинети бяха вътрешните болести, педиатрията, травматологията и хирургията, добави той. За разлика от други години, по-малко са случаите на прекомерно употребилите алкохол.Проф. Асен Балтов: Имаме един-единствен случай с пиратка при един 60-годишен пациент. Апелирам за новогодишните празници много да внимават всички. Има доста пациенти не само от София, но и от цяла България с по-тежки травми. Знаете, имаше няколко по-сериозни катастрофи.Няма случаи на деца, употребили алкохол. Повечето деца, които са приети в периода, са свързани с откритият преди година спешен педиатричен кабинет. Затова приемът на млади пациенти през този кабинет се увеличава.Проф. Асен Балтов: Те са обикновено около 100 на денонощие, което доста увеличи спешният прием на пациенти в \"Пирогов\". Общо за цялата година е с 12 000 повече спрямо миналата година.Нова информация за възникване на пожара в болницата няма и се изчаква да приключи разследването, каза директорът на болницата.А с настъпването на Новата година се очаква да започнат и ремонтите в лечебното заведение.Проф. Асен Балтов: Очакваме ремонтите да започнат буквално след празниците. Успяхме да получим кредит от 13 млн. лева, с което ще бъдат обновени 5 сгради на \"Пирогов\". ", "date": "2019.12.26", "title": "1850 души са преминали през \"Пирогов\" от началото на празничните дни "}
{"url": "http://www.cross.bg/voda-vodata-avariyata-1621218.html", "text": "/КРОСС/  Не водният режим е причината двата блока и детската градина в квартал \"Проучване\" да останат без вода, а наличие на зараза заради с ешерихия коли водопровод.Втори ден жителите на няколко блока в квартала са без вода. Експерти взимат и проби. Подмяната на водопровода, който не е сменян от 30 години, е в ход. Четирима души са в болница, след като има съмнения, че са консумирали негодната за пиене вода.Хората, с които екипът ни успя да разговаря тази сутрин обаче казаха, че и те имат стомашночревни проблеми, а това е един от симптомите при зараза с ешерихия коли. Затова много от тях споделиха, че днес ще посетят лекар.Инженерът на текущия ремонт Росен Прокопиев, каза, че веднага след като е установено, че има авария, е докарана водоноска, осигурена е минерална вода и се е започнала работа по подмяна на трасето.Хората твърдят, че са се обадили да сигнализират за проблема, но от ВиК не са реагирали. А водата воняла.Сигналът за водата е подаден на 17 декември, а е спряна едва преди Бъдни вечер. Оттогава жителите на двата блока и детската градина са без вода. Има докарана една водоноска в квартала, но хората се оплакаха, че е малка и не могат всички да се снабдят с вода.Явор Чаушев, директор на Дирекция \"Обществено здраве\" към РЗИ-Перник: Проби са взети от пет пункта в квартала след постъпване на сигнал от жители на 23 декември. Всички проби са добри - водата е годна за пиене, с изключение на тези, които снабдяват блок 12 и 13, както и детската градина.Водата им е с нарушени цвят и мирис и в нея има бактерията ешерихия коли във връзка с възникнала авария, добави експертът.Явор Чаушев: Текат действия за отстраняване на аварията. Връчено е предписание на управителя на ВиК дружеството за вземане на незабавни мерки и спиране на водата до отстраняване на проблема.Бактерия може да попадне във водата по различен начин, коментира Чаушев и добави, че на въпроса трябва да отговорят от ВиК дружеството.Заразените хора са приети в болница със симптоми на отпадналост, гадене, повръщане.Явор Чаушев: Оказа се, че аварията е доста сериозна. Щом се отстрани аварията, ще бъдем уведомени веднага, за да се вземат проби.От дружеството обещават аварията да бъде отстранена в най-кратки срокове, а резултатите от пробите излизат за 1 ден, каза още той.От Общината обещаха, че до 22 ч. днес вода в домовете на хората ще има. ", "date": "2019.12.26", "title": "РЗИ-Перник: Пробите на водата са добри с изключението в кв. \"Проучване\""}
{"url": "http://www.cross.bg/oblachno-minys-predimno-1621219.html", "text": "/КРОСС/  Днес времето ще бъде предимно облачно, с превалявания в западните райони от страната, предимно от дъжд, на места - от дъжд и сняг. Минимални температури - между 2° и 7°, в София - около 2°, максимални - между 4° и 9°, в комбинация със слаб до умерен северозападен вятър.В планините ще бъде предимно облачно, на много места с валежи от слаб сняг. Максимална температура на височина 1200 м - около минус 1°, на 2000 м - около минус 6°. Ще духа умерен до силен северозападен вятър.В петък ще преобладава облачно време, почти без валежи. Ще продължи да духа умерен вятър от запад-северозапад. Температурите ще се понижат още малко.През почивните дни също ще преобладава облачно време, но отново на места ще превалява, предимно слаб сняг. В източната половина от страната в неделя вятърът ще се ориентира от север-североизток и с него ще нахлуе още една порция по-студен въздух. Минималните температури ще паднат на места до минус 4°, минус 5°, а максималните ще са близки до нулата.В началото на следващата седмица вероятността за валежи намалява. Ще има значителни разкъсвания и намаления на облачността. Вятърът отново ще е северозападен, до умерен, във вторник - временно силен. Минималните температури ще се понижат още, а дневните ще започнат да се повишават. ", "date": "2019.12.26", "title": "Времето остава облачно с превалявания"}
{"url": "http://www.cross.bg/treti-den-obsledvat-vik-mrezhata-na-stomana-pernik-1621220.html", "text": "/КРОСС/  Трети ден продължава обследването на водопреносната мрежа в района на \"Стомана\" - Перник. Експерти, полиция и прокуратура влязоха в предприятието на Бъдни вечер, за да разберат - къде се губи около една трета от водата на града.До момента е ясно, че загубите възлизат на около 90 литра в секунда, а само в рамките на вчерашния ден са локализирани 3 големи теча и едно нерегламентирано отклонение.От \"Стомана\"-Перник отричат обвиненията за незаконно отклоняване на вода и твърдят, че съдействат на институциите. А те самите работят трудно, тъй като местното ВиК дружество не разполага със схеми на тръбите и техните отклонения. ", "date": "2019.12.26", "title": "Трети ден обследват ВиК мрежата на \"Стомана\"-Перник "}
{"url": "http://www.cross.bg/migranti-dyshi-ezeroto-1621221.html", "text": "/КРОСС/  7 души загинаха, а 64 бяха спасени, след като лодка с нелегални мигранти потъна в езерото Ван в едноименната турска провинция, съобщи БГНЕС.В изявление администрацията на провинцията се казва, че лодката се е преобърнала около 03.00 ч. местно време, малко преди да достигне брега на езерото. Мигрантите са предимно от Пакистан и Афганистан, гласи съобщението.\"Според предварителното разследване на място са загинали петима мигранти. По-късно смъртните случаи са се увеличили до седем, след като още двама души са починали от раните си. Спасените са били откарани в болница за оказване на медицинска помощ. Инцидентът се разследва\", съобщиха местните власти. ", "date": "2019.12.26", "title": "Лодка с мигранти потъна в Турция, има жертви"}
{"url": "http://www.cross.bg/voda-pernik-emil-1621227.html", "text": "/КРОСС/  Премиерът Бойко Борисов е в Перник, за да следи обследването за загуби на вода в общината. Това става ясно от видеовръзка на профила му в социалната мрежа Facebook.Министър-председателят е придружен от заместник-министъра на регионалното развитие и благоустройството Николай Нанков и от министъра на икономиката Емил Караниколов. На мястото е и областният управител на Перник Емил Костадинов, според когото проблемът е основно в остарялата водоснабдителна инфраструктура, която не е подменяна от 1954 година.По думите на Караниколов, благодарение на фирмата, която работи на място, вече има измервателна апаратура. По този начин ще се отчитат оттоците и притоците на язовир \"Студена\". „Проблемът с инфраструктурата е трагичен\", посочва той.Екипи от ВиК-Враца и ВиК-Стара Загора са на мястото, които подпомагат процеса, тъй като ресурсът на местното дружество не достига. Очакват се и експерти от \"Софийска вода\" също да пристигнат по-късно.Обследва се мрежата по Клон 2, става въпрос за участък от около 800 метра, в които се губят около 80 литра в секунда. В него няма доказани консуматори, затова се търсят къде са предполагаемите течове. Само за един месец са станали със 150 повече аварии, отколкото преди, заради амортизираното водоснабдяване и режима.\"На практика правим нова водопроводна система в движение\", заяви премиерът.  ", "date": "2019.12.26", "title": "Борисов контролира в Перник обследването на течовете на вода (ВИДЕО) "}
{"url": "http://www.cross.bg/avtomobili-softyer-miliona-1621234.html", "text": "/КРОСС/  Германия не успя да спази срока за преоборудване на старите дизелови автомобили. До декември 2019 г. на 96 процента от 5,3 милиона такива машини са инсталирали нов софтуер за намаляване на вредните емисии. Това трябваше да се случи до края на миналата година. Преоборудването на произведени преди дизелови автомобили с нов софтуер в Германия все още не е напълно завършено, въпреки че до началото на декември 96 процента от 5,3 милиона такива коли вече са получили нов софтуер. Това съобщи Федералното министерство на транспорта в отговор на искане на агенцията ДПА.През 2017 г. на среща на представители на германската автомобилна индустрия и членове на правителството беше решено да намалят емисиите на вредни вещества чрез актуализация на софтуера на дизеловите автомобили. До август 2019 г. стана възможно инсталирането на нов софтуер на 4,5 милиона автомобила. Всички разходи се поемат от производителите.В същото време 2,5 милиона автомобила са били произведени от Volkswagen и преди да се инсталира новият софтуер е необходимо да се премахне нелегалният, който позволи да се манипулират данни за емисиите на вредни вещества и концернът понесе санкции.От 31 май 2018 г. в Германия влязоха в сила първите забрани за автомобили с дизелови двигатели - на такива автомобили е забранено да влизат в определени градове или в определени участъци от магистрали. През февруари Федералният административен съд в Лайпциг разреши на градовете и общините да налагат подходящи забрани с цел намаляване на азотни оксиди във въздуха. ", "date": "2019.12.26", "title": "Германия не успя да преоборудва старите си дизелови автомобили "}
{"url": "http://www.cross.bg/protzes-vuzroditelniya-hybavo-1621255.html", "text": "/КРОСС/  Навършват се 35 години от първата съпротива срещу Възродителния процес в Родопите, съобщава NOVA.През този период насилствено са сменени имената на хиляди български турци. Тя завършва с десетки депортирани в лагера на остров Белене. На 26 декември 1986 г.  край Тюркман чешма падат три жертви. Днес хората там се събират, за да почетат паметта на загиналите. Митингите се организират от ДПС и ще продължат и през следващите дни.Тази година Всевишният ни даде хубаво време. През 1984 г. обаче времето не беше хубаво. Докато нас ни има, за Възродителния процес ще се пише в учебниците\", заяви лидерът на ДПС Мустафа Карадайъ. ", "date": "2019.12.26", "title": "Почетоха паметта на загиналите във Възродителния процес"}
{"url": "http://www.cross.bg/ostavat-zagivat-zemetresenie-1621201.html", "text": "/КРОСС/ 795 г. - Лъв III е избран за римски папа.1805 г. - В Братислава е подписан Пресбургски мирен договор между Австрия и Франция.1825 г. - В Русия избухва въстание на декабристите.1898 г. - Мари и Пиер Кюри обявяват, че са успели да изолират химичния елемент радий.1925 г. - Сформирана е Комунистическата партия на Индия.1925 г. - Турция въвежда в употреба Григориански календар.1933 г. - Регистрирана е фирмата Нисан със седалище Токио, Япония.1940 г. - Състои се премиерата на американския игрален романтичен филм „Филаделфийска история\" - първият хитов филм с участието на Катрин Хепбърн.1947 г. - В България е извършена национализация на банките.1959 г. - Официално е открита Българската телевизия.1972 г. - Софийският градски съд произнася задочна присъда срещу писателя Георги Марков за шпионаж - лишаване от свобода за 6 години и 6 месеца.1973 г. - Космическият апарат Союз 13 се връща на Земята.1974 г. - Започва космическата програма Салют 4.1979 г. - Съветски специални части превземат президентския дворец в Кабул, Афганистан.1980 г. - Създаден е Общонароден юбилеен комитет за честване на 1300-годишнината от основаването на българската държава с председател държавния глава - Тодор Живков.1982 г. - В списание Тайм, за първи път за Човек на годината не е избран човек, а персоналния компютър.1989 г. - В България независимият профсъюз КТ Подкрепа организира първата политическа стачка с искане за назначаване на временно правителство и провеждане на свободни избори.1991 г. - С формално решение на Върховния съвет се разпада СССР.2003 г. - Силно земетресение разрушава южноиранския град Бам; загиват 43 300, други 90 000 остават без домове.2004 г. - Регистрирано е силно земетресение в Индийския океан, последвано от мощно цунами - в десетки държави загиват над 294 000 души, а 5 милиона остават без покрив. ", "date": "2019.12.26", "title": " 26 декември в историята"}
{"url": "http://www.cross.bg/koleda-traditzii-koledni-1621256.html", "text": "/КРОСС/ Коледа е празник, който се празнува по целия свят и по много различни начини. Значението на Рождество Христово, традициите и начините, по които то се почита, могат да бъдат толкова разнообразни. Коледа за повечето хора не е просто религиозен празник, а време, в което да се съберат с близките си. Ето и няколко коледни традиции от цял свят:Някои от по-необичайните коледни традиции са африкански. В Етиопия хората се поздравяват за празника с „Melkin Yelidet Beaal\", но на 7 януари. Денят е познат още и като Ganna. Църквите, в които се почита празникът там, са издълбани в древни вулканични скали. Когато вече са вътре, мъжете сядат отделно от жените.Подаръците не играят важна роля в Етиопия, а за децата е обичайно да получават дрехи за подаръци.Ако празнувате Коледа във Финландия ще чуете хората да се поздравяват с „Hyvaa Joulua\". Те се подготвят за празничния период като почистват усърдно домовете си и прекарват доста време в кухнята, за да приготвят специалните ястия.Елхите са една от многото коледни традиции във Финландия и играят важна роля в празненствата. Дръвчетата се украсяват на Бъдни вечер с изобилие от плодове, хартиени знаменца, свещи и гирлянди. Когато къщата е готова, се ходи на парна баня като част от подготовката за празничната вечеря след това.Един от най-популярните обичаи, които децата обожават, е закачването на техния коледен чорап за подаръци. Това не е необходимо във Финландия, тъй като дядо Коледа посещава домовете заедно с около шест джуджета и им раздава подаръците.В Япония хората се поздравяват със „Shinnen Omedeto\" или „Kurisumasu Omedeto\". Макар че по-малко от 1% от японците празнуват Коледа по религиозни причини, те все пак следват познатите ни традиции. Мнозинството украсяват домовете си и си разменят подаръци.Ако празнувате в Италия ще пожелаете на другите „Buon Natale\". Тук празничният сезон продължава повече от три седмици и започва 8 дни преди Коледа. Този период се нарича Новена и по това време децата се обличат като пастири, рецитират коледни стихове, пеят и свирят на музикални инструменти.За разлика от другите коледни традиции по света, в Италия децата чакат до 6 януари, за да отворят подаръците си. Тогава според традицията те се доставят по домовете им от грозната вещица Бефана.Във Филипините хората си пожелават „Maligayang Pasko\", а тържествата започват около 9 дни преди Коледа с църковна меса. Месата е съсредоточена върху историята за раждането на Христос.Всяка година на Бъдни вечер се провежда и конкурсът Panunuluyan. Тази традиция позволява на избрани двойки да пресъздадат библейската история на Мария Магдалена и Йосиф, в която те търсят подслон.В Китай хората си пожелават „Gun Tso Sun Tan'Gung Haw Sun\" (на кантонски) или „Sheng Dan Kuai Le\" (мандарин). Тук коледното дърво е в основата на празника. Децата украсяват тези дървета, които са познати още и като „дървета на светлината\". Изработват хартиени гирлянди под формата на вериги, фенери и цветя.Дядо Коледа тук се нарича Dun Che Lao Ren, което означава „коледен старец\". ", "date": "2019.12.26", "title": "Как си честят Коледа по света "}
{"url": "http://www.cross.bg/rozhdenitzite-na-dekemvri-1621203.html", "text": "/КРОСС/ Ники Кънчев, телевизионен и радио водещЕлизабет Костова, писателкаАкад. Васил Големански, зоологВеселин Вучков, адвокат, бивш министър на вътрешните работиДимитър Коруджиев, писателЛевон Хампарцумян,банкерКольо Георгиев, писател и драматургМитхат Метин, депутат от ДПС в 43 НСЮри Ступел, композиторТодор Попов, кмет на гр. ПазарджикПетър Иванов, управляващ партньор на \"Солитрон България\"ООД, член на УС на КРИБГеорги Праматаров, дирекция \"Директни плащания и идентификация на земеделски парцели\" в МЗХ ", "date": "2019.12.26", "title": "Рождениците на 26 декември "}
{"url": "http://www.cross.bg/karadaiiu-nashata-bulgariya-1621262.html", "text": "/КРОСС/  Общинският съвет на ДПС Кирково организира Възпоменателен митинг-мевлид в село Могиляне за жертвите на т. нар. \"възродителен процес\"  за  35-тата годишнина от трагичните събития през 1984г. в селото.Председателят на ДПС Мустафа Карадайъ произнесе слово пред събралите се хиляди на митинга пред паметника на \"Тюркян Чешма\".\"Тюркян и нашите герои направиха възможно днес от площадите да може да си честитим и Байряма и Коледата, защото по онова време джамията беше заключена, както и църквата.А  ключът се намираше при партийния секретар, не при ходжата или попа. Но промяната не стана лесно\", каза председателят на ДПС пред събралите се хиляди на площада.Лидерът на ДПС припомни, че от 1984г. минаха 35 години, а от 1964г. 55 години. Няма да намерят тези грозни събития място в учебниците, казва някой. Не напротив, докато нас ни има, ние ще пишем онези учебници, които носим в нашите души, заяви той. Ако живеем в един лицемерен свят, в който съдържанието в учебниците ще бъде едно, но в архивите ще има друго, а ние в душите си ще носим трето, няма да вървим на добре, поясни още лидерът. Трябва с достойнство да приемаме фактите от историята, но не за омраза, разделение или противопоставяне. Точно обратното - трябва да знаем фактите от нашата история такива, каквито са, за да се поучим от нашата история. Не да живеем в миналото, а да градим нашето бъдеще, бъдещето на нашите деца в нашата Родина, да има просперитет. Затова ни е нужна реалната история и фактология, заяви Карадайъ.Председателят каза, че когато през 1964г. в Западните Родопи сменяха имената, правиха опит за насилствена асимилация, ние от Източните Родопи не се вълнувахме от този процес и на това разчиташе държавната машина. След това обаче като дойде този грозен процес и в Източните Родопи, Делиормана не се вълнуваше толкова много, защото казваше, че „те там в Родопите са други и при нас няма да стане\". Само че и там стана. Това направи възможното да осъзнаем, че разделени, ние винаги ще имаме проблеми, обяви той. Карадайъ каза, че жертвите от опита за насилствената асимилация направиха така, че благодарение на нашия почетен председател д-р Ахмед Доган, в комунистическа България имаше една-единствена система, която се опитваше организирано да се противопостави на този режим. Това бе нелегалната организация, която създаде д-р Ахмед Доган, припомни Мустафа Карадайъ.Водачите й бяха разкрити, бяха в затворите, но дори от затворите успяха да организират мирните протести през 1989г., срещу които държавата излезе с танкове и автомати, допълни Карадайъ. И пак дадохме свидни жертви, но успяхме да свалим комунистическата и тоталитарната власт, за да дойде демокрацията в нашата Родина, каза още той.Карадайъ каза, че днес, ако има политици, които се опитват да премълчават тази история, те са хора с гузна съвест. Но ние не сме като тях, ние ще говорим за тези исторически факти, за да може нашите деца и следващите поколения да ги знаят.Защото нашият път не свърши до събарянето на тоталитарния режим, ние направихме нещо повече. Онова обединение от 1989г., което свали тоталитарната власт, се разгърна и от 1990г. насам, вече 30 години се нарича Движение за права и свободи, бе категоричен председателят.Лидерът каза, че ДПС направи възможното, за да може днес България да е член на НАТО и ЕС. Никой не може да неглижира тези факти от нашата история, от историята на България. Сега обаче, след 30 години демокрация, демокрацията не е на онова ниво, което би трябвало да бъде, обясни той. Защото виждаме лицемерна политика. Защото виждаме политици от различни политически партии по едни теми в Брюксел да водят една политика, по същите теми тук в България да водят обратна политика.Затова ние сме призвани да продължим този път на борба за демокрация, права, свободи, достойнство, име, език и за религия в нашата Родина и ще продължаваме да отстояваме демокрацията в името на по-доброто бъдеще на България, бе категоричен Мустафа Карадайъ.Лидерът на ДПС каза още, че ако в последните 4 години на този площад имаше различно усещане, ако имаше хора с наведени глави, ако имаше хора, които се чудиха по кое време от коя страна да застанат, то тази година ние сме тук заедно с нашето достойнство и с гордо вдигнати чела, че ние успяхме да запазим нашето единство и нашата сила в нашата Родина. Това показахме и доказахме на изминалите избори през 2019г, добави още той.Карадайъ подчерта, че на този площад има все повече християни, а не само мюсюлмани. Така стана и с общините в България. ДПС разшири своята география и присъствие в местната власт, за което бих искал да ви благодаря и да ви поздравя, заключи лидерът.На възпоменателния митинг присъстваха още зам.-председателят на НС д-р Нигяр Джафер, зам.-председателите на ДПС Ахмед Ахмедов, Филиз Хюсменова и Хасан Азис, зам.-председателят на ПГ на ДПС Халил Летифов, председателят на Младежко ДПС и евродепутат Илхан Кючюк, евродепутатът Атидже Алиева-Вели, народните представители Адлен Шевкед, Ерол Мехмед, Имрен Мехмедова, Танер Али, д-р Джевдет Чакъров, д-р Хасан Адемов, Велислава Кръстева, Ихсан Хаккъ, Елхан Кълков, Хайри Садъков, Сергей Кичиков, Севим Али, членовете на ЦОБ Ердинч Хайрула и Станислав Анастасов, отговорниците на ДПС в Р Турция Фахри Ватансевер, Гюнер Четин и Лютфи Йозгюр, общински кметове, областни и общински председатели на ДПС, Кямил Айдън-зам.-председател на Партията на националистическото движение, Р Турция (MHP), депутате в турския Меджлис от Народно-републиканската партия, Р Турция (CHP) Илхами Айгюн, Кямил Окяй Съндър и Юксел Йозкан, Бюлент Белен-бивш депутат в турския Меджлис, Ахмед Саръкурт-кмет на община Чорлу, Расим Юксел-кмет на община Ергене, Вахап Акай-кмет на община Черкезкьой, Мурджит Геренли-кмет на община Люлебургаз, Мустафа Алтънташ-кмет на община Алибей и Невин Мутен-зам.-кмет на община Газиемир. ", "date": "2019.12.26", "title": "Мустафа Карадайъ от Тюркян чешма: Този площад дадe на Родината ни свободата!"}
{"url": "http://www.cross.bg/stranata-sofiya-avtomobili-1621248.html", "text": "/КРОСС/  Заради очакваното днес натоварване на движението към София и големите градове на страната от 14 до 20 часа ще е забранено движението на товарни автомобили над 12 тона по основните пътища и магистрали в страната.За улеснение на пътуващите към София по път Е-79 в района на Владая ще бъдат отворени за движение две ленти. Алтернативен маршрут е автомагистрала \"Струма\".От пътната агенция предупреждават, че днес е възможно придвижването по магистрала \"Хемус\" в района на тунел \"Витиня\" да бъде по-бавно заради натоварено движение и ремонт на тръбата за София.От Пътната полиция призовават водачите да шофират с повишено внимание и съобразена скорост и напомнят, че тази година контролът за нарушения като неспазване на предимство, шофиране в бусленти и с превишена скорост е засилен и се осъществява и чрез необозначени полицейски автомобили.По най-натоварените направления в страната ще се движат извънредни автобуси. Допълнителни вагони и места са осигурили и от националния железопътен превозвач. ", "date": "2019.12.26", "title": "Засилен трафик в края на коледните празници "}
{"url": "http://www.cross.bg/temi-i-gosti-v-sytreshnite-blokove-na-televiziite-1621206.html", "text": "/КРОСС/: На Рождество Христово - за вярата и доброто с епископ Герасим, секретар на Светия Синод: На живо от Перник: Има ли опасност от разпространение на зарази във водата? Какво показват данните на здравните служби?: В Деня на бащата - рали състезателите и експерти по пътнабезопасност Димитър и Владимир Илиеви: Празникът и традициите - ансамбъл \"Българе\" на гости ", "date": "2019.12.26", "title": "Теми и гости в сутрешните блокове на телевизиите"}
{"url": "http://www.cross.bg/tzenata-tzenite-dostavchik-1621208.html", "text": "/КРОСС/  След средата на следващата година сметките за ток ще зависят и от цената на енергията на борсата. Доколко това ще ги оскъпи, ще зависи от подхода, който Министерството на енергетиката ще избере. Обмислят се два варианта за либерализация. Единият - пълното освобождаване на цените да стане за 3 години, като през 2020 г. на пазарен принцип ще се определя 30% от цената за бита. При втория вариант процесът ще продължи 5 години и стъпките ще са по-плавни - с по 20 процента. В момента последната дума за цената на тока е на Комисията за енергийно регулиране. Предстоящото освобождаването на цените става под натиска на Брюксел. „Борсата звучи много съвременно, дето се казва в наша изгода - да търсим найдобрия доставчик, но дали ще е така, не мога да кажа. Би трябвало да можем да избираме между няколко търговеца и естествено ще изберем най-коректния с найдобри условия с най-ниска цена, но съмнявам се, че това ще се получи\".Големият въпрос е накъде ще тръгнат цените. „Една част ще се обвърже с борсовата котировка, което означава, че дори да има поскъпване на цената, то ще е в рамките на поносимото - не вярвам да става въпрос за повече от 5-10 процента. Трябва да имаме предвид, че има периоди, в които цената на борсата е ниска, когато има свръх предлагане - това са месеците от април до октомври\", заяви Мартин Владимиров, от ЦИД. „Не бива да обясняваме на хората как ще последва нещо драматично. България е една от последните държави членки на ЕС, която не е либерализирала своя пазар\", обясни преди време енергийният министър Теменужка Петкова. Съветът на експертите е при избор на доставчик да се насочваме към по-големия. Той ще има повече възможности да балансира цените и те да не играят. „Давам примери - Иванови заминават в отпуск и изключват своите прибори, остават на стенд бай. Петрови се връщат обаче включват своите прибори, така че има балансиране. Това е един преходен период, в който никой не може да гарантира, че цената ще е помалка\", коментира Атанас Тасев, енергиен експерт. До средата на следващата година държавата ще трябва да изработи и механизъм за подкрепа на енергийно бедните.", "date": "2019.12.26", "title": "Ще се оскъпи ли токът след либерализацията на пазара? "}
{"url": "http://www.cross.bg/predstoyashti-subitiya-na-dekemvri-1621207.html", "text": "/КРОСС/ София.От 14.00 часа в Координационния център по безопасност на движението по пътищата на бул. „Никола Габровски\" 30 ще се проведе брифинг за актуалната пътна обстановка.***Велики Преслав.От 9.30 часа Варненският и Великопреславски митрополит Йоан ще отслужи Архиерейска света Литургия в храма „Свети апостоли Петър и Павел\".***Пловдив.От 17.00 часа на откритата сцена на площада пред Общината ще се състои празничен концерт на група „Мистик\".***Сливен./ с. МечкаревоФолклорен събор „Зимни празници 2019\" ще се проведе в село Мечкарево. 20-ото издание се организира от Община Сливен, Кметството и Читалище „Просвета 1925\" в селото.***Хасково.От 10.30 часа пред театър „Иван Димов\" ще започне кукерски фестивал. Ще се проведе и кукерско шествие, което ще стигне до пл. „Свобода\". ", "date": "2019.12.26", "title": "Предстоящи събития на 26 декември \t"}
{"url": "http://www.cross.bg/rabota-gurtziya-dogovor-1621244.html", "text": "/КРОСС/  Сериозни санкции заплашват работодателите в Гърция, които наемат работници без трудови договори. Властите приканват и чужденците на сезонна работа, сред които има много българи, да защитят правата си с договор.Кризата принуждава много безработни гърци да приемат всякаква работа без осигуровки. Работодателите използват евтина работна ръка без трудов договор.За да се спре тази порочна практика и да се защитят правата не всеки, който полага труд, правителството в Гърция прилага мерки в две насоки. Засилени проверки на трудови договори за всички служители. Глобата за всеки работник, нает без договор, вече е 10 500 евро. Предвижда се също отнемане на лиценза на собственика.Методът на работа без договор много често се прилага към чужденците, които работят сезонно предимно през лятото. Сред тях има и много българи, които се съгласяват на работа без договор и не могат да получат обезщетение дори и да имат право на това.Министерството по труда в Гърция увеличи глобата за некоректните работодатели в опит да ограничи порочната практика на експлоатация на работещите и да защити правата им, съобщават от правителството.", "date": "2019.12.26", "title": "Глоби за работодателите в Гърция, наемащи работници без трудови договори "}
{"url": "http://www.cross.bg/krim-most-rysiya-1621209.html", "text": "/КРОСС/  Украинските власти започнаха днес наказателно производство, след като пътнически влак от Русия пристигна в Крим по новия руски железопътен мост. Мотивът е, че влакът незаконно е превозил хора през украинската граница, предаде БТА.По-рано тази седмица руският президент Владимир Путин откри железопътния мост до Крим, който Русия анексира от Украйна през 2014 г. Той обяви, че се очаква 14 милиона души и около 13 милиона тона товари да преминат през моста догодина. Влакът пристигна в кримския град Севастопол от втория по големина руски град Санкт Петербург.Москва анексира Крим с мотива, че гражданите на полуострова са гласували да се присъединят към Русия. Анексирането предизвика международни реакции, като САЩ и ЕС въведоха санкции срещу Русия. Украйна блокира доставките през територията си за Крим.Украинското правителство многократно е повтаряло, че новият мост е построен в нарушение на международните закони. През октомври 2018 г. прокуратурата започна дело срещу компаниите, участващи в строежа на съоръжението. ", "date": "2019.12.26", "title": "Украйна започна разследване във връзка с руския железопътен мост до Крим"}
{"url": "http://www.cross.bg/pregled-na-vestnitzite-1621213.html", "text": "/КРОСС/  На 26.12.2019 г. не излиза преса", "date": "2019.12.26", "title": "Преглед на вестниците "}
{"url": "http://www.cross.bg/iosif-iakov-brat-1621192.html", "text": "/КРОСС/  Православната Църква, след тържеството в чест на великите свещени събития, случили се в деня на Христовото Рождество, на другия ден събира вярващите да възхвалят с хвалебни и благодарствени песни Божията майка като избран съсъд на Божия промисъл.\"Дойдете - подканя ни Църквата тоя ден - да възпеем Спасителевата майка, която и след раждането пак се оказа Дева!\"Това събрание на вярващите на другия ден след Рождество Христово за прославяне на св. Богородица, която родила Спасителя, е наречено \"Събор на пресвета Богородица\".Същия ден се чествува паметта на св. праведни Йосиф, обручник на св. Дева, за живота на когото са запазени малко сведения, а също и паметта на св.  цар Давид като славен родоначалник на Иисуса Христа и на св. Яков брат Господен, пръв християнски епископ на град Йерусалим.Житие на св. Иосиф ОбручникСвети Иосиф бил от царски род, от дома Давидов и Соломонов, внук Мататов, правнук Елиезеров, син на Иаков по природа, а на Илия по закона за кръвното сродствоРечник. Защото дядо му Матат умрял, след като се родил баща му Иаков. А Мататовата жена, майката на Иаков, била взета за жена от Мелхий, от коляното на Натан, син Давидов, и му родила Илия. А Илия се оженил и умрял бездетен; след него Иаков, който бил негов брат от една майка, но не и от един баща, се оженил за жена му; защото законът предписвал: ако някой умре, без да има деца, нека брат му да се ожени за жена му и да възкреси потомството на брат си.Именно по този закон Иаков се оженил за братовата си жена и родил свети Иосиф Обручник, и Иосиф бил, както вече бе казано, син на двама: по природа ­ на Иаков, а по закон ­ на Илия. Ето защо свети Евангелист Лука, излагайки родословието на Христа, посочил Илия за баща на Иосиф, казвайки за Христа така: \"беше, както мислеха, син Иосифов, Илиев, Мататов\" (Лук. 3:23-24), посочвайки Илия вместо Иаков.Св. Йосиф ОбручникЗа свети Иосиф съществуват различни мнения при западните и при източните християни. Западните казват, че той до самата си кончина бил девственик, като изобщо не бил встъпвал в брак, а източните твърдят, че той имал жена и родил деца. Така Никифор, древен гръцки историк, следвайки свети Иполит, съобщава, че той се оженил за Саломия; но не мисли (добавя той), че това е същата Саломия, която се намирала във Витлеем и е искала да бабува при неизреченото раждане на Господа; това е била друга Саломия. Защото тя била сродница на Елисавета и на  Пресвета Богородица, а тази била дъщеря на Агей, брат на Захария, бащата на Предтеча; а Агей и Захария били синове на свещеника Варахия.Имайки за съпруга тази Саломия, дъщерята на Агей, свети Иосиф родил четирима сина: Иаков, Симон, Иуда, Иосия, и две дъщери, Естир и Тамар или, както казват други ­ Марта; а синаксарът в Неделята на светите Мироносици прибавя и трета дъщеря, на име Саломия, която била омъжена за Заведей.Георги Кедрин, споменавайки за двете дъщери на Иосиф, казва, че едната от тях, Мария, била омъжена за Клеопа, брат на Иосиф, вече след завръщането на Иосиф от Египет; но, както изглежда, тази Мария, Марта и Тамар, са едно и също лице. Дали тя е била дъщеря на Иосиф, или не, и колко дъщери е имал Иосиф, това сега не е от значение, но при всички случаи е несъмнено, че Иосиф е бил женен и е имал синове и дъщери.След кончината на жена си Саломия свети Иосиф живеел във вдовство достатъчно дълго време, прекарвайки дните си в чистота. В светото Евангелие неговият свят и непорочен живот е засвидетелстван от следните, макар и кратки, но твърде похвални думи: \"А Иосиф, мъжът й, понеже беше праведен\" (Мат. 1:19). И кое може да бъде по-голямо от такова свидетелство? Той бил толкова праведен, че със светостта си надминал другите праведни праотци и патриарси. Защото, кой е бил достоен да стане обручник и мним мъж на Пречистата Дева, Майката Божия? И кому била дадена такава чест ­ да стане официално признат баща Христов?Наистина Господ намерил този мъж по сърцето Си и му открил мъдростта Си, като го направил служител на тайнството на нашето спасение. Той наистина бил достоен за такава чест и за такова служение заради съвършения си и добродетелен живот. Когато той бил вече стар, на осемдесет години, Пречистата Дева Мария била сгодена за него и му била дадена за съхраняване на девството й (а не за плътски, действителен брак). И той й служел с всяко благоговение и страх, като на Майка Божия и като на своя и на целия свят Господарка и Владичица (уверявайки се в това от ангела, който му се явявал насън), а служел също и на родения от нея Богомладенец, и по време на бягството в Египет, и след завръщането оттам, и по време на пребиваването в Назарет, изкарвайки прехраната им от трудовете на ръцете си, защото той бил дърводелец и беден човек, макар и от царски род. Защото Господ пожелал да се роди в нищета, вземайки от царския род само плътта, но не и царската слава, богатство и владичество. Затова Той намерил за добре да има бедна Пречиста Майка и беден мним баща, давайки с това пример за смирение.Като живял всичко сто и десет години, свети Иосиф мирно починал и отишъл при отците си, намиращи се в ада, занасяйки там радостната и вярна вест за това, че е дошъл желаният Месия, Който ще освободи и ще спаси човешкия род, Христос Господ, Комуто слава во веки. Амин.Св. цар Давид ПсалмопевецXI в. преди Христа . Празнува се на 26 декември заедно с Събор на Пресвета Богородица, Св. Йосиф Обручник и св. Иаков, брат Божи и Св. свещеномъченик Евтимий, епископ СардийскиСв. апостол Яков - брат ГосподенКратко животоописаниеСв. апостол Иаков, брат Господен - наречен тъй, защото бил син на Йосиф, обручникът на св. Дева Мария. Той е от седемдесетте апостоли, първи епископ на Иерусалим в продължение на 33 години.Написал първата света литургия. Завършил мъченически, блъснат от храмовата стряха, засипан с камъни и, ударен с едно кросно, разбили главата му - починал в 63 г. на 66 години.† Траянополский епископ Иларион, Пространен православен месецослов, изд. Тавор.Пръв от тях бил свети Иаков, брат Господен, за когото споменава свети апостол Павел в посланието до галатяните, като казва: \"възлязох в Иерусалим да се видя с Петра... Другиго от апостолите не видях, освен Иакова, брата Господен\" (Гал. 1:18-19). Той бил поставен за пръв епископ на Иерусалим. Според свидетелството на преданието ­ избран за това и посветен от Самия Христос по време на Неговия земен живот. Заради това, че проповядвал Христа в Иерусалим, свети апостол Иаков бил хвърлен от иудеите от покрива на храма, след това го пребили с камъни и му разбили главата с тояга.Св. преподобни Никодим ТисманскиТози забележителен представител на балканското монашество от ХІV в. бил българин от Македония, роден около 1320 г. в Прилеп. По времето на цар Стефан Душан (1331-1355) той станал монах в Хилендарския манастир, където бил събрат на друг голям българин от онази епоха - св. Ефрем, бъдещ патриарх на Сърбия. \"Любомъдрият мъж поп Никодим\", когото наричали още \"философ\", \"силен в книгите (...), в разума, словата и отговорите \", получил блестящо образование и бил известен като отличен преводач от гръцки. Запазената му кореспонденция със св. Патриарх Евтимий Търновски показва, че като духовен отец и творец св. Никодим споделял реформаторските тежнения на знаменития български патриарх.Не е известно докога той бил на Атон, но и по-нататък Никодим запазвал тесни връзки с видни личности от православната монашеска общност, както и с висши духовници в Сърбия, Византия и България. През 60-те години на ХІV в. Никодим основал свой манастир във Видинското царство, което обаче през 1365 г. било окупирано от унгарците, а населението - подложено на насилствено покатоличване. Светецът застанал начело на съпротивата срещу насилието и влязъл в разпра със самия унгарски крал Людовик І Велики. Твърдостта на Никодим вдъхнала сили на местните българи и, както съобщава един съвременник, \"поради това тяхната вяра в него беше голяма...\" Унгарците прогонили св. Никодим във Влахия. Като привърженик на манастирския живот и исихастката доктрина св. Никодим се заел енергично с устройството на монашески обители в земите на младата държава. Той създал известните манастири \"Водица\", \"Тисмана\" и други обители, като получавал щедра подкрепа от страна на влашките владетели. В една грамотата на Мирчо Стари (1386-1416 г.) \"поп кир Никодим\" е поставен пред най-видните боляри. До смъртта си (26 декември 1406 г.) той продължил своята неуморна работа, с която българските културни традиции на север от Дунава пуснали още по-здрави корени. Св. Никодим е почитан като един най-големите духовни и културни строители в историята на православния румънски народ. Паметта му се празнува на 26 декември. ", "date": "2019.12.26", "title": "Събор на Пресвета Богородица. Св. Йосиф Обручник. Св. цар Давид. Св. Яков, брат Божий "}
{"url": "http://www.cross.bg/antoan-dyo-sent-ekzyuperi-1621199.html", "text": "/КРОСС/  Вървиш ли право пред себе си, няма да отидеш много далеч...Антоан дьо Сент-Екзюпери ", "date": "2019.12.26", "title": "Антоан дьо Сент-Екзюпери"}
{"url": "http://www.cross.bg/protestite-iran-protesti-1621210.html", "text": "/КРОСС/  Иранските власти прекъснаха мобилния интернет достъп до чуждестранни сайтове в няколко провинции ден преди евентуални нови протести, съобщи днес иранската информационна агенция ИЛНА, цитирана от Ройтерс.Публикации в социалните медии и роднини на убити при протестите срещу вдигането на цените на бензина миналия месец призовават за провеждането утре на нови протести и възпоменателни церемонии.ИЛНА цитира добре осведомен източник от министерството на информационните и комуникационните технологии, според когото прекъсването е било разпоредено от \"органите по сигурността\" и обхваща провинциите Алборз, Кюрдистан и Занджан в Централен и Западен Иран и Фарс на юг.Според източника е възможно още провинции да бъдат засегнати от прекъсването на мобилните международни връзки, отбелязва ИЛНА.През ноември Иран спря Интернета за около седмица, за да подпомогне потушаването на протестите срещу повишаването на цените на горивата, които се превърнаха в политически. Те предизвикаха най-кървавото потушаване в 40-годишната история на Ислямската република.Блокирането на Интернет лишава от възможност протестиращите да публикуват видеоматериали в социалните медии, за да привличат поддръжници, а също така да получават достоверна информация за мащаба на протестите. ", "date": "2019.12.26", "title": "Иран оряза достъпа до Интернет на фона на надигаща се нова вълна протести"}
{"url": "http://www.cross.bg/koleda-bulgarskata-detza-1621214.html", "text": "/КРОСС/ Седемнадесетото издание на благотворителната инициатива „Българската Коледа\", което си поставя за цел да подпомогне лечението на деца и да осигури високотехнологична медицинска апаратура за диагностика, лечение и рехабилитация продължава. Над 1 910 000 лева достигна набраната сума след края на благотворителния спектакъл, който се състоя навръх Коледа в Народния театър „Иван Вазов\".Към момента са изпратени 484 000 дарителски SMS на номер 1117 и гласови обаждания на 0900 1117 от началото на кампанията, която беше обявена от президента Румен Радев в края на месец ноември. Оттогава досега в дарителската банкова сметка на инициативата са постъпили  1 395 000 лв., a 31 000 лв. са дарени чрез системата ePay.bg.На коледния благотворителен спектакъл „Българската Коледа\" присъстваха президентът Румен Радев и неговата съпруга Десислава Радева, Цвета Караянчева, председател на Народното събрание, Негово Светейшество Българският патриарх и Софийски митрополит Неофит, дипломати, дарители, посланици на кампанията и деца, подпомогнати от „Българската Коледа\".В подкрепа на децата на \"Българската Коледа\" от сцената на Народния театър послания отправиха изявени български музиканти, певци, танцьори, актьори, спортисти и журналисти. Тази година концертът бе реализиран от екипа на „Dream Team Productions\" и излъчен на живо по Нова телевизия, Българското национално радио и БНТ Свят.Миро, Орлин Горанов, Графа, Любо Киров, Люси Дяковска, Фондацията, Теодосий Спасов, Веско Ешкенази, Виктория Георгиева, Печенката и Деси Тодорова, Еделина Кънева, танцьорите Джорджия Кънчева и Антон Кандауров, възпитаниците на Национално училище за танцово изкуство в София, детска вокална група Бон-Бон и Детски хор на Българското национално радио посветиха своите изпълнения на нуждаещите се деца и призоваха за подкрепа.Като застъпници на „Българската Коледа\" на сцената излязоха и журналисти от трите национални телевизии БНТ, бТВ и Нова ТВ - д-р Неделя Щонова, Невена Василева, Марина Матева, Валерия Видева, Флорина Иванова, Цветелина Абрашева, Филипа Иванова, Кристина Газиева, Ивомира Пехливанова.Лицата на Нова телевизия Аделина Радева, Виктор Николаев, Николай Дойнов, Христо Калоферов, Мартина Ганчева, Мирослава Иванова също подкрепиха благородната инициатива.Сред застъпниците, които призоваха за съпричастност към децата в беда бяха и Гергана Малкоданска, актрисата Диана Димитрова, певицата Поли Генова, актьорите от Народния театър - Деян и Дарин Ангелови, Бойка Велкова, Радина Кърджилова и директорът на театъра Мариус Донкин.Присъединиха се към каузата „Българската Коледа\" и Националният ансамбъл по художествена гимнастика, млади спортни надежди на България, пара и спешъл олимпийските атлети.Седемнадесетото издание на благотворителната инициатива продължава през цялата 2019 година. Заявления за подпомагане на деца се приемат през цялата година. ", "date": "2019.12.26", "title": "Над 1 910 000 лева събра “Българската Коледа” от началото на благотворителната кампания"}
