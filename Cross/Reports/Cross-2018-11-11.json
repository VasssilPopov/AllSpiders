{"url": "http://www.cross.bg/shish-kebapa-tyrkinya-iiulmaz-1588792.html", "text": "/КРОСС/ 21-годишна туркиня постави нов рекорд като изяде 315 шиш-кебапа за 46 минути в ресторант в Анталия.Черен Йълмаз, която е студентка и тежи 40 кг., спечели надпреварата по хапване на традиционния за турската скара деликатес организиран от местен ресторант, побеждавайки стотици съперници. За да „прокарва\" шиш-кебапа, който се прави от месо или кайма, набучена на шишчета, Черен хапнала хляб, една купа салата и изпила две чаши айрян.Наградата, която получила младата и ящна туркиня , е 5000 турски лири., електро мотоциклет и правото безплатно да хапва в ресторанта шест месеца.„Когато изядох 315-тия шиш-кебап, краката ми започнаха да треперят, и спрях. Сега съм добре\", каза победителката пред репортери. Според пресмятания тя е успяла да погълне около три килограма месо за няма и един час.Йълмаз е „стара пушка\" в този вид надпревари. В края на юли успя да погълне 255 шиш-кебапа за 23 минути. Но реши да се включи и в надпреварата на 6 ноември, защото предишният ѝ рекорд беше счупен от бившия борец Осман Аксьол, който погълна 301 шиш-кебапа.При предишната си победа младата туркиня спечели смартфон, 5500 лири и правото да се храни в ресторанта без пари пет месеца.Явно „апетитът идва с хапването\", защото Йълмаз казала пред агенция Демирйорен, че скоро планира да постави нов рекорд. ", "date": "2018.11.11", "title": "Кльощава туркиня изяде 315 шиш кебапа "}
{"url": "http://www.cross.bg/pravitelstvoto-horata-detza-1588798.html", "text": "/КРОСС/ Във връзка с протестите, обхванали много градове, съм упълномощена от името на Националния съвет на БСП, да заявя следното: Исканията на протестиращите са абсолютно справедливи и правилни. Те са продиктувани от несправедливите и грешни решения на правителството на Бойко Борисов и на мнозинството от ГЕРБ и Обединените патриоти. От няколко седмици, ние изразяваме същите позиции на хората, които са по улиците. Казвахме: Не вдигайте данъците на старите коли. Внесохме дори предложение в парламента, по време на обсъждането на бюджета, това да отпадне. Алармирахме за повишаването на цените основните стоки и на горивата. Внесохме предложение как да бъдат компенсирани доходите на хората- с преизчисление на пенсиите, с прогресивен данък, с помощи на семействата и др. Нищо от думите и предложенията ни не бяха чути от управляващите в парламента. Сега ще трябва да чуят гласа на хората, които абсолютно справедливо излязоха да си кажат мнението за това управление и да поискат оставката на правителството. Повече от месец то не чува, че не може да се отнасят към майчинството и болните деца по начина, по който го демонстрират, че не може да залагат срещу морални и нравствени ценности, каквото е майчинството и болните деца, съдбата на правителството и собственото си политическо оцеляване. Хората правилно и справедливо са по улиците и ние заставаме в подкрепа на техните искания.", "date": "2018.11.11", "title": "Нинова: Подкрепяме протестите на хората"}
{"url": "http://www.cross.bg/lyuksembyrg-gagarin-pametnik-1588799.html", "text": "/КРОСС/ В Люксембург, в град Мондорф-ле-Бен бе открит паметник на първия космонавт Юрий Гагарин, предаде руския тв канал Звезда. Скулптурата е разположена до музея на авиацията в живописен парк на термалния комплекс, който всяка година посещават около половин милион души.Според местните власти мястото е избрано специално, за да бъде посетено не само от жители на Люксембург, но и от гости от Белгия, Германия, Франция и други страни.Според тях подвига на Гагарин трябва да бъде вдъхновяващ пример за младите хора. ", "date": "2018.11.11", "title": "Откриха паметник на Юрий Гагарин в Люксембург"}
{"url": "http://www.cross.bg/tzenata-gorivata-bulgariya-1588794.html", "text": " /КРОСС/ На фона на масовите протести в страната, анализатори  твърдят,  че горивата ще поевтинеят, но това ще се усети след няколко месеца.  Прогнозата се основава на спада в цената на петрола на жеждународните   пазари, вече до около 70 долара за барел, коментира за \"Хоризонт\",   икономистът Мартин Владимиров от Центъра за изследване на демокрацията:„Когато  цената на суровия петрол пада, в България има  закъснение, което е  продукт именно на липсата на конкуренция. Казвайки всичко  това, аз  смятам, че в следващите месеци ще наблюдаваме или понижаване на цената   на горивата, или поне задържане на тези равнища от 2.35 лв. за литър  бензин.“ ", "date": "2018.11.11", "title": "Икономист: Горивата в България ще поевтинеят, но след няколко месеца"}
{"url": "http://www.cross.bg/slaviya-lokomotiv-plovdiv-1588795.html", "text": "/КРОСС/ Славия и Локомотив (Пловдив) завършиха наравно 1:1 в мач от 15-ия кръг на Първа лига игран на националния стадион \"Васил Левски\".Двубоят започна ударно, след като гостите водеха в резултата след само 18 секунди игра.Бирсент Карагерен намери Анте Аралица на чиста позиция и хърватинът изведе Локомотив напред.Славия се хвърли да търси изравняването, но \"белите\" направиха доста пропуски, най-сериозният от тях на Момчил Цветанов.Все пак Славия изравни след час игра, а точен бе бившият национал Илиян Мицански.До края темпото спадна, а мачът логично завърши наравно.След края му обаче страстите се нажежиха, имаше размяна на остри реплики между хора от двата щаба, стигайки се до меле. Грозните сцени се пренесоха и в тунела на стадиона, където след намесата на полицията и някои играчи, нещата се поуспокоиха. ", "date": "2018.11.11", "title": "Славия и Локомотив (Пловдив) поделиха точките, а след това се сбиха"}
{"url": "http://www.cross.bg/detzata-ychilishte-broyat-1588796.html", "text": "/КРОСС/ Расте броят на децата със специални потребности в училище. У нас те са над 22 хиляди. Цифрата продължава да се увеличава с по хиляда всяка година, твърдят експерти.  В същото време учителите, подготвени да работят с тези деца са в пъти по-малко от тях.Това е разказ за децата, които не пеят в час по музика. И за тези, които не играят в час по физическо.За учениците, които в  3 клас броят едва до 10 и  често не могат да напишат дори името си. И за майките, които не се разделят с децата си на прага на училището, а го прекрачват заедно. И остават заедно до последния звънец.„Имам такава мечта, в която наистина да го оставям в училище и да съм спокойна, че той ще може да се справи\", сподели Любов - майка на дете със СОП.История и за свръхнатоварени учители, работещи на ръба на силите си.„Имало е случаи, когато чак след една година можем да чуем думичка или звук от детенце\", казва Веселина Червенкова - логопед.„Това е едно от най-големите предизвикателства, пред които сме изправени в момента\", обясни заместник-министърът на образованието Деница Сачева.Това не е разказ за изключенията, а за все по-често срещаното зад оградата на училищата у нас. Тогава, когато образованието поставя граници, а пътят към знанията е осеян с бариери. ", "date": "2018.11.11", "title": "Расте броят на децата със специални потребности в училище"}
{"url": "http://www.cross.bg/zhivot-dulgoletieto-faktori-1588783.html", "text": "/КРОСС/ Специалисти от биотехнологичната компания \"Калико лайф сайънсис\" и генеаложката компания \"Ансистри\" установиха, че гените в по-малка степен определят продължителността на живота, отколкото се смяташе досега, съобщава сайтът MedicalXpress. Основни фактори за дълголетието са обкръжаващата среда и начинът на живот.Според предишни преценки, дълголетието в 15-30 на сто от случаите се определя от генетични различия, а останалите фактори са начинът на живот, общественото влияние, болестите и инцидентите.Американските специалисти са изследвали родословието на над 400 милиона души. При това са взели под внимание единствено продължителността на живота на даден човек, месторождението му и семейните му връзки.Учените направили статистически анализ на факторите за дълголетието у роднини, родили се през 19-и и началото на 20-и век, и преценили \"наследяването\" на продължителността на живота у братя, сестри, братовчеди и братовчедки.Оказало се, че взаимовръзката между съпрузи е по-голяма, отколкото между братя и сестри. Това навежда на мисълта, че главна роля играят фактори, свързани с жизнената среда.Подобни фактори могат да са еднаквите условия за живот, когато човек избира водещ сходен начин на живот партньор.", "date": "2018.11.11", "title": "Обкръжаващата среда и начинът на живот са главните причини за дълголетието "}
{"url": "http://www.cross.bg/vpeme-oeto-google-1588788.html", "text": "/КРОСС/ Днec тeлeфoнитe ca нeизмeннa чacт oт eжeднeвиeтo, нe caмo зapaди вeчe пpизнaтитe пoлзи зa ĸoмyниĸaция и вpъзĸa c интepнeт. Чpeз пpилoжeния, тe мoгaт дa ви yпътят ĸaĸ дa cтигнeтe дo oпpeдeлeн aдpec. Имaт пo-дoбpи ĸaмepи oт тeжĸитe тpoмaви aпapaти пpeди, нo тeзи ycтpoйcтвa ви пoзнaвaт пo-дoбpe и oт вaшитe пpиятeли. Bижтe зaщo, cпopeд Rеаdеr`ѕ Dіgеѕt:И aндpoидитe, и aйфoнитe имaт вгpaдeнa пpoгpaмa, ĸoятo дa пpocлeдявa вaшaтa лoĸaция пo вcяĸo вpeмe. Aĸo ce paзpoвитe из нacтpoйĸитe щe нaмepитe и тeзи зa лoĸaциятa, ĸoитo пpи aĸтивиpaнe щe cъcтaвят дocтa дълъг cпиcъĸ oт мecтa, нa ĸoитo дopи нe cтe били, a вepoятнo cтe минaли пoĸpaй тяx. Taзи пpoгpaмa ĸoнcyмиpa дocтa oт бaтepиятa ви и зaтoвa мнoгo пoтpeбитeли нe я вĸлючвaт.Taзи oпция cъбиpa дaнни, зa дa ви paзбиpa пo-дoбpe и дa paзпoзнaвa ĸaĸвo ѝ ĸaзвaтe, cпopeд лицeнзa нa ycтpoйcтвoтo. Peжимът oбaчe извличa вcяĸaĸвa инфopмaция oт тoвa, ĸoeтo ĸaзвaтe и eдвa ли e caмo, зa дa ycъвъpшeнcтвa нaчинa, пo ĸoйтo paзчитa вaшитe дyми.Koмпaниятa зa coфтyep в Kитaй Оnе Рluѕ e билa зaлoвeнa дa cъбиpa ĸoдoвe зa oтĸлючвaнe нa тeлeфoнитe oт cвoитe пoтpeбитeли. Oт фиpмaтa ca oбяcнили, чe гo пpaвят c цeл дa пoдoбpят ycлyгитe зa ĸлиeнтитe cи. Иззeмaне нa лични дaнни и ĸлючoвe зa ycтpoйcтвa e нeдoпycтимo, ocoбeнo cлeд cĸaндaлa c Fасеbооk и Саmbrіdgе Аnаlіtуса, ĸoгaтo cтaнa яcнo ĸaĸ тoвa ce cлyчвa бeз пoтpeбитeлитe дa имaт пpeдcтaвa.Cлyчвaлo ли ви ce e дa влeзeтe в aĸayнт или yeбcaйт и ycтpoйcтвoтo дa ви зaдaдe въпpoca, дaли иcĸaтe дa зaпaмeти пapoлaтa ви? Haиcтинa e пo-yдoбнo дa нe ce впиcвaтe вceĸи път, зaщoтo тoвa cпecтявa и вpeмe. Знaeтe ли oбaчe, чe Gооglе, вaшият cмapтфoн и peдицa дpyги caйтoвe зaпoмнят тeзи пapoли. Πo-бeзoпaceн e cтapoмoдният нaчин c лиcт и xимиĸaл, aĸo ви e cтpax, чe щe зaбpaвитe пapoлaтa.Изтpититe cъoбщeния нe изчeзвaт, ĸaĸтo миcлят мнoгo пoтpeбитeли. Аррlе ycтpoйcтвaтa cъxpaнявaт ĸpиптиpaнa вepcия нa cъoбщeниятa зa нeoпpeдeлeн пepиoд oт вpeмe. Koмпaниятa нe ĸaзвa oбaчe ĸaĸвo oзнaчaвa \"нeoпpeдeлeн пepиoд oт вpeмe\". Toй мoжe дa бъдe 5 минyти, нo мoжe и дa e гoдини.Beднъж cлeд ĸaтo ce впишeтe c вaшитe дaнни зa Gооglе в cиcтeмaтa нa Аndrоіd, ycтpoйcтвoтo имa дocтъп дo вcичĸи oпepaции, ĸoитo извъpшвaтe в Gооglе, вĸлючитeлнo дължинaтa нa тeлeфoннитe oбaждaния и лoĸaция нa мecтaтa, ĸъдeтo cтe били.Bceĸи e имaл cмapтфoн, ĸoйтo cъoбщaвa ĸoлĸo вpeмe oтнeмa, зa дa ce cтигнe дo oпpeдeлeн aдpec. Taзи фyнĸция въpви зaeднo c нacтpoйĸитe зa лoĸaциятa, тoecт вaшeтo ycтpoйcтвo знae cвoeвpeмeннo ĸъдe cтe, ĸoлĸo бъpзo ce движeтe и ĸoгa щe пpиcтигнeтe.Oпpeдeлeни пpилoжeния мoгaт дa извлeĸaт гoлям oбeм oт дaннитe ви. Чpeз нacтpoйĸитe нa тeлeфoнa cи мoжeтe дa oгpaничитe инфopмaциятa зa вac, ĸoятo пoлyчaвaт тeзи пpилoжeния, нo caмo дo няĸaĸвa cтeпeн. Зaтoвa тpябвa дa cтe внимaтeлни. ", "date": "2018.11.11", "title": "8 страховити неща, които смартфонът ви знае за вас"}
{"url": "http://www.cross.bg/predimno-temperatyri-chast-1588785.html", "text": "/КРОСС/ Утре над по-голямата част от страната ще е предимно слънчево. В източните райони около обяд облачността ще се разкъса и видимостта ще се подобри. Ще духа слаб предимно северен вятър. Минималните температури ще са предимно между минус 2° и 3, максималните - между 13° и 18°.През нощта срещу вторник и във вторник със североизточен вятър ще проникне малка порция студен въздух. Ще има временни увеличения на облачността, почти без валежи. Дневните температури ще се понижат и максималните ще са предимно между 10° и 15°, в Югозападна България, където ще остане предимно слънчево, до 18°-19°. В сряда ще се появи северозападен вятър, в западната част на Дунавската равнина ще се усили до умерен и температурите там временно ще се повишат. Повече слънце ще има над Западна България, докато на изток ще бъде предимно облачно, на отделни места ще превали, а температурите ще останат по-ниски.През нощта срещу четвъртък вятърът ще се ориентира от север-североизток, в Източна България ще бъде умерен, временно и силен, и ще започне понижение на температурите. В четвъртък и петък над по-голямата част от страната ще преобладава облачно време, на места, главно през първия ден, ще има и превалявания от дъжд, в планините - от сняг. Временни разкъсвания и намаления на облачността ще има над западните райони.Преобладаващите температури в петък ще са: минимални - между минус 1° и 4°, максимални - между 6° и 11°. ", "date": "2018.11.11", "title": "Новата седмица ще донесе студ"}
{"url": "http://www.cross.bg/bulgariya-dnes-viziya-1588784.html", "text": "/КРОСС/ Националният съвет на БСП прие предложението на Изпълнителното бюро на партията за провеждане на конгрес на 26 януари 2019 г., в зала 3 на НДК, съобщи пресцентърът на партията.Одобреният дневен ред е: България и Европа днес. Визия за утрешния ден. Задачите на БСП - политически доклад на председателя на НС на БСП, Обсъждане и проемане на проекта \"Визия за България\", Отчет за дейността на членовете на Европейския парламент, избрани с листата на Коалиция за България, през мандат 2014 - 2019 г. и Приемане на предизборна платформа за участието на БСП в изборите за Европейски парламент през 2019 г.На пленума днес създаването на медиен пул и стратегия за развитието на в. Дума ще е последна точка в дневния ред. ", "date": "2018.11.11", "title": "Конгресът на БСП ще е на 26 януари"}
{"url": "http://www.cross.bg/tolstoii-godini-aleksandur-1588780.html", "text": "/КРОСС/ Александър Толстой, внук на великия руски писател Лев Толстой, почина на 87-годишна възраст в Гърция и бе погребан в село Кардамили, Пелопонес, съобщиха гръцките медии.От 70-те години на миналия век Александър Толстой купува къща в Кардамили, а през последните години прекарвал най-малко 9 месеца в годината там.Александър Толстой е роден във Франция преди 87 години и е син на едно от 14-те деца на Лев Толстой. Работил е в дипломатическия корпус на Франция.Последната му съпруга Никол, дъщерите му Наташа и Татяна и няколко приятели са присъствали на церемонията по погребението в петък.На снимката: Лев Толстой", "date": "2018.11.11", "title": "Внук на Лев Толстой почина в Гърция"}
{"url": "http://www.cross.bg/subranie-narodnoto-veroizpovedaniyata-1588786.html", "text": "/КРОСС/ Представители на различни религиозни общности излязоха на протест пред Народното събрание срещу проектозакона за вероизповеданията.Преди месец стана ясно, че текстовете в законопроекта за вероизповеданията, срещу които възразява и Българската православна църква, ще бъдат преработени между двете четения на закона в Народното събрание от работна група.Основният мотив против предлаганите промени е, че църквата има самостоятелност и не следва държавата да се меси в делата ѝ.Снимка: Ладислав Цветков", "date": "2018.11.11", "title": "Протест и срещу промените в Закона за вероизповеданията"}
{"url": "http://www.cross.bg/-iya-voiina-svetovna-1588782.html", "text": "/КРОСС/ Държавни и правителствени ръководители от над 80 държави участват днес във френската столица за възпоменателната церемония по случай 100 години от края на Първата световна война.В 11-ия час на 11-ия ден в 11-ия месец на 1918 година официално е обявен края на Първата световна война. Война със смразяващи последици - повече от 9 милиона души са убити по време на битка, а други 21 милиона са ранени, много от които тежко. Милиони цивилни също са сред пострадалите. А последствията в дългосрочен план са още по-тежки - в Германия конфликтът оставя едно особено чувство в населението, най-вече заради силната пропагандна машина, чувство, което Хитлер изящно манипулира след години. Няма как да си представим Втората световна война без отровното наследство, оставено от Първата световна война. Президентът на България Румен Радев е официален гост на церемониите в Париж по покана на Еманюел Макрон.„Човечеството помни как политическият елит не отчете уроците от Първата световна война и подписа договори, които отвориха широко вратата към Втората световна война\", заяви Радев.В събота френският президент Еманюел Макрон и германският канцлер Ангела Меркел откриха заедно паметна плоча за примирието от 1918 година на церемония на „Поляната на примирието\" в Северна Франция.В 11-ия час, на 11-ия ден, в 11-ия месец, но сто години по-късно, през 2018 година, в Париж се провежда мащабна възпоменателна церемония, в която държавни и правителствени ръководители от над 80 държави от цял свят отдават почит на загиналите. В церемонията на Триумфалната арка са включени изпълнения на виртуозния виолончелист Йо-Йо Ма, четене от ученици на текстове - спомени и писма от 11 ноември 1918, изпълнение на Анджелик Киджо, изпълнение на „Болеро\" на Равел от Младежкия оркестър на ЕС с диригент Васили Петронко. Снимки APF", "date": "2018.11.11", "title": "Световният политически елит се събра в Париж (снимки)"}
{"url": "http://www.cross.bg/dvigateli-nergomash-roskosmos-1588791.html", "text": "/КРОСС/ Руският холдинг за двигатели НПО \"Энергомаш\" и Китайската космическа корпорация за наука и техника планират съвместно да се заемат с разработката на перспективни ракетни двигатели. Както се отбелязва в съобщението на \"Роскосмос\", съответният протокол е подписан в рамките на международния авиокосмически салон Air Show China 2018. Подписите си под документите поставиха генералният директор на НПО \"Энергомаш\" Игор Арбузов и президентът на Шеста академия на китайската космическа корпорация за наука и техника Лю Чжижан.\"Съгласно подписания протокол, сътрудничеството в областта на ракетните двигатели може да се осъществява по направление разработка на течногоривни ракетни двигатели на базите на кислород-керосин, кислород-водород и кислород-метан\", отбелязва се в съобщението на \"Роскосмос\".До края на 2018 г. китайската страна ще изпрати в АО \"НПО Энергомаш\" техническите си изисквания за работните процеси, а през януари 2019 г. страните ще проведат окончателни консултации по формирането на финалния им вариант. Следваща стъпка от страна на АО \"НПО Энергомаш\" ще стане подготовката и подаването на пакета документи в държавната корпорация \"Роскосмос\" за пускането на разпореждане от правителството на Руската федерация относно възможността за сътрудничество по дадените направления. ", "date": "2018.11.11", "title": "Русия и Китай разработват съвместно ракетни двигатели"}
{"url": "http://www.cross.bg/grypa-stihove-stzenata-1588781.html", "text": "/КРОСС/ Мишо Белчев събра колеги и приятели в зала 1 на НДК, за да отпразнува 50 години на сцена. Юбилейният концерт се проведе  навръх имения му ден - \"Св. Архагел Михаил\". По традиция бардът изпя първо \"Булевардът\", по стихове на Миряна Башева,  превърнала се в негова визитка картичка. Прозвучаха и любимите на няколко поколения българи песни - \"Младостта си отива!\", \"Не остарявай, любов!\" и др.Публиката в зала 1 на НДК имаше удоволствието да чуе много от вечните хитове на поета с китара, писани по негови стихове или музика. На сцената излязоха Васил Найденов, Стефан Димитров, Богдана Карадочева, Тони Димитрова, Силвия Кацарова, група \"Трик\", Йордан Караджов от група \"Сигнал\", Богдан Томов, Нели Рангелова, Джина Иванова, Асен Масларски, Милица Божинова, Стоян Янкулов-Стунджи, Валери Градинаров, Теодосий Спасов и др.Специални поздрави към юбиляра имаше от страна на Хайгашот Агасян, Стефан Диомов и група \"Петте сезона\", както и от съпругата му Кристина Белчева и сина му Константин Белчев.Водещ на вечерта беше актрисата Силвия Лулчева.Символично на сцената присъства и незабравимият Джоко Росич, чрез изпълнението на песента \"Исках да те направя щастлива, но не успях\", която е по стихове на Михаил Белчев и музика на Кристиян Бояджив, която беше представена от актьора Владимир Пенев.Емоционалният концерт, в който участваха и балерините от Вая Денс студио завърши с песента \"За теб, Българийо!\" на Веселин Маринов, която отново вдигна на крака публиката в зала 1, която плака и пя заедно с изпълнителите на сцената.Източник Impressio.dir.bg", "date": "2018.11.11", "title": "Михаил Белчев с грандиозен концерт в НДК"}
{"url": "http://www.cross.bg/zakonni-zakona-zhivot-1588787.html", "text": "/КРОСС/ Декларацията е адресирана до организаторите и участниците в протеста срещу повишаването на цените и за увеличение на пенсиите и заплатите.   Ето и текстът й:   Като служители в Министерството на вътрешните работи законът ни забранява да изразяваме политически пристрастия и антипатии; забранява ни публично да даваме оценка на политически формации - били те на власт или в опозиция.   Има обаче и друг закон - Божия. Според него неотменно право на всяко човешко същество е да се бори за по-добър живот.   Щастливи сме, че днес за нас тези два закона не влизат в конфликт.   Защото и двата закона не само ни позволяват, но и ни задължават да застанем до всеки гражданин, който със законни средства защитава правото си на по-добър живот.   И подчинявайки на повелята им, ние Ви подкрепяме във всички ваши законни действия, насочени към подобряването на живота на българите.   Желаем Ви успех!         В социалните мрежи документът събира, коментари и адмирации от протестиращите.", "date": "2018.11.11", "title": "Синдикатът на МВР подкрепи публично масовите протестите в страната"}
{"url": "http://www.cross.bg/trump-femen-aktivistki-1588789.html", "text": "/КРОСС/ Две голи до кръста активистки на \"Фемен\" пробиха охранителния кордон при преминаването на автоколоната на президента на САЩ Доналд Тръмп по булевард \"Шанз-Елизе\" в Париж. Върху гърдите на активистките пишеше \"Лицемерие\". Двете активистки прескочиха охранителните заграждения в момента, в който колата на Тръмп минаваше пред публиката, след което незабавно бяха задържани от властите. \"Фемен\" е радикално феминистко движение, което протестира срещу сексизма, расизма, хомофобията и по други социални и политически въпроси.", "date": "2018.11.11", "title": "Голи активистки на \"Фемен\" атакуваха кортежа на Тръмп "}
{"url": "http://www.cross.bg/hoteli-tyrskite-myasto-1588790.html", "text": "/КРОСС/ Липсата на шезлонги и еднообразната храна са основните проблеми на турските хотели, съобщава сайтът за пътешествия . Порталът е направил анкета сред руските туристи, за да определи десетте основни недостатъка на турските хотели. За целта анализаторите са проучили отзивите на туристите, които са почивали на средиземноморското крайбрежие на Турция от началото на 2018 г. Първото място в антикласацията заема липсата на шезлонги. Част от почиващите се оплакват, че трябва да стават много рано и още преди закуска да се „заплюят\" шезлонг. Резултатът е изключително дразнещ и изнервящ - от рано сутрин върху шезлонгите има кърпи, макар че техните собственици идват да се печат много по-късно. Подобно поведение лишава останалите туристи от възможността да се възползват от това удобство. Второто място се държи от еднообразната храна. Тя омръзва на гостите на хотелите на третия или четвъртия ден от почивката. Третото място е за скучната анимация. Тук почиващите се оплакват както от работата на детските клубове, така и от спортните мероприятия и неинтересните вечерни шоупрограми. В топ 10 на недостатъците на турските хотели влизат лошият алкохол в баровете /оскъден избор, местни марки, подозрението, че напитките се кръщават/, малката територия на хотелите, остарялата материална база и др. /РИА „Новости\"  ", "date": "2018.11.11", "title": "All Inclusive по турски: еднообразна храна и липса на шезлонги"}
{"url": "http://www.cross.bg/vaksini-leva-odrin-1588774.html", "text": "/КРОСС/ Ваксините за грип в аптеките са поскъпнали и хората предпочитат да си ги внасят сами от Одрин по ръба на закона. В разгара на превантивната кампания срещу опасното заболяване пловдивчани не са особено активни, ,пише регионалният вестник \"Марица\". Основната причина за това е липсата на ваксини и тяхното поскъпване до 25 лева за бройка. Още миналата седмица те бяха изчерпани в аптечната мрежа, свършиха и в Регионалната здравна инспекция. Проблемът е, че доставчиците не планират да зареждат с нови количества. Повечето лични лекари отчитат, че интересът към кампанията е слаб. По това време в предишни години през кабинетите минавали по десетина души на седмица да се имунизират, сега са не повече от трима-четирима.Хората пък, които все пак са решили да вземат превантивни мерки срещу грипа, разчитат на внос, най-често от съседна Турция. Заради спада на местната валута там лекарствата излизат значително по-изгодно. В Одрин например ваксини срещу грип има, като най-скъпите са 15 лева, намират се и на цени от 10 лева. Българи, които редовно пътуват до южната ни съседка, за да се заредят със стоки, признават, че масово купуват лекарства. Освен илачите за сърце, кръвно и настинка през последно време се пазаруват и ваксини за близки, съседи и приятели. На този етап обаче броят на хората, които се ваксинират, остава малък и това създава предпоставка за възникване на епидемия през зимата. Според епидемиолозите през тази година се очаква да ни атакуват четири грипни щама - \"Колорадо\", \"Мичиган\", \"Сингапур\" и \"Хонконг\". ", "date": "2018.11.11", "title": "Народът си внася и ваксини от Одрин "}
{"url": "http://www.cross.bg/predstaviteli-narodnoto-bulgariya-1588778.html", "text": "/КРОСС/ДЕКЛАРЦИЯна НС на БСПЗа: Опазване на конституционния ред и правата на гражданите НС на БСП се обръща към институциите и гражданите на републиката с настояване да проявят активност за опазването на основните граждански и човешки права, залегнали в българската Конституция.Опитите за ограничаването на правата на опозиционните народни представители започват да придобиват системен характер,  изразяващ се в действия на парламентарното мнозинство, основани изцяло върху политическата целесъобразност, без да се съобразяват с основният закон на държавата. Заявеното намерение от корпоративни организации за препятстване на дейността на народни представители се намира в разрез с основни принципи на конституционно установения ред, каквито са свободата на убеждение и неговото изразяване, както и свободния мандат на парламентаристите. Посегателството, както и заплахите за ограничаване на свободата на народни представители и тяхната дейност от страна на граждани и други организации е пряко нарушение на Конституцията. Отправянето на заплахи за препятстване на дейността им в официален документ на Строителната камара представлява заплаха срещу конституционния ред в държавата и поставя под съмнение свободното упражняване на човешките и граждански права. В декларацията на Камарата бяха заплашени народните представители Елена Йончева, Георги Свиленски, Крум Зарков и Христо Проданов заради изказани от тях мнения и предприети действия. НС и ПГ на „БСП за България\" ясно заявяват своята подкрепа за колегите си, като разширява подкрепата на искането им с подписите на цялата парламентарна група.В нарушение на Правилника на Народното събрание от пленарна зала беше отстранен Председателят на ПГ на „БСП за България\", заради изказано мнение от трибуната. Отстраняването на зам.-председател на Народното събрание на опозицията, заради изказване на мнение представлява нарушение на основни граждански права, провъзгласени от Конституцията на България и от поредица международноправни документи. Автономията на Народното събрание, като върховен орган изразител на властта на суверена, не може да служи за основание на мнозинството да ограничава правата на народните представители от опозицията ,в разрез с установените от закона норми, включително Правилника на Народното събрание.Обръщаме се към съдебната власт да използва всички дадени й от Конституцията правомощия да защити конституционния ред и парламентарната република. Снемането на имунитет на народен представител не бива да се превръща в обикновена стандартна процедура, която дава възможност за всеки формален повод народните представители да бъдат подлагани на натиск с прикрити, но и доста прозрачни политически намерения. В българския парламент свободата на словото на един народен представител е най-голямото негово право, основно средство за защита правата на всички граждани на нашето общество. Имунитетът  за изказаните от него мнения и за гласуванията му в Народното събрание е необходимо условие за защита на правата на всички граждани.  Опитите на ръководството на Народното събрание да въздейства върху решенията на опозиционните народни представители с административни мерки, често пъти нарушавайки правилника на Народното събрание, подкопават принципа за върховенство на правото.Политическата власт на мнозинството не означава налагане на политически и идеологически диктат, в разрез с принципите на свободата на съвестта и политическия плурализъм. Налагането на волята на временно парламентарно мнозинство върху опозицията със средствата на принуда, публична дискредитация и заплахи може да има за резултат поставянето на България в групата на несвободните държави, тенденция която за съжаление се наблюдава от години в нашия политически живот.В публично изявление, председателят на най-голямата парламентарна група, постави под съмнение демократичния характер на служебния кабинет и ролята на президента при неговото съставяне. Изказаното мнение има антиконституционен характер, доколкото прерогативите на президента са ясно записани в Конституцията. За съжаление, в условията на повишено внимание към България от страна на европейските институции по повод основни права и свободи, сегашните действия на парламентарното мнозинство, а също така на подкрепящи го обществени организации, зад които стоят ясно заявени частни интереси, ще бъдат разбрани бързо и оценени от тях.НС на БСП ще запознае с текста на Декларацията Европейския комисия и  Съвета на Европа.Правителството носи пълна отговорност за авторитета на България в международната общност и за съхраняването на конституционния ред в държавата.", "date": "2018.11.11", "title": "НС на БСП прие декларация в защита на правата на гражданите"}
{"url": "http://www.cross.bg/zaplata-rabotna-minimalnata-1588772.html", "text": "/КРОСС/ Правителството на Румъния прие извънредно постановление, което ще създаде две различни равнища на минималната работна заплата в страната от догодина, съобщава \"Асошиейтед прес\".Според мярката минималната месечна работна заплата ще бъде 2 080 леи (507 долара, над 870 лева) от 1 януари 2019 г., докато хората с висше образование или 15 години трудов стаж ще имат гарантирана минимална заплата от 2350 леи (573 долара). Досега имаше само една ставка на минималната работна заплата и тя беше в размер на 1900 леи (463 долара), независимо от квалификацията на служителя или работника.Френската търговска камара в Румъния разкритикува увеличението на минималната работна заплата, изтъквайки, че това щяло да увеличи разходите за труд и че сроковете не дават на компаниите време да коригират бюджетите си. От камарата добавиха, че това щяло да доведе до инфлация и щяло да направи Румъния по-малко привлекателно място за инвестиции.Бизнес организацията представлява 3000 компании, в които работят 120 хил. души, с приходи от около 17 млрд. евро.Припомняме, че в България от 1 януари 2019 г. минималната работна заплата става 560 лева, като това е 50 лв. ръст в сравнение с 2018 г. ", "date": "2018.11.11", "title": "Минималната заплата в Румъния става 507 долара (над 870 лв.) от 1 януари"}
{"url": "http://www.cross.bg/kartalov-opera-balet-1588776.html", "text": "/КРОСС/ Престижната награда „Золотая муза\" беше връчена на академик Пламен Карталов, носител на български и международни отличия, директор на Софийска опера и балет, на 10 ноември, вечерта, след представлението на балета „Баядерка\" със световноизвестната примабалерина Светлана Захарова.Елегантната статуетка му бе дадена от посланика на Русия у нас Негово превъзходителство Анатолий Анатолиевич Макаров, за принос в българо-руските отношения и развитието на културните отношения между двете страни. Наградата на директора на Софийската опера и балет връчи Ованес Мелик - Пашаев, президент на продуцентска къща „Жокер медия\" и един от учредителите на „Золотая муза\". Той сподели пред публиката, че творчеството на акад. Карталов е тясно свързано и с  руската култура. Изтъкнатият български режисьор Пламен Карталов призна, че дейността му е свързана отдавна  с руския оперен репертоар. През месец май, тази година, Софийската опера и балет гастролира на сцената на Болшой театър с постановките на академик Карталов: „Янините девет братя\" от Любомир Пипков и „Пръстенът на нибелунга\" от Рихард Вагнер Генералният директор на театъра, професор Урин подчерта в интервю за БТА по време на гастрола, че Софийската опера показа високо ниво и получи нестихващи аплаузи от московската публика. Произведения на руски композитори като Чайковски, Бородин, Стравински, Холминов и др. са представени от академик Карталов на сцени в Русия, Беларус, Полша, Испания, Япония и др. държави.Примабалерината Светлана Захарова беше удостоена със званието „Почетен член на Софийската опера и балет\" и с нестихващи аплодисменти за участието си в спектаклите „Жизел\" и „Баядерка\" със солистите и трупата на първия ни оперен и балетен театър.Наградата „Золотая муза\" е създадена през 1994 г. по идея на Нели Волкова-Куртева, почетен председател на журито, художествен ръководител на Първи руски частен театър, и известни български културни дейци. Наградата се дава за специален принос в популяризирането на руската култура и изкуство в България. Събитието се реализира със съдействието на Столична община, Министерството на образованието, Руското посолство в България, Руския културно-информационен център в София, Движение „Русофили\" и „Жокер медиа\". ", "date": "2018.11.11", "title": "Отличиха акад. Пламен Карталов със \"Золотая муза\" за принос в българо-руските културни отношения"}
{"url": "http://www.cross.bg/hora-grada-protest-1588777.html", "text": "/КРОСС/ Хиляди хора се включиха в протести срещу високите цени на горивата, които прераснаха в недоволство срещу бедността, неефективните институции и ред други проблеми в страната.Проявите днес са в над 30 града, като включват и блокиране на ключови пътни артерии.С масирани полицейски проверки на шофьорите започна протеста в Бургас.Огромен брой хора обаче дойдоха за протеста. Само рокерите с мотори са около 200. Започват с парадно автошествие из града, може да се стигне и до затваряне на автомагистрала „Тракия\". В Пловдив участниците са стотици. Към недоволните се присъединиха и рокерски групи.В Благоевград 200 коли блокират с шествие пътя за Гърция. Там също има мотористи.В проявата се включиха и хора от Дупница и Гоце Делчев.Колоните от автомобили са километрични.В Стара Загора над 100 коли се движат към Индустриалната зона, за да блокират водачите им и техни съмишленици пеша пътя за Казанлък.В Ямбол стотици се събраха на протест за втора поредна седмица. Присъстваха хора от всички възрасти,които поискаха от държавата по- ниски цени на горивата и по-високи доходи. Протестиращите преминаха в мирно шествие по улиците на града.В Сливен протестът тръгна в 11 часа от Дамарски мост през централните булеварди на града.Протестът на перничани започна на кръговото на Даскалово. Протестиращите бяха ядосани от това, че вчерашната им акция е представена като протест срещу мръсния въздух, като подчертаха, че се вдигат срещу високите цени на горива и основни стоки, новите правила за \"Гражданска отговорност\" и срещу лошите условия за живот.Недоволните ще стигнат до София.Над 1000 души излязоха на протест в Шумен. Множеството се събра пред спортната зала в Шумен, блокираха основни улици и булеварди, след което протестът продължи като автомобилно шествие из града.Беше блокирана АМ \"Хемус\". Събралите се заявиха, че ще останат в протестна готовност докато исканията им не бъдат чути. ", "date": "2018.11.11", "title": "Блокади и протести срещу бедността и скъпите горива "}
{"url": "http://www.cross.bg/registrirani-evro-sofiya-1588748.html", "text": "/КРОСС/ 14 ламборгинита са регистрирани в София. Бентлита карат 110 столичани, а поршета - 248. Сред ретроавтомобилите пък има регистрирани 4 автомобила \"Чайка\", 177 трабанта и 207 москвича, сочи справка на Столичната община по искане на \"24 часа\".Най-масовата марка автомобили в София е \"Фолксваген\". Различни модели притежават 50 352 шофьори. След нея се нареждат \"Опел\" - 36 019, и \"Шкода\" - 12 597.13 085 са новорегистрираните коли в столицата от януари до началото на септември. Те са с 1641 повече спрямо същия период на 2017 г. - тогава са били 11 444. Повечето са нови и с екостандарт Евро 6 - 12 946, а с Евро 5 - само 17. Общо колите с Евро 6 и Евро 5, регистрирани в столицата, са 103 781, сочат данните на данъчните служби. Електромобилите пък са 254. ", "date": "2018.11.11", "title": "14 ламборгини регистрирани в София, 110 карат бентли, 248 - порше"}
{"url": "http://www.cross.bg/ninova-sedem-zavurshilite-1588775.html", "text": "/КРОСС/ Двадесет и шест младежи - симпатизанти на БСП, завършили „Политическа академия - 2018\", бяха наградени от лидера на левицата Корнелия Нинова. Младите хора стартираха своето обучение през март 2018 година. Те преминаха с отличен успех седем модула, като в обучението бяха заложени седем курса: „Демократична политическа система и конституционен ред\", „Основни съвременни идеологии и политически фамилии\", „БСП, като член на Социалистическия интернационал и ПЕС - идейно, програмно и организационно развитие\", „Геополитически реалности и международна политика\", „Изборни кампании\", „Работа с медиите в съвременните български реалности\" и „ „Публични политики на национално и местно равнище\". Сред завършилите са представители на почти всички области на България.", "date": "2018.11.11", "title": "Нинова награди завършилите „Политическа академия – 2018”"}
{"url": "http://www.cross.bg/otpysk-rysinova-pravo-1588779.html", "text": "/КРОСС/Българското правителство очаква конкретни указания от Европейската комисия, дали да премахне правото на годишен платен отпуск за периода на използване на отпуск за отглеждане дете до двегодишна възраст. Това съобщи заместник-министърът на труда Зорница Русинова във връзка с поставеното от бизнеса искане времето, през което работникът е бил в родителски отпуск, да не се взема предвид при изчисляване на полагаемия годишен платен отпуск. От националните работодателски организации се позоваха на решение на Съда на Европейския съюз, че отпускът за отглеждане на малко дете не се признава за трудов стаж, който дава право на платена почивка. Колкото до другото искане на бизнеса, за намаляване на периода на платеното майчинство, Зорница Русинова обяви, че политиката на правителството е да стимулира майките да се връщат по-бързо на работа, а не да ги санкционира.Преди няколко седмици националните работодателски организации изпратиха писмо до вицепремиера Валери Симеонов и социалния министър Бисер Петков и поискаха промени в Кодекса на труда, с които при изчисляване на полагаемия платен отпуск за годината да не се зачита времето, в което служителят е бил в отпуск по майчинство. Те се позоваха на решение на Съда на Европейския съюз по казус от Румъния, според което отпускът за отглеждане на дете до двегодишна възраст не се зачита за трудов стаж, даващ право на платен отпуск. Заместник-министърът на труда Зорница Русинова посочи, че тепърва ще се обсъжда предложение за такава промяна:„Конкретните текстове в Кодекса на труда тепърва ще преценим доколко съответстват на решението на съда. Очакваме указания от комисията, защото това касае всички страни-членки\".Другото искане на бизнеса - първата година от майчинството да се намали с два месеца и половина, защото трудовият пазар има нужда от кадри, Русинова отхвърли със следните аргументи:„Считам, че извоюваното право е право и по-скоро не можем да имаме директна връзка между демографията, степента на раждаемост и периода на майчинство. По-скоро политиките, които прилагаме в последно време от гледна точка на мотивиране на майките по-рано да се връщат на работа, са по-ефективни. От там нататък е въпрос на личен избор, защото комбинацията между осигуряването на достатъчна образователна инфраструктура, в големите градове имаме недостиг на детски градини, и тук беше моят призив през миналата седмица към работодателите, защото ние сме пробвали през различни програми да стимулираме работодателите да организират детски кътове, ясли на място, където работят хората. Не е обаче голям интересът от страна на работодателите\".Освен липсата на интерес към въвеждане на улеснения за родителите, така че да се връщат по-бързо на работа, Зорница Русинова посочи, че прилагането на гъвкаво работно време е практика основно за служителите на държавната администрация, но не е толкова разпространено в частния бизнес.", "date": "2018.11.11", "title": "Чакаме указания от ЕК за родителския отпуск "}
{"url": "http://www.cross.bg/yslygi-sotzialnite-hora-1588771.html", "text": "/КРОСС/ Личен асистент ще се грижи и ще води на лекар възрастните хора, които не могат да се обслужват сами, пише 24 часа. Той ще помага за обслужване, придвижване, комуникация, ежедневни и домакински дейности.Помощта е разписана в законопроекта за социалните услуги, който бе представен на семинар от социалния министър Бисер Петков. Предвидено е асистентската услуга да влезе в сила от 1 януари 2020 г. Държавата ще я предоставя на възрастните хора, които не могат да се грижат сами за себе си или на хора с увреждания, които не ползват лична помощ по друг закон. \"Асистентската подкрепа ще е спрямо нуждите на човека. Ако той се нуждае от два часа, за да отиде до болница, ще го придружи личен асистент. Други хора пък се нуждаят от целодневна грижа\", обясни зам.-министърът на труда и социалната политика Зорница Русинова.Услугата ще е безплатна за хората без доходи. Останалите обаче ще плащат такса, която ще бъде разписана в поднормативен акт. До 30 дни в рамките на една година родителите на деца с увреждания и членове на семейството, които полагат грижи за хора с увреждания или за възрастни хора, ще имат право да оставят съответния човек в социална услуга или да осигурят заместваща грижа в домашна среда. Ако детето иливъзрастният човек е с 90 и повече процента степен на увреждане, първите 14 дни от услугата са безплатни.В закона са разписани и безплатни услуги - консултации и обучения за родители на деца с увреждания или проблеми, превенцията на изоставянето на деца, ранната интервенция на уврежданията за деца, подслон на жертви на домашно насилие и трафик, приютите за бездомни и др. За да получат достъп до социалните услуги хората ще трябва да отидат до общината, където експертите ще преценят коя е подходяща за тях.Социалните услуги, които ще се дават от държавата ще бъдат безплатни за децата, младежите от домовете, както и за хората, които нямат доходи, обясни Петков. Сега около 38 хил. души използват над 1300 вида социални услуги. За догодина държавата ще отдели над 260 млн. лв. за тях. За да се вдигне качеството ще се създаде нова агенция за качеството на социалните услуги. Тя ще дава лиценз, ще контролира спазването на закона и на стандартите за качество, ще проверява за начина, по който общините и частните доставчици разходват средствата от държавния бюджет, ще проверява за спазване на правата на потребителите на социалните услуги, обясни социалният министър.За да са по-достъпни социалните услуги ще се направи и карта. Така ще ясно от какво се нуждаят хората във всяка община. Ще се приеме и Наредба за качеството на социалните услуги, в която ще се определят стандартите за качество на социалните услуги. В подзаконова наредба ще бъдат въведени минимални изисквания за заплащането на работещите в социалните услуги. В момента заплатите на социалните работници са много ниски и хората са в незавидно положение, обясни Елка Налбантова, програмен директор в Национална мрежа за децата. Социалното министерство планира до 2021 г. да закрие всички домове задеца, а до 2035 г. врата да затворят и тези за възрастни хора с увреждания. ", "date": "2018.11.11", "title": "Неподвижните стари хора с личен асистент след 1 г."}
{"url": "http://www.cross.bg/evropeiiskite-olaf-stroitelite-1588770.html", "text": "/КРОСС/ Камарата на строителите в България поиска среща с ръководството на ОЛАФ, за да го убеди, че спазва стриктно законите и европейските нормативи, като усилията й са насочени към създаване на честна и прозрачна конкурентна среда и ясни правила в бранша.Повод за писмото, предоставено на медиите са публикации за злоупотреби в сектора, които браншовата организация приема за \"фалшиви новини\" и обвързва с предстоящите евроизбори и свързани с тях политически интереси.В обръщението, адресирано до директора на службата Виле Итала, се говори за \"сайтове, наричащи себе си\"разследващи\", а всъщност работещи на принципа на пощенската кутия, с неясно и непрозрачно финансиране\". Конкретно е посочен сайтът \"Бивол\", публикувал петиция за независимо разследване и замразяване на еврофондовете, което според камарата е \"груба манипулация\". \"Това не е първата петиция с оклеветяващи и не отговарящи на истината твърдения на въпросния сайт\", се казва в писмото.Браншовата организация уверява, че \"всички договори по европейските програми са реализирани и приключили законосъобразно, и съответно под контрола и одита на българските и европейските институции\". Тя потвърждава готовността си \"за работно партньорство с ОЛАФ и намеренията си да противодейства на всички опити за злоупотреба и измами с европейски средства\".Миналата седмица камарата в обръщение предупреди, че е готова да организира \"граждански протести\" след 18 ноември, чрез които няма да се позволи на депутати, уронващи престижа на бранша, да влязат в сградата на Народното събрание. Повод стана искането на Елена Йончева и нейни колеги от БСП за проверка на качеството на строителните работи. ", "date": "2018.11.11", "title": "Камарата на строителите се оплака в ОЛАФ от фалшиви новини за своята работа"}
{"url": "http://www.cross.bg/rysiya-dimitrov-otnosheniyata-1588766.html", "text": "/КРОСС/ Западът трябва да подобри отношенията с Русия, но това е възможно само, ако се промени ситуацията в Украйна, заяви в интервю за германския вестник „Ди Велт\" македонският министър на външните работи Никола Димитров.„В дългосрочна перспектива трябва да отслабим напрежението между Запада и Русия и да укрепим сътрудничеството с нея\", каза ръководителят на македонската дипломация, който се обяви за запазване на териториалната цялост на Украйна.По думите му, отношенията между Скопие и Москва няма да се влошат, ако Македония влезе в НАТО. „Да бъдеш част от Северноатлантическия алианс не означава да имаш лоши отношения с Русия\", подчерта Димитров. ", "date": "2018.11.11", "title": "Никола Димитров: Македония в НАТО не означава лоши отношения с Русия"}
{"url": "http://www.cross.bg/beshe-zhivkov-bulgariya-1588763.html", "text": "/КРОСС/ Историкът акад. Георги Марков в интервю за Агенция „Фокус\".- Това е краят на една епоха, която ние наричахме епохата на социализма. Това е епоха, която тогава изгуби икономическата си конкуренция със Запада. Ние имахме съревнование, те имаха конкуренция. На 10 ноември 1989 г. партията сама свали Тодор Живков от власт, защото предния ден, вечерта падна Берлинската стена. Не, че някой е отишъл на площада, да му иска оставката, а просто падна Берлинската стена и перестройката на Горбачов, която срещна известна съпротива в България, с нейните представители Луканов, Петър Младенов, посланика Шарапов, които устроиха един преврат на Тодор Живков и го свалиха. Те поставиха начало на толкова мъчителния и продължителен Преход. Ние вярвахме, че ще бъде за по-добро. Една система, ще свали друга система, но за съжаление не се оказа така. Най-жалкото е, че 2 млн. млади българи са извън България. Аз поне съм изследовател на войните и смея да твърдя, че никога България не е губила толкова много човешки потенциал, който е почти невъзстановим. Нямам представа, какво са мислили след падането на Живков тогавашните меродавни фактори, но те не успяха да сменят системата. Системата се изрази в една разруха в селското стопанство, в културата. Тези 29 години не са много оптимистични. Сега управляващите, които тогава обещаваха сияйно европейско бъдеще на България, къде са? Тога е моят въпрос. Те обещаваха икономически растеж, стабилност, но дали наистина това беше едно светло бъдеще.- Тогава Горбачов се опита да спаси системата, но се оказа рядко некадърен да я спаси. През 1987 година Тодор Живков беше в Китай и на връщане от Китай се отбива в българското посолство в Москва. Тогава той казва: „Вижте какво, от перестройката на Горбачов нищо няма да излезе\". Тогава той е познал, защото Горбачов с приказки, с гласност за повече социализъм, започва да разгражда от настройката на системата. Горбачов се срути, той не успя да спази системата. Си Дзинпин в Китай обаче успя да я запази и да я промени. Това не се случи в Източна Европа. Някои може да се радват, но пък мен ми е тъжно, че в Чикаго живеят 135 хил. млади българи, и че в заводите ни няма вече квалифицирана работна ръка. Има безработица, работа за метачи, но не и квалифицирана работна ръка. И каква икономика можем да развиваме за напред? Изнасяме руди, а на времето правеха електрокари, мотокари и акумулатори и какво ли не. За съжаление, равносметката в икономически план не е положителна.- Определено. Дисидентите да не се заблуждават, че те са свалили Живков. Това, че някой е скачал пред „Кристал\" и са му ударили няколко шамара и е имало клуб за перестройка, това не събори режима на Живков, който беше укрепван 30 години. Просто го събориха тези, които работиха за Москва, начело с Андрей Луканов. Те си въобразяваха, че ще направят капитализъм за себе си. Луканов казва: „Да, тези искат капитализъм, но другари, ние ще бъдем капиталистите\". Капиталисти не се раждат така. И не се създават така. Вижте КТБ, на площад „Гарибалди\", където е бил Атанас Буров, беше заместен от Цветан Василев. Той беше назначен, но капиталистите не се назначават. Това беше голямата заблуда на Луканов. Затова и него го убиха като куче и кой сега си спомня за Луканов? Днес се разходете в полите на Витоша, вижте къщата на Евгения Живкова, където Тодор Живков завърши живота си - една хубава двуетажна къща, с един декар двор и градина. И вижте какви имения, замъци има в полите на Витоша. За това ли скачахме на площадите? Или, докато едни скачаха на площадите, други си уредиха живота. Децата им, парите и имотите им са навън. Тези, които са богати, не свързват бъдещето си с България. Гледат, какво още да задигнат. Това е една тъжна равносметка. Не се намериха последователи на Атанас Буров, да кажат: „Ние ще градим нова България\". Не само да забогатяваме. Сега разкриват разни олигарси, които ги знаят от началото на Прехода, а сега ги разследват, предизборно. Тъжното е, че надеждата на хората за едно по-добро бъдеще не се осъществи. Вярно, ние пътуваме свободно по света, но какво от това, когато чета в интернет, че български роби-строители в Германия работят за по 2 евро на час, а техните колеги - за 14 евро. За какво става дума? Малко трябва да се снижи възторженият тон и на управляващи и на опозиция. Пропуснахме историческия шанс, както и други държави от Източна Европа. Нашият народ заслужаваше нещо по-добро. Едно европейско бъдеще, но не да ровят хората в кофите за боклук. Да не си въобразяват тези от именията, че ще живеят щастливо в България. Не може човек да бъде щастлив сред нещастни хора. Не е много оптимистично, но има още една година от кръглата годишнина на 10 ноември, надявам се да сме живи и здрави и пак да си говорим и да имаме по-големи основания за позитивизъм.- Не. Не искам да цитирам един политик от Прехода. Той беше интелектуалец в политиката. Знаете ли, тогава в политиката масово навлизаха интелектуалци. Тогава, той ми каза, виж какво, ти поне си историк - няма за всички. По света е така 1 % богати, владеят 99% от населението. Ще има и богати и бедни. Той беше откровен. Тогава в Народното събрание бяха Йордан Радичков, Тодор Колев, Васил Михайлов - големи българи. Всички се отдръпнаха, защото политиката е мръсна работа. Тогава всички партии лъжеха, че ще има средна класа. Това е гръбнакът на демокрацията, който се свързва с Германия. Аз като професор, знам, че не мога да бъда богат, но не трябва да бъда и беден. В Германия един професор получава месечна заплата около 7 000 - 8 000 евро. В Българската академия на науките месечното възнаграждение за професор е 860 лв., къде е средната класа, защо ни лъжеха, че ще я създадат? Те казваха - професионалистите напред. А, дойдат ли на власт - правят партийни назначения. Те се стремят към властта, за да се обогатят и назначават разни калинки, които нямат нищо общо с професионализма. Крайно време е хора-професионалисти да бъдат на власт и те да управляват държавата. Не трябва да бъдат разни послушковци, които искат да изкарат до пенсия. Българските депутати взимат 1 500 лв., освен тяхната заплата, те взимат безотчетни в плик. Коя държава има тези разни партийни субсидии? Крайно време е да се усетим. От 10 ноември, ние се надявахме да заживеем като европейци. Аз не говоря за себе си, аз съм академик, направил съм кариера. Аз говоря за другите около мен, за които ми е тъжно. Човек не може да живее щастливо, когато има нещастни около него.- Политически партиен преврат във вихрушката. Това беше вихрушката на БКП. Тя реши да направи тази перестройка, да промени системата, и да остане на власт. Те искаха да запазят икономическата власт, за да влияят на политическата. Това е, Луканов, човекът на Москва, който извърши преврата срещу Живков. Но, какво се получи? Убиха Луканов и го забравиха и вече други нови богаташи казаха имаме ли парите, имаме и властта. Някога идеологията беше на върха на държавата и оттам -  идеология, власт и пари. Сега вече златният телец е над всичко. Тъжното е, че младежта бива възпитавана така. Говоря за „интернет поколението\", което е възпитавано в преклонение на златния телец. Няма я възрожденската поговорка, който се учи, той ще сполучи. Не. Дават разни тъпотии по телевизията, това е срам. Може ли да кажеш по телевизията, че Христо Ботев е написал „Малкият принц\"? За какво става дума? Ако ние се стремим да направим младите невежи, за да ги управляваме по-лесно, това вече е постигнато. Остава 1 година до навършването на 30 години от Прехода, за историята, това е по-малко от една епоха, но за човешкия живот, това е страшно много време. За съжаление, тези 30 години не донесоха това, което очакваме.- Носим си ги тези родилни петна. Това преклонение пред силните на деня. Аз, който съм живял в тази епоха, след като съм влизал в Партийния дом, сегашното Народно събрание ме потиска. Не мога да го възприема за Народно събрание. Депутатите днес казват: „Ние сме силните на деня\". Виждам, че вече те забравят тази преживяна история. Аз обаче ги предупреждавам, нито с тях е почнала историята, нито с тях ще свърши. Трябва да имат чувство за историзъм. Никой не строи държавата на гола поляна. Те не могат всичко да сменят. Едно цяло поколение да заличат. Това са хора, които не са били подготвени да управляват. Всички носим родилните петна. Всички носим минало. Това не трябва да го забравяме. Днес също е така, никой не може да се отърве от миналото. Поне да се учим от него и да извлечем ценните поуки. Това са 29 години, близо 30, аз го наричам изгубеното поколение. Не всичко е пари. Парите понякога са робство. Виждам в интелектуалните кръгове, в проекти, знам трудно се живее без тях. Когато някой го поканят да говори за Васил Левски, той не трябва да пита за хонорар. Това е кощунство. Има някои неща, които са по-трайни от парите. Духовното е над материалното. ", "date": "2018.11.11", "title": "Акад. Георги Марков: Тъжно е, че след 10 ноември надеждата за по-добро бъдеще не се осъществи"}
{"url": "http://www.cross.bg/godina-pobedi-dzhokovich-1588765.html", "text": "/КРОСС/ Започват един от най-чаканите турнири в тенис календара, както и този, който донесе най-голяма радост на българската публика.Григор Димитров е актуален шампион на надпреварата Nitto ATP Finals в Лондон, но през тази година няма да защитава титлата си заради слабите резултати.Турнирът събира най-добрите осем играчи през годината, а първият мач е днес от 16 часа, когато Кевин Андерсън излиза срещу Доминик Тийм. В 22 часа Роджър Федерер ще започне търсенето на шеста титла с мач срещу Кей Нишикори. Битките може да гледате по Max Sport 1.Фаворит за спечелването на надпреварата според букмейкърите е Новак Джокович, а с големи шансове бива считан и Маестрото.Предварителните прогнози тук обаче често се опровергават, а примерите са много. Такъв бе и финалът през миналата година, когато Димитров срази Давид Гофен. Никой не очакваше двамата да стигнат до най-важния си мач до тогава в кариерата.Помним изненадващите титли на Давид Налбандиан и Николай Давиденко съответно през 2005-а и 2009-а година.Рафаел Надал и Хуан Мартин Дел Потро са хората, които имаха право да участват, но отказаха заради тежки контузии. Новият световен №1 Новак Джокович остава фаворит и ще търси своята шеста титла.Сърбинът е в група с Марин Чилич, Александър Зверев и Джон Иснър. В другата група са Роджър Федерер, Кевин Андерсън, Кей Нишикори и Доминик Тийм.Форматът е специфичен заради голямата вероятност от еднакъв актив на много играчи в груповата фаза. Най-важният фактор естествено е броят победи. Ако има равенство между двама или трима в този показател, се гледат директните сблъсъци. За разлика то други спортове, тук равенство няма и това улеснява подобни ситуации.При равенство между трима играчи (2 победи и 1 загуба), се гледа броят спечелени сетове и съответно геймове при случай на нов паритет.Турнирът в Лондон е един от най-посещаваните в тенис календара. Над 100 милиона души ще имат достъп до телевизионното излъчване в рамките на седмицата. В \"О2 Арена\" се очакват общо 250 хиляди фенове. През миналата година продадените билети бяха малко над тази бройка.Всеки победител в даден мач ще получи 200 точки за световната ранглиста. Финалистите получават по 400 точки, а победителят - общо 1500.Това е огромен шанс за тенисистите извън топ 5 да погледнат към челните позиции, както се случи с Григор Димитров преди година.Засега това не важи за Карен Качанов и Борна Чорич, които ще са резерви и ще се включат при евентуална контузия на даден играч. От тази си възможност се възползва Пабло Кареньо-Буста през миналата година преди да бъде изхвърлен от Григор. Двете резерви обаче получават по 100 хиляди долара, само защото чакат на \"stand by\".Играещите прибират по 203 хиляди долара, каквато е и наградата при евентуална победа. Успех в полуфинал носи нови 620 хиляди, а непобеден шампион би получил 2,712,000 долара.Но да направим безобиден анализ на двете групи и какво можем да очакваме.Новак Джокович е твърд фаворит да преодолее своята група. Досега в историята на сблъсъците си срещу тези трима съперници има 25 победи и пет поражения.Загубата срещу Зверев е една, а срещу Чилич и Иснър има по две. Последните двама по-често достигат до тайбрек срещу световния №1 и не са леки съперници. Но Зверев е човекът, който може да вземе чиста победа.Важно е да видим как Ноле ще влезе психологически и физически в турнира след толкова много победи през годината. Финалът с Качанов в Париж доказа, че сърбинът е податлив на умора.Въпреки всичко, групата е отворена и всеки има шанс да постигне две победи. Чилич е човек, който традиционни играе силен първи сет срещу Джокович, а Иснър идва след слаба година и без големи очаквания. ", "date": "2018.11.11", "title": "Осем гладиатори се конкурират да отнемат короната на Григор"}
{"url": "http://www.cross.bg/taka-petrov-nikolaii-1588760.html", "text": "/КРОСС/ „Основният принцип, по който трябва да работи е на базата на собственика, т. е. аз притежавам една кола и оттук нататък пътнотранспортните произшествия и наказания се пишат на моя сметка, независимо от това кой управлява колата. Ако под някаква форма малусът не бъде прикачен и към автомобила, начинът за заобикаляне на системата би бил много по-лесен\". Това каза в интервю за предаването „Събуди се\" Николай Петров от Комисията за финансов надзор. „Бонусът се трупа с времето. Трябва да е минала една година и се слиза с един клас надолу. Системата предвижда, че се взема по-лошият клас от този на собственика и от този на автомобила\", коментира той. „Шофьорите са наказани само, ако са собственици или сключват „Гражданска отговорност\". Системата ни е направена така, че ако вие цял живот карате чужди автомобили и нямате собствен, вие никога няма да усетите системата „Бонус-Малус\", защото вие никога няма да сключите \"Гражданска отговорност\". Но, ако законът не ви позволява да карате автомобил, без да сте вписан в неговия регистрационен номер, не би могло да бъде направено така. Т.е.  ние не можем да създадем 100 процента  справедлива система в ситуация, в която обстоятелствата са несъвършени\", каза още Николай Петров.", "date": "2018.11.11", "title": "Защо малус точки ще се пишат и на автомобилите?"}
{"url": "http://www.cross.bg/mesta-rabotni-avtomobilni-1588759.html", "text": "/КРОСС/ Германска компания ще разкрие 700 нови работни места в района на Русе. Това стана ясно по време на среща на заместник-министъра на икономиката Александър Манолев с ръководството на компанията „BADER GmbH & Co. KG\", която се проведе в Службата ни по търговско-икономически въпроси в Берлин. Те са в топ 3 в света на компаниите за автомобилен интериор, а клиенти са им водещи автомобилни производители като BMW, Mercedes, Audi и др. Компанията планира да обособи фабрика у нас за луксозно покритие на автомобилни седалки и щамповане на елементи, като целта им е да стартират производство през втората половина на 2019 г. При пълна заетост предприятието ще осигури между 700 и 800 работни места в региона. „Можете да разчитате на пълна административна подкрепа, ако изберете нашата страна, както и да се възползвате от редица на насърчителни мерки за стратегически инвеститор\", каза зам.-министър Александър Манолев. Той акцентира, че автомобилостроенето е сред най-бързо развиващите се сектори на българската икономика. „В него работят над 50 хил. души, като съществува сериозен потенциал за разширяване на мощностите и разкриване на нови работни места\", допълни икономическият заместник-министър. По думите му, сред високотехнологичните производства, това е браншът, който привлича най-много чуждестранни инвестиции. В последните години се забелязва тенденция за разширяване на съществуващи и установяване на нови производства в сектора, които произвеждат за водещи автомобилни марки. Успешни проекти са реализирани от инвеститори от Германия, Франция, Белгия, Япония, Великобритания и много други, стана ясно по време на срещата. Зам.-министър Манолев се ангажира да им съдейства с цялата нужна административна подкрепа и отправи покана следващата среща с мениджмънта на компанията да се състои в България. „BADER\" са един от най-старите и авторитетни производители на автомобилен интериор в света. Те имат повече от 11 300 служители и производства на пет континента.", "date": "2018.11.11", "title": "Германска компания разкрива 700 работни места в Северна България"}
{"url": "http://www.cross.bg/skanday-pravyat-yspeha-1588767.html", "text": "/КРОСС/ Днес всички знаем за Тото и Лъчо, за СкандаУ. Историята им е цветна, изпълнена с мечти, желание за успех и много труд. Ето историята на успеха на СкандаУ :Имало две момчета - едното от Враца, другото - от Кюстендил. Както много други, те мечтаели да станат футболисти. След години двамата се намерили. Тук започва историята на двама младежи, които започват да правят рап, защото никой не прави песните, които те обичат да слушат.Годината е 2010 и никой не знае за тях. Йонислав Йотов - Тото и Лъчезар Евтимов - Лъчо създават група СкандаУ.  Двамата бивши футболисти преустановяват спортните занимания и започват да правят музика.„Една от причините да създадем СкандаУ е, че никой не ни предлагаше рапа, който искахме да слушаме. Решихме, че ще си го създаваме сами\", казват се момчетата.Дебютната им песен носи името „Хляб и сол\", а клипът към нея е посветен изцяло на изрисувания преди време Паметник на Съветската армия.След това момчетата се явяват в „България търси талант 2\", където участват с две песни - „Тв и радио\" и „Все тая\" и стават полуфиналисти.През 2013 имената на Йонислав и Лъчезар пак се чуват. Появява се песента „Къш Къш\", която само за седмица окупира челните позиции на музикалните класации и се превръща в едно от най-тиражираните парчета за първото тримесечие на годината. Междувременно рапърите получават възможността да бъдат подгряваща група на концерта на Rick Ross в Пловдив.Успехът не изоставя и следващата им песен „От Юни до Август\" - дует с Део. Имат и песен с Алисия- „Моят рай\". След много видеа, които не се забелязват, идва повратният момент- започват предаването си „Не питай Google, питай СкандаУ\", в което коментират забавни истории. Те не се спират дотук. Следват хит след хит, участие след участие.Сега Тото и Лъчо не са чудо за три дни. Днес всички знаем за СкандаУ.Със сигурност 2018 се оказа доста успешна за момчетата от СкандаУ. През януари те пуснаха „Кокаина\" и „Без да пие\", а в средата на юли излезе „Хайвера\".Но какво се крие зад всичко това, каква е тайната на успеха им? Тайната е, че когато имаш цел - опитваш, и пак, и пак, бориш се. И когато успееш, не спираш.Но не всички знаем, че зад успеха им се крие вярата в това, че правят нещо значимо. И тя им помага да не правят това, което е модерно и комерсиално, а да превръщат техния стил и музика в това, в което вярват - в новото модерно и новото комерсиално.Това е историята на две момчета - едното от Враца, другото - от Кюстендил. Две момчета, които доказват, че в България можеш да успееш.\n\t\t\t\t\t", "date": "2018.11.11", "title": "СкандаУ - историята на успеха им (ВИДЕО) "}
{"url": "http://www.cross.bg/karnavalniya-mesetz-veseliya-1588762.html", "text": "/КРОСС/ Днес жителите на Габрово откриват карнавалния сезон. Така дават начало на подготовката за веселия празник догодина.Габровци верни на традицията, която спазват във всички карнавални градове по света в 11 ден в 11 месец на годината откриват петото годишно време, карнавалното. Днес ще бъде обявено мотото на карнавала, избрано сред 24-те предложения, изпратени до общината, организатор на мащабното събитие.Жителите на града пускат стрелките на карнавалния часовник и започват да отброяват часовете, оставащи до третата събота на месец май догодина, когато котката без опашка ще поведе пъстрото шествие. Това е времето за подготовка за веселия празник и за вдъхновение на шегобийците. Домът на хумора ще представи фотоизложба за карнавалните традиции на италианския остров Сардиния. ", "date": "2018.11.11", "title": "Габрово открива карнавалния сезон"}
{"url": "http://www.cross.bg/dyshi-pozharite-shtata-1588768.html", "text": "/КРОСС/ Пожарите в Калифорния продължават да бушуват. Овъглените тела на още 14 души бяха открити в градчето Парадайс в северната част на щата. Така броят на жертвите там достигна 23 души. В неизвестност са 35 души. Пламъците изпепелиха 100 00 акра гори. В същото време на юг, при другия голям пожар загинаха двама души. Заповеди за задължителна евакуация получиха над 200 000 души, включително целия град Малибу. Общо в щата заради пожарите са евакуирани четвърт милион души, включително жителите на градчето Таузънд Оукс, където в сряда стрелец уби 12 души.", "date": "2018.11.11", "title": "Пожарите в Калифорния взеха още 14 жертви"}
{"url": "http://www.cross.bg/ninova-liderut-mnenieto-1588773.html", "text": "/КРОСС/ Лидерът на БСП Корнелия Нинова излезе преди пленума на столетната партия пред медиите, предизвикана от публикациите за кървав пленум, на който \"ще й вземат главата\".\"Та, викам - чакай да сляза, да ме видите, цяла съм, с глава\", увери лидерът на червените.Нинова ще се обърне към пленума на партията да отправи призив към социалистите и гражданите в защита на депутатите, които внесоха искане в АПИ за проверка на качеството на строителството на магистралите.\"Свободомислието се тъпче\", каза червеният депутат. Строителният бранш нямал право да ги спира.\"Знаем колко сте големи и колко сте силни\", обърна се към строителите червеният лидер.Искането им в АПИ щяло да бъде внесено повторно от всички депутати.Корнелия Нинова захапа и герберите. Тя е ядосана на думите на Цветан Цветанов за служебния кабинет на Румен Радев.Лидерът на столетницата отрече да изказва мнението си. Тя щяла да се съобрази с мнението на мнозинството в партията.Нинова застава зад всяка дума на обръщението на президента. Тя е категорична, че медиите не са свободни.Лидерът на БСП отрече да има битка между нея и Сергей Станишев за Евролистата. ", "date": "2018.11.11", "title": "Нинова успокоява: Цяла съм, с глава"}
{"url": "http://www.cross.bg/radev-rymen-dvamata-1588769.html", "text": "/КРОСС/Държавният глава Румен Радев разговаря с президентът на САЩ Доналд Тръмп в Париж. Това става ясно от публикация на Радев в профила му във Фейсбук. Срещата между двамата президенти е станала по време на обиколката на музея Д,Орсе. Президентската двойка е във френската столица по повод на честванията от края на Първата световна война.  Обсъжданите от двамата въпроси към момента не са известни.", "date": "2018.11.11", "title": "Румен Радев разговаря с президента Тръмп в Париж"}
{"url": "http://www.cross.bg/voda-sofiiiska-chasa-1588754.html", "text": "/КРОСС/ Софийска вода\" временно ще прекъсне водоснабдяването в някои части на столицата. На 12 ноември 2018 г. (понеделник) временно ще бъде прекъснато водоснабдяването в някои части на столицата.На 12 ноември 2018 г. (понеделник), във връзка с подмяна на сградно водопроводно отклонение на ул. „Св. Св. Кирил и Методий\" с. Иваняне , се налага спиране на водоподаването от 10:00 до 17:00 часа на клиентите на „Софийска вода\", живеещи в района на:с. ИванянеПри продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Св. Св. Кирил и Методий\" на обръщалото на автобуса.На 12 ноември 2018 г. (понеделник), във връзка прекъсване на сградно водопроводно отклонение в жк. „Младост\" 1А , се налага спиране на водоподаването от 10:00 до 17:00 часа на клиентите на „Софийска вода\", живеещи в района на:по ул. „Кръстьо Раковски\" от ул. „Д-р София Аврамова\" до ул. „Анна Ахматова\", бл. 550, ул. „ Кръстьо Раковски\" №2, 4, 5, 8, 10, 12, бул. „Александър Малинов\" №31, бл. 549, бл. 552, пазар „Пътеките\"При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: пред бл. 549.На 12 ноември 2018 г. (понеделник), във връзка с подмяна на сградно водопроводно отклонение на ул. „Св. Иван Рилски\" Център , се налага спиране на водоподаването от 09:00 до 18:00 часа на клиентите на „Софийска вода\", живеещи в района на:по ул. „Св. Иван Рилски\" от бул. „Ген. Скобелев\" до бул. „Христо Ботев\"При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Св. Иван Рилски\" ъгъла с бул. „Христо Ботев\".На 12 ноември 2018 г. (понеделник), във връзка прекъсване на сградно водопроводно отклонение на ул. „Оборище\" кв. „Подуене\" , се налага спиране на водоподаването от 09:30 до 17:00 часа на клиентите на „Софийска вода\", живеещи в района на:по ул. „Буная\" от ул. „Марагидик\" до ул. „Каймакчалан\"При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Буная\" №16.На 12 ноември 2018 г. (понеделник), във връзка с изпълнение на инвестиционен проект за реконструкция на уличен водопровод на ул. 367 кв. „Модерно предградие\" , се налага спиране на водоподаването от 09:00  до 21:00 часа на клиентите на „Софийска вода\", живеещи в района на:по ул. 367 от ул. 357 до ул.378, ул. „Георги Живков\" , ул. 369, ул. 368При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. 378 ъгъла с ул. 367.След възстановяване на водоснабдяването е възможно временно повишаване  мътността на водата.След реализацията на този инвестиционен проект клиентите на „Софийска вода\" живеещи в района ще почувстват значително подобреното качество на предоставяните услуги.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\"Софийска вода\" АД предварително се извинява на своите клиенти за причинените временни неудобства!  ", "date": "2018.11.11", "title": "Вижте къде ще спира водата в София"}
{"url": "http://www.cross.bg/redaktor-glaven-dluzhnostta-1588797.html", "text": "/КРОСС/ Йордан Мичев /на снимката/ подаде оставка като временно изпълняващ длъжността главен редактор и остава на длъжността зам.-главен редактор. Националният съвет откри процедура за избор на главен редактор -титуляр до края на януари и избра комисия за организиране на подбора с председател Иван Токаджиев.До избора на главен редактор, НС на БСП определи длъжността да се заема от Ивелин Николов.", "date": "2018.11.11", "title": "Ивелин Николов отново е главен редактор на в. Дума"}
{"url": "http://www.cross.bg/voiina-taka-velikobritaniya-1588755.html", "text": "/КРОСС/ Камбанен звън в големи столични храмове ще отбележи 100 години от края на Първата световна война - така България ще участва, по покана на Великобритания, в международна инициатива за годишнината.На 11 ноември 1918 г. църковните камбани във Великобритания, замлъкнали през войната, отново бият и така оповестяват  постигнатото примирие.С благословията на Българската православна църква молебен за мир ще се състои в столичния храм \"Свети Мина ", "date": "2018.11.11", "title": "С камбанен звън отбелязваме годишнината от края на Първата световна война"}
{"url": "http://www.cross.bg/makron-prizova-prezident-1588793.html", "text": "/КРОСС/ Френският президент Еманюел Макрон призова световните лидери да се борят за мира, в словото си на церемонията в Париж по случай стогодишнината от края на Първата световна война, предаде Франс прес.\"Да обединим нашите надежди, вместо да противопоставяме страховете си\", заяви Макрон пред събралите се пред Триумфалната арка 72 лидери, сред които президентът Румен Радев, президентите на САЩ и Русия Доналд Тръмп и Владимир Путин, германският канцлер Ангела Меркел, генералният секретар на ООН Антониу Гутериш, шефът на НАТО Йенс Столтенберг и много други.На 11 ноември 1918 г. в 11 часа сутринта преди сто години в Париж и в цяла Франция забиха камбаните, възвестяващи за примирието след четири дълги и кръвопролитни години на война\", заяви Макрон, цитиран от ТАСС. \"Това е било отдавна, но ни се струва, че е било вчера. Следите от тази война никога не трябва да се забравят, нито в Европа, нито в останалия свят\", добави френският президент.\"Нека помним и не забравяме, сто години след касапницата, чийто белег е видим и днес върху лицето на света. Нека днешното събиране да не е само за един ден, нека тази церемония да покаже нашата вечна преданост към нашите загинали за мира войници\", призова той.През тези четири години Европа за малко не се самоуби\", отбеляза Макрон, който изтъкна \"надеждата, за която цяло едно младо поколение прие да умре, надеждата за един свят, който най-сетне е в мир\" и завърши със защита на международните институции, днешна Европа и ООН.\"На нашия континент това се нарича приятелството, което изградиха Германия и Франция. Това се нарича Европейския съюз, един невиждан дотогава в историята свободно сключен съюз, който ни освободи от нашите граждански войни. Това се нарича Организацията на обединените нации. Това е увереността, че най-лошото никога не е сигурно докато има мъже и жени на добра воля\", каза Макрон.Макрон призова колегите си да отхвърлят \"капсулирането, насилието и господството\".\"Заедно можем да се справим със заплахите на глобалното затопляне и опустошаването на природата ни, с бедността, глада, болестта, неравенствата, невежеството\", заяви френският президент.Той също така разкритикува национализма, на който често се позовава присъстващият сред гостите президент на САЩ Доналд Тръмп.\"Патриотизмът е пълната противоположност на национализма. Национализмът е предателство на патриотизма\", каза Макрон.\"Глобалистът е човек, който иска светът да се оправи, без да се грижи за своята страна. Знаете ли какво съм аз? Аз съм националист\", заяви Тръмп през октомври.Преди речта на Макрон младежи прочетоха спомени и писма от деня на примирието, а след нея Младежкият оркестър на ЕС изпълни \"Болеро\" на Равел.", "date": "2018.11.11", "title": "Макрон призова световните лидери да се борят за мира "}
{"url": "http://www.cross.bg/tzacheva-registur-turgovskiya-1588758.html", "text": "/КРОСС/ Разпоредена е проверка на Инспектората на Министерството на правосъдието за начина, по който са раздадени парични бонуси на чиновниците и ръководството на Търговския регистър и се очаква тя да приключи до петъкидната седмица или най-късно до следващия понеделник. Когато докладът е готов, той ще бъде оповестен, а ако има констатирани нарушения на нормативната база - санкциите ще са безкомпромисни. Това обявиминистърката на правосъдието Цецка Цачева пред бТВ. Но те уточни какво значи \"безкомпромисни\".Преди дни стана ясно, че всички служители на Търговския регистър - без трима, за които се смята, че имат пряко отношение към срива на регистъра пред лятото и блокажа на целия документооборот в икономиката, са си раздали допълнителни пари в размер на от 700 до над 3000 лв. Шефката на Агенцията по вписванията Габриела Козарева също е получила допълнително материално стимулиране, но отказа да каже размера на който и да е от бонусите по време на съвместна пресконференция с Цачева миналата седмица.Министърката отказа за влиза в повече подробности преди края на проверката, но уточни, че и тя самата не знае точните размери на допълнителните пари. Цачева похвали работата на Агенцията, където имало много часове извънреден труд - в това число и за справяне с проблема с регистъра. Правосъдната министърка каза още, че се надява до края на годината да станат ясни и причините за срива на Търговския регистър. Това обаче зависи от прокуратурата и това дали ще бъдат спазени сроковете за приключване на разследването или ще бъдат удължени. \"Става дума за много сложна материя, не са много специалистите в тази сфера. По време на кризата мобилизирахме водещи IT специалисти, дойдоха такива и от чужбина, което говори за сериозността на проблема\", каза още Цачева. А на въпрос допуска ли все пак, че зад спирането на регистъра може да стои умисъл, тя отговори: \"Не допускам в съзнанието си да мисля с такива хипотези\".Цецка Цачева коментира и обръщението на президента Румен Радев към нацията в навечерието на  годишнината от 10 ноември. В него държавният глава заяви, че се връщат практики от времето на партията- държава, че се взимат държавни решения непрозрачно, а често пъти и еднолично, че се приема лобистко законодателство.\"Ако не знаех кой говори, при такива категорични твърдения щях да го разчета като лидер на опозицията\", заяви министърката. По думите й изказването на Румен Радев е едностранно, крайно, без да се посочи нито едно от усилията и нито един от резултатите, постигнати от правителството и на институциите, които обаче се признавали от партньорите ни в ЕС. Цачева припомни, че се очаква другата седмица да излезе поредния доклад на Европейската комисия по механизма за сътрудничество в областта на правосъдието и сигурността и допуска, че в него ще бъдат обективно отразени усилията на управлението. На въпрос дали се приемат лобистки закони Цачева каза: \"Вероятно има примери, където може да се допуска, че има лобизъм, но дасе лепи етикет на цялата законодателна дейност, която е прозрачна - това е пресилено\".По темата за скандала в Държавната агенция за българите в чужбина, разследването за корупция при раздаване на българско гражданство и уволнението на служителката Катя Матева, която е подавала сигнали занередности, министърката на правосъдието заяви, че още като е поела поста са \"индивидуализирани проблемите при даването на българско гражданство\". Един от тях са удостоверенията за български произход, аедна от причините е, че на много места по различни причини документацията, която може да докаже произход, е унищожена. Цачева обясни още, че Матева е уволнена дисциплинарно на база на констатации на инспектората за забавени и загубени преписки, на база на отнетия от ДАНС допуск до красифицирана информация на служителката и заради текущо досъдебно произвоство срещу нея, за което министърката ебила уведомена от прокуратурата. ", "date": "2018.11.11", "title": "Цецка Цачева: Тече проверка за бонусите в Търговския регистър"}
{"url": "http://www.cross.bg/peterbyrg-sankt-teatur-1588756.html", "text": "/КРОСС/ По случай отбелязването на 20-та годишнина от подписването на Споразумение за  сътрудничество между област Пловдив и град Санкт Петербург на 16 ноември 2018 г., петък, от 18:00 ч. в Археологически комплекс „Малка раннохристиянска базилика\" (бул. „Княгиня Мария Луиза\" № 31)  ще се състои празничен концерт с участието на руската инструментална група „Бис-Квит\" и  Катажина Мацкевич (сопрано) - лауреат на най-високата театрална награда на Санкт Петербург „Златен прожектор\".Ансамбъл „ Бис-Квит\" е уникална инструментална група, посланик на руската култура по света, в състава на която влизат шест млади, талантливи музиканти от Санкт Петербург.Репертоарът включва над 300 оригинални авторски аранжименти на произведения от различни жанрове и стилове - класическа музика, рок, джаз, танго, латино и, разбира се, руска народна музика. Ансамбълът \"Бис квит\" е оригинален синтез на звученето на руски народни инструменти, акордеон, саксофон и ударни инструменти. В своята 14-годишна творческа дейност, Ансамбълът е изнесъл над 3000 концерта в над 60 държави и в 40 градове на Русия, спечелвайки публиката с виртуозността на изпълнението си, огромната си положителна енергия и уникалното си звучене.   Носител е на почетното звание \"Посланик на руската култура\", което се връчва от правителството на Санкт Петербург.Ансамбъл „Бис-Квит\" е лауреат на редица международни конкурси и участник в множество фестивали по света. През май 2013 г. той е почетен гост на музикалния фестивал „Кошице - Европейска столица на културата - 2013\".Катажина Мацкевич завършва с отличие Държавната консерватория „Николай Римски-Корсаков\" в Санкт Петербург през 2009 г. Още същата година става солистка на Държавния театър на музикалната комедия в Санкт Петербург.От 2011 г. е гостуващ солист на Държавния академичен театър за опера и балет „М. Джалил\" в Казан, а от 2014 г. е гостуващ солист на Московския академичен музикален театър, където дебютира в ролята на Виолета от операта „Травита\" на Верди.През 2014 г. започва сътрудничество и с Държавната опера в Банска Бистрица, Словакия. Катажина Мацкевич е участвала в множество международни музикални фестивали в Русия, Полша, Румъния, Италия, Германия, Естония, Китай, Киргизстан, Чехия и Кипър. Носител е на няколко специални награди, включително на Министерството на културата на Полша. Лауреат е на най-високата театрална награда на Санкт Петербург „Златен прожектор\".Концертът е с вход свободен.На снимката - Ансамбъл Бис-Квит", "date": "2018.11.11", "title": "Пловдив чества 20 години сътрудничество със Санкт Петербург "}
{"url": "http://www.cross.bg/oryahovitza-gorna-zhenata-1588761.html", "text": "/КРОСС/ Има заподозрян за убийството на жената в Горна Оряховица. Това съобщи говорителят на Областна дирекция на МВР - Велико Търново Марияна Христова. Случаят се разследва от служители на Районното управление в Горна Оряховица. Става дума за 36-годишен криминално проявен мъж, който е обявен за общонационално издирване. От МВР разпространиха снимката му с молба за съдействие от гражданите, при запазване на анонимността им.Сигналът за намереното тяло е подаден в 17.28 часа, вчера от 36-годишен мъж от Горна Оряховица. „Той съобщил, че е намерил в жилището си млада жена в безпомощно състояние. На адреса незабавно са изпратени екипи на полицията и Спешна помощ, които са установили множество наранявания по тялото и са констатирали смъртта ѝ. На мястото е извършен оглед. Предстои установяването на самоличността на жената\", обясни МариянаХристова. По случая е образувано досъдебно производство. Процесуално-следствените действия и оперативно-издирвателните мероприятия продължават под ръководството на Окръжна прокуратура.Съседи на собственика на апартамента разказват, че през нощта е имало шумен купон, от който не могли да заспят.", "date": "2018.11.11", "title": "Има заподозрян за убийството на жената в Горна Оряховица (обновена)"}
{"url": "http://www.cross.bg/iraklio-tanker-pristanishteto-1588739.html", "text": "/КРОСС/ Танкер, плаващ под флага на Бермудите, е заседнал днес край гръцкия остров Крит, недалеч от пристанището на главния град Ираклио, информира електронното издание на в. \"Катимерини\".Не се съобщава за пострадали хора от 31-членния екипаж, в който има и десетима гърци. Няма данни и за евентуално замърсяване вследствие на инцидента. Корабът е отплавал от Хюстън, Тексас, и е плавал за турското пристанище Алиага с планирана спирка в Ираклио. Той е бил натоварен със 150 000 куб.м. втечнен газ.Два влекача са изтеглили танкера от скалите и са му помогнали да акостира на пристанището в Ираклио, където е трябвало да бъде ремонтиран. ", "date": "2018.11.11", "title": " Танкер със 150 000 кубика втечнен газ заседна край Крит"}
{"url": "http://www.cross.bg/shokolad-inteligentnost-ycheni-1588733.html", "text": "/КРОСС/ Ако обичате да си похапвате шоколад, правете го с мисълта, че той повишава вашата интелигентност. Австралийски учени официално доказват, че от редовната консумация на шоколад поумняваме.В дългосрочното проучване на екипа са участвали около 1000 души на възраст над 30 г. Начинът на хранене на участниците бил много точно следен в продължение на няколко години, разкрива nationalgeographic.bg.Австралийският екип учени установили изненадваща връзка: хора, които поне веднъж седмично ядат шоколад, се справят по-добре с тестовете за интелигентност отколкото онези, които рядко или никога не се отдават на сладостта му. ", "date": "2018.11.11", "title": "Шоколадът ни прави по-умни "}
{"url": "http://www.cross.bg/registrirani-evro-teteven-1588740.html", "text": "/КРОСС/14 ламборгини регистрирани в София, 110 карат бентли, 248 - порше14 ламборгинита са регистрирани в София. Бентлита карат 110 столичани, а поршета - 248. Сред ретроавтомобилите пък има регистрирани 4 автомобила \"Чайка\", 177 трабанта и 207 москвича, сочи справка на Столичната община по искане на \"24 часа\".Най-масовата марка автомобили в София е \"Фолксваген\". Различни модели притежават 50 352 шофьори. След нея се нареждат \"Опел\" - 36 019, и \"Шкода\" - 12 597.13 085 са новорегистрираните коли в столицата от януари до началото на септември. Те са с 1641 повече спрямо същия период на 2017 г. - тогава са били 11 444. Повечето са нови и с екостандарт Евро 6 - 12 946, а с Евро 5 - само 17. Общо колите с Евро 6 и Евро 5, регистрирани в столицата, са 103 781, сочат данните на данъчните служби. Електромобилите пък са 254.Най-възрастното семейство на Балканите е в ТетевенНа 29 октомври дядо Павел Цветанов от Тетевен навърши 97 години. Той и неговата съпруга баба Лалка са най-възрастната двойка на Балканите, съобщи отговорен източник от Община Тетевен.Семейният тандем балканджии са пример за истинска обич, уважение и разбирателство. Едно обикновено семейство, което съхранява любовта си необикновено дълго време. С нестихваш дух и усмивки баба Лалка не пропусна да каже: \"Дай Боже, да ни стигат младите!\"155 лекари от 11 държави се дипломираха във ВарнаТържествената церемония по дипломирането на 52-рия випуск медици се състоя днес в зала 1 на Фестивалния и конгресен център в морската столица. 41 са отличниците от Випуск\" 2018 на Факултета по медицина към Медицински университет - Варна. Първенец на випуска е д-р Пресияна Боярова, която получи парични награди от ректора и от кмета на Варна. ", "date": "2018.11.11", "title": "Преглед на неделния печат"}
{"url": "http://www.cross.bg/ninova-partiyata-sotzialisti-1588746.html", "text": "/КРОСС/ Ръководството и опозицията в БСП ще премерят сили на пленум днес, на който се очаква критиците на Корнелия Нинова да поискат на бъдещия конгрес през януари партията да промени правилата за избор на лидер. Очаква се хората на Нинова да имат мнозинство и предложението да не се приеме.След като бе избрана от конгреса и оглави партията, Корнелия Нинова успя да прокара промени в устава, според които председателят на БСП да се избира и сваля от половината партийни членове или най-малко от 50 хил. социалисти. Опозицията иска да се върнат старите правила и конгресът да може да освобождава и назначава председател на партията.Друга точка в дневния ред днес е стратегия за развитието на вестник \"Дума\". Критиците на Нинова се обединиха в позиция срещу временно изпълняващ длъжността главен редактор е Йордан Мичев, чието назначение било доказателство за едноличния стил на управление на лидера. Те искат отстраняването му заради \"политическа и професионална неграмотност\". Позицията е подписана от над 50 души, сред които ключови за партията лица.Днес БСП ще ще започне подготовката за изборите за евродепутати догодина, като се очаква да одобри критерии, по които местните организации да издигат кандидати за листата. Големият въпрос е дали президентът на Партията на европейските социалисти (ПЕС) Сергей Станишев ще остане водач на листата, какъвто бе на предишните избори. Според социалисти Корнелия Нинова е съветвана да заложи на непартиен кандидат за водач, като неофициално дори се коментират имената на бившия директор на ЮНЕСКО Ирина Бокова и на настоящия депутат от БСП Елена Йончева. Други пък смятат, че Станишев няма как да не остане начело на листата за евродепутати, тъй като според тях е сигурно, че през декември ще бъде преизбран за нов мандат като президент на ПЕС.Източник:\"Дневник\"", "date": "2018.11.11", "title": "БСП се събира на пленум днес за евроизборите"}
{"url": "http://www.cross.bg/mymii-skarabei-otkriha-1588741.html", "text": "/КРОСС/ Археолози, търсещи светилище на богинята Бастет в некропола Сакара край Кайро, където има масови погребения на мумифицирани животни, откриха мумии на скарабеи, съобщи ТАСС.Освен тях археолозите откриха повече от 200 мумии на котки, няколко мумии на кобри и алигатори, каза министърът по въпросите на паметниците на културата Халед ел Анани Ез. Скарабеите са смятани в Древен Египет за символ на щастието, носещи успех и благополучие на притежателите си.Мумифицирането им обаче не е било разпространено. Това е първата подобна находка.Мумифицираните скарабеи са намерени в два каменни сандъка, напомнящи неголеми саркофази. В единия е имало 200 малки насекоми, наредени в три слоя един над друг. В другия са били поставени два големи скарабея, обвити в плат.Култът към животните е бил много разпространен в Древен Египет. Още през 1897 г. френският археолог Жак де Морган открива две катакомби, където са погребани мумии на животни. ", "date": "2018.11.11", "title": "Археолози откриха за първи път мумифицирани скарабеи"}
{"url": "http://www.cross.bg/mlrd-alibaba-dolara-1588742.html", "text": "/КРОСС/ Гигантът в онлайн търговията Alibaba започна силно разпродажбата си в Китай по случай 11.11 - „Денят на самотните сърца\" и едновременно с това „Световен шопинг фестивал\". Само за минута и 25 секунди компанията е генерирала оборот от 1 млрд. долара, пише CNN.Обикновено 11.11 успява да надмине по продажби „Черния петък\" и „Киберпонеделника\" взети заедно. Сегашният „Ден на самотните сърца\" обаче идва в момент, когато китайската икономика се забавя, в сектора с търговията на дребно има нови конкуренти, а търговската война между Пекин и Вашингтон продължава. Alibaba понижи своята прогноза за годишната си печалба с 6% по-рано този месец.Business Insider посочва, че за по-малко от 10 минути китайската компания е изпреварила най-големия пазарен ден на Amazon през годината. За това време Alibaba е генерирала продажби на стойност над 4.68 млрд. долара. След 20 минути пък сумата е била 6.5 млрд. долара. През 2017 г. продажбите на Alibaba в \"Деня на самотните сърца\" надхвърлиха 25 млрд. долара. ", "date": "2018.11.11", "title": "Alibaba с $1 млрд. оборот за минута на 11.11"}
{"url": "http://www.cross.bg/dali-initziativata-predprieme-1588743.html", "text": "/КРОСС/ Европейската комисия реши днес да регистрира европейска гражданска инициатива, озаглавена \"Задължително поставяне на етикети на храните като подходящи за невегетарианци/вегетарианци/вегани\", съобщи пресслужбата на ЕК. Регистрацията ще бъде направен на 12 ноември, след което хората ще имат 12 месеца, за да дадат мнението си относно необходимостта на опаковките да има задължително и с големи букви примерен надпис \"За вегани\" или \"За невегани\", или съответния символ.Ако инициативата получи един милион одобрителни гласа, от най-малко седем различни държави от ЕС, Комисията ще трябва да предприеме действие в срок от три месеца да задължи търговците да слагат подобни \"предупреждения\".Комисията може да реши да предприеме или да не предприеме действия по искането, като и в двата случая трябва да се обоснове.В искането за регистрация на инициативата се посочва, че вегетарианците и веганите в ЕС се затрудняват да намерят подходящи храни. Те се затрудняват, тъй като трябва да четат пълния списък на съставките на всяка хранителна стока, за да преценят дали е годна за консумация. Те посочват също, че има съставки, които не са съвсем ясни - дали са от животински или от растителен състав. Инициаторите призовават ЕК да предложи задължителни изображения върху етикетите на всички храни, с които да се обозначава дали стоките са невегетариански, вегетариански или вегански.Решението на ЕК да регистрира инициативата се отнася само до правната допустимост на предложението. Засега комисията все още не е направила оценка на съдържанието. ", "date": "2018.11.11", "title": "ЕК върви към нови регулации заради веганите и вегетарианците"}
{"url": "http://www.cross.bg/zhilishteto-ybiiistvoto-gorna-1588747.html", "text": "/КРОСС/ Продължава разследването на  на 40-годишна жена в апартамент в Горна Оряховица. Вчера вечерта тя беше открита наръгана и обезобразена зад вратата на жилището.По първоначални данни сигнал е подал мъж, който се представил за неин наемодател. Обяснил, че тя е в тежко състояние.Съседи разказаха пред камерата на bTV, че до късно през нощта на петък срещу събота в жилището е имало шумен купон. Чак до 5 сутринта се чувало и блъскане, но съпроводено само от мъжки гласове. По-късно днес се очаква полицията и прокуратурата да дадат повече информация по случая.Снимка:  \t\t\t\t\t\t\t\t\t\t\t\t\tbTV", "date": "2018.11.11", "title": "Още няма яснота около убийството в Горна Оряховица"}
{"url": "http://www.cross.bg/marshryt-obhodniyat-zatvori-1588750.html", "text": "/КРОСС/ Свлачище затвори едната лента в участък от пътя между Твръдица и Елена. В отсечката от км 47+800 до км 48+000 има пропадане на пътното платно и текат ремонтни дейности, които трябва да приключат до 11 януари 2019 година, съобщиха за Радио „Фокус\" - Велико Търново от Областно пътно управление. От там съветват водачите да карат внимателно и със съобразена скорост. Условията за пътуване в региона са нормални за сезона. Времето е ясно и слънчево, настилките са сухи, на места, където е по-усойно - мокри. Трафикът е спокоен. Допълнително въведени ограничения и нови затворени участъци няма. Отворен за движение на всички видове МПС е Прохода на Републиката, но там остава в сила предупреждението за опасност от падащи камъни. Затворен за товарни автомобили над 10 тона е път -551 Дебелец-Средни колиби-Елена. Обходният маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище участък от път Царски извор - Драганово, обходният маршрут е през село Сушица", "date": "2018.11.11", "title": "Свлачище затвори едната лента от пътя Твърдица-Елена"}
{"url": "http://www.cross.bg/bulgariya-dyha-oblachnost-1588749.html", "text": "/КРОСС/  Днес, главно над Източна България, ще има значителна ниска облачност, която временно ще намалява в следобедните часове. Сутринта на места видимостта ще е намалена. Над Западна България ще преобладава слънчево време, с разкъсана висока облачност. Ще духа слаб югоизточен вятър. Максималните температури ще са между 14° и 19°, за София - около 16°. Това съобщават от НИМХ.Над планините ще е предимно слънчево, с повече облаци над масивите в Източна България. Ще духа слаб югозападен вятър. Максималната температура на височина 1200 метра ще е около 13°, на 2000 метра - около 7°.По Черноморието ще има разкъсана, често значителна облачност. Сутринта на места видимостта ще е намалена. Ще духа слаб вятър от изток-югоизток. Максималните температури ще са 15-16°, колкото е и температурата на морската вода. Вълнението на морето ще е около 2 бала. ", "date": "2018.11.11", "title": "Очаква ни слънчева неделя"}
{"url": "http://www.cross.bg/s-ymnite-e-po-dobre-1588731.html", "text": "/КРОСС/С умните е по-добре. С тях се чувстваш свободен и ленив. С глупаците си зает през цялото времеМихаил Жванецки", "date": "2018.11.11", "title": "С умните е по-добре"}
{"url": "http://www.cross.bg/rozhdenitzi-na-noemvri-1588735.html", "text": "/КРОСС/ Евтим Костадинов, председател на Комисията по досиетата Елизабет Колева, треньор по художествена гимнастика Ирина Савина, заместник-кмет на Столична община Инж. Николай Петков, алпинист, покорител на Еверест Петър Караангов, писател, поет и преводач София Стоименова, гловин секретар на БЧК  ", "date": "2018.11.11", "title": "Рожденици на 11 ноември"}
{"url": "http://www.cross.bg/voiina-svetovna-obyavyava-1588736.html", "text": "/КРОСС/ 307 г. - Лициний става римски император.1572 г. - Датският астроном Тихо Брахе открива свръхнова в съзвездието Касиопея.1611 г. - Сключен е Житваторогския мирен договор.1830 г. - Създадено е Кралство Белгия.1889 г. - Вашингтон става 42-я щат на САЩ.1911 г. - Русия завзема Северна Персия.1917 г. - В Съветска Русия с декрет на правителството номинално е установен осемчасов работен ден.1918 г. - Първата световна война приключва: Германия обявява капитулация и подписва примирие с Антантата в железопътен вагон край Компиен, Франция. Войната официално спира в 11:00 (единадесетия час на единадесетия ден от единадесетия месец).1918 г. - Полша връща независимостта си.1918 г. - Абдикира императорът на Австро-Унгария Карл I Хабсбург.1930 г. - Алберт Айнщайн получава патент за проектирания от него през 1926 г. рефригенератор (хладилник).1939 г. - Втората световна война: Германските окупационни власти извършват масов арест на професори на Католическия университет в Люблин (Полша).1940 г. - Втората световна война: В Битката при Таранто Кралският английски флот провежда въздушна атака срещу флотилията на Италия, като за първи път във военната история използва само самолетоносачи.1952 г. - В затвора на София са екзекутирани четирима католически свещеници - епископ Евгений Босилков, Камен Вичев, Павел Джижов и Йосафат Шишков.1965 г. - В Турция е съставено правителство начело със Сюлейман Демирел, което е свалено от власт чрез военен преврат през март 1971 г.1965 г. - Обявена е независимостта на Родезия, днешната държава Зимбабве.1966 г. - НАСА изстрелва пилотирания космически апарат Джемини 12.1968 г. - Малдивите са обявени за република.1973 г. - С подписване на примирие между Израел и Египет приключва четвъртата Арабско-израелска война.1975 г. - Ангола обявява национална независимост от Португалия.2000 г. - 155 скиори и сноубордисти загиват, след като релсов лифт се подпалва в тунел в Алпите край Капрун (Австрия).2004 г. - Смъртта на Ясер Арафат е потвърдена от Организацията за освобождение на Палестина, като причините са неизяснени; минути по-късно за председател на ООП е избран Махмуд Абас.", "date": "2018.11.11", "title": "11 ноември в историята"}
{"url": "http://www.cross.bg/chasa-gorivata-grada-1588695.html", "text": " /КРОСС/ В 50 града на страната днес се очаква да се проведат протестни автошествия срещу високите цени на горивата, гласи информация на Националния координационен съвет на протестиращите. Гражданите ще изразят своето недоволство и срещу увеличените данъци на старите автомобили и подготвеното увеличение на задължителната застраховка \"Гражданска отговорност\". Очаква се да бъдат затворени участъци от автомагистралите \"Тракия\" и \"Хемус\", главни пътища и гранични пунктове.В Пазарджик протестиращите ще се съберат в 9 часа на паркинга на парк \"Стадиона\". В рамките на един час те ще протестират на място не само срещу  високите цени на горивата, но и срещу ниските доходи на българите. В 10.00 часа автоколоната ще потегли към Пловдив, където участниците ще се включат към организираното от 11.00 часа автошествие там под надслов \"Съединението прави силата\". По данни на полицията автоколоната ще се придвижи по стария път Пазарджик-Пловдив, така че се очаква затрудняване на движението в този участък,  в интервала между 10.00 и 11.00 часа. В Пловдив автомобилното шествие ще бъде и в подкрепа на майките на деца с увреждания. То ще премине по булевардите \"България\", \"Васил Априлов\", \"Шести септември\", \"Източен\" и \"Христо Ботев\".В Сливен протестът ще започне в 11.00 часа от \"Дамарски мост\". В Ямбол в същия час към протестиращите се очаква да се присъединят и таксиметрови шофьори.Русе също ще се включи в протестите. Там те ще започнат в 11.00 часа. Недоволните в Габрово няма да излязат с колите си, а ще се съберат пред спортната зала в града в 12.00 часа.В Благоевград автошествието ще премине през града, а след това протестиращите ще блокират главен път Е-79, след тунел \"Железница\".От 14.00 часа започва протестът в Кюстендил. Протестното автошествие ще премине под надслов \"Не на безобразията в България\".Във Враца се организира автошествие под надслов \"Смяна на системата\". Протестът е срещу нарастващите цени на горивата, тока, парното, водата и стоките от първа необходимост. Колоната от автомобили ще тръгне от центъра на града и ще премине по важни главни улици.Очаква се протестът да завърши към 15 ч. с блокада на международния път Е-79 на изхода на Враца по посока към Мездра.На пореден протест срещу високите цени на горивата се събират и в Бургас. Шествието ще започне в 11.00 ч. и ще тръгне от паркинга на търговския обект на изхода от града към автомагистрала \"Тракия\".В София протестът ще премине като пешеходно шествие от площад \"Батенберг\" до паметника на Васил Левски. Организаторите предупреждават, че по маршрута на шествието за кратко ще бъде спирано движението. Протестиращите се събират в 14.00 ч. на площад \"Батенберг\". Там ще обявят своите искания, след което ще потеглят в пешеходно шествие по маршрута площад \"Батенберг\"- бул. \"Александър Дондуков\" - паметника Васил Левски и по улиците \"Оборище\" и \"Георги Раковски\" ще се върнат отново до площада, съобщи за \"Хоризонт\" Борислав Райчев - един от организаторите на протеста. А Божидар Богданов посочи:\"И към настоящия момент цените на определени горива имат около 25 стотинки разлика от една бензиностанция до друга бензиностанция.\"Трети  протест срещу високите цени на горивата ще се проведе в Стара Загора днес от 11.00 часа. Сборен пункт на протестиращите е затворената заради ремонт част на бул. \"Патриарх Евтимий\" между улиците \"Христо Ботев\" и \"Братя Жекови\". С автомобили те ще се придвижат до паркинга на езеро Загорка, откъдето ще тръгнат пеша по пътя за Казанлък. Ще затворят двете платна за движение, а когато стигнат възела на Околовръстния път ще се върнат обратно до паркинга на езерото. Протестът на старозагорци не е само срещу високите цени на горивата, заяви Деляна Иванова, една от организаторите:\"Всеки ден по новините бълват от глупави по-глупави закони, които искат да приемат. То не бяха цените на тока, водата, застраховки, данъци, на всичко. Нещата вече ескалират, народът вижда това нещо и всеки път ще се събират все повече хора. Ще се борим до последно. \" ", "date": "2018.11.11", "title": "Национални протести в 50 града, блокират пътища и магистрали"}
{"url": "http://www.cross.bg/tema-georgi-razgovor-1588737.html", "text": "Тема:  Код „Зима\". Чака ли ни тежкъ сезон? Гост. Проф. Михаил КонстантиновТема:  „Къси разкази\": Бездомникът, който помага на бездомници.Тема:  „Приказки за размисъл\", от Константин Трендафилов.Тема: Правосъдният министър Цецка Цачева, за бонусите в Търговския регистър.Тема: Тайните на ароматната кухня на кулинарната блогърка Ани Шакарян.Тема: Лицева математика. Кога да започнем и къде да спрем с естетичните процедури? Съвети на д-р Анелия Здравкова.Тема: Любовта на Коцето - Калки с Мартина Табакова, в поредицата „Менделсон\".Тема: Знаменитите „Манхатън Трансфер\" в студиото на „Тази неделя\"Тема: На живо: Празникът на Свети Мина, от Обрадовския манастир. Тема: Моделът \"България\" и качеството на управленските решения. Разговор с бившия премиер Георги Близнашки.Тема: Кой удря по джоба ни? Емил Хърсев и Ваня Григорова.Тема: Политика от бъдещето: Калоян Буковски и Цветелина Пенкова от \"Милениум Клуб\".Тема: \"Поп-фолк хроники\", с Неда Соколовска и Владимир Зомбори.Тема: Специален гост в студиото: Графа, с нови музикални проекти и концерти.Тема: Катя Близнакова, в неделното утро.Тема: Кои са кметовете на годината? Разговор с Боян Томов.  ", "date": "2018.11.11", "title": "Теми и гости в ефира"}
{"url": "http://www.cross.bg/informatziya-bila-gorna-1588744.html", "text": "/КРОСС/ Жена на около 40 години е била намерена убита в събота вечерта в апартамент в квартал \"Пролет\" в Горна Оряховица. По непотвърдена информация, жената е била с прободни рани. Пристигналият на мястото екип на Спешна помощ е констатирал смъртта.Сигналът е бил подаден в полицията около 18.00 часа снощи от собственика на апартамента на ул. \"Славянска\" 23 в Горна Оряховица, потвърдиха от ОД на МВР и отказаха друга информация. Съседи разказаха:\"Лопане и тракане се чуваше от 1,30 до 5,30.\"\"Момчето го познаваме - пияница, наркоман. Жената не я знам. Беше заплашвал тука няколко човека като се напие, че щял да ги убива. Понякога скачаше на малките деца.\"\"От скоро сме се нанесли тук, нищо не сме чули.\"\"Видях линейката пред нас. От мои познати научих, че са убили човек.\"Огледите продължиха до късно през нощта. 30-годишният собственик на жилището, където е била намерена мъртвата жена, е отведен в полицията за разпит. Няма информация дали е заподозрян или задържан. Няма официална информация за начина и мотивите на убийството. ", "date": "2018.11.11", "title": "Откриха убита жена в апартамент в Горна Оряховица"}
{"url": "http://www.cross.bg/chasa-protest-provede-1588734.html", "text": "/КРОСС/ ****/София./*От 10.50 часа с обща церемония на британското, германското, френското и италианското военни гробища ще бъде отбелязана и 100-годишнината от края на Първата световна война. Церемонията започва на британското военно гробище, а след това ще продължи и на останалите три.****/София./*От 11.00 часа Националният съвет на БСП ще проведе заседание в централата на партията.****/София./*От 11.00 часа в зала „Европа\" на Парк Хотел „Москва\" СДС ще проведе теоретична Национална конференция в два модула: „Програмни приоритети\" и „Местни избори 2019\".****/София./*От 11.00 часа до 18.30 часа в Институт Конфиций София ще се проведе третото издание на фестивала „Чи Енерджи Фест\".****/София./*От 11.00 часа до 13.00 часа в центъра за психо-социална и здравна помощ на Асоциация „Детско сърце\" ще се проведат арт ателиета и дискусии с пациенти, които са част от кампанията „За всеки един удар на сърцето\".****/София./*От 12.00 до 19.30 часа в района на Гранд Хотел София ще се проведат тренировъчни действия на структури на МВР.****/София./*От 13.30 часа пред Народното събрание ще се състои молитвено шествие за свободно изповядване на вярата във връзка с планираните промени в българското законодателство, свързани със свободата и живота навероизповеданията.****/София./*В 17.00 часа в бар „Петък\" журналисти от традиционните медии и младежки онлайн издания, влогъри, софтуерни специалисти и инфлуенсъри ще разкажат своите истории за фалшивите новини.****/Благоевград./*От 11.30 часа пред Първи корпус на Югозападен университет „Неофит Рилски\" ще започне протест срещу „социалното убийство на България\".****/Бургас /*От 11.00 часа в творческите работилнички Арт-И-Факти ще включват отливане на декоративни сапуни и изработване на играчки в старата техника плъстене.****/Бургас /*От 19.00 часа в НХК с концерт ще бъде отбелязана 120-годишнината от рождението на гениалния музикант и композитор Джордж Гершуин.****/Варна./*От 11.00 часа пред сградата на Община Варна ще се състои протест, част от националния протест срещу високите цени на горивата и в подкрепа на майките на деца с увреждания.****/Габрово./*От 11.00 часа в зала 8 на Дома на хумора и сатирата ще бъде открита самостоятелна изложба на Андреа Салваи „Карнавалните традиции на остров Сардиния\".****/Габрово./*От 12.00 часа пред Спортна зала „Орловец\" ще започне протест срещу високите цени на горивата.****/Добрич./*От 11.00 часа в Държавния куклен театър „Дора Габе\" ще се състои кукления спектакъл „Таласъмът Тропалан\".****/Добрич./*От 16.00 часа на пл. „Демокрация\" ще се състои Неделно хоро.****/Кюстендил./*От 12.00 часа в двора на черквата „Свети Великомъченик Мина\" ще бъде раздаден празничен курбан.****/Кюстендил./*От 14.00 часа на пътя Кюстендил - София при село Ябълково ще се проведе протест под надслов „Срещу безобразията в България\".****/Пазарджик./*От 10.00 часа на Стадиона в Пазарджик се събират участниците в протеста срещу високите цени на горивата. Те ще потеглят към Пловдив, за да се включат в протеста там.****/Пазарджик./Брезник./*От 09.45 часа хълма Бърдото край Брезник национално дружество „Традиция\" ще представи възстановка на Брезнишката битката от 1885 година по време на Сръбско-българската война. Събитието се организира от Община Брезник с подкрепата на „Асарел-Инвестмънт\".****/Пловдив./*От 09.00 часа в храм „Св св. Петър и Павел\" ще бъде отслужена архиерейска света Литургия.****/Пловдив./*От 09.00 часа до 12.00 часа в УМБАЛ „Св. Георги\" ще се проведат безплатни прегледи за измерване и оценка на растежа на децата. От 12.00 до 13.00 часа ще се проведе беседа с родители.****/Пловдив./*От 11.00 часа на паркинга на булевард „България\" 115 ще се проведе протест срещу високите цени на горивата, ниските доходи и лошия начин на живот.****/Разград./*От 16.45 часа на стадион „Лудогорец арена\" ще се играе мачът между ПФК „Лудогорец\" и ПФК „Берое\".****/Русе./*В 15.30 часа от Паметника на Альоша до Паметника на свободата ще се проведе протестно шествие-митинг заради проектозакона за вероизповеданията в България.****/Севлиево./*От 18.00 часа в централното фоайе на Община Севлиево ще бъде прожектиран филмът „Кинчем\".****/Силистра./*От 10.30 часа пред магазин Кауфланд ще се проведе протест срещу високите цени на горивата.****/Сливен./*От 11.00 часа на паркинга на Дамарския мост ще се проведе протест срещу високите цени на горивата.****/Сливен./*От 11.00 часа в салона на ДКТ - Сливен ще се играе спектакълът „Глупавият вълк\".****/Смолян./*В 11.30 часа в параклиса „Св. Мина\" ще бъде отбелязан неговия храмов празник.****/Сопот./*От 14.00 часа пред Спортната зала в града ще започне протест срещу високите цени на горивата, а от 14.30 до 15.00 часа ще бъде блокиран Подбалканският път София - Бургас.****/Стара Загора./*От 11.00 часа на бул. „Патриарх Евтимий\" ще се проведе протест срещу високите цени на горивата, ниските доходи и лошия начин на живот. Участниците планират да преминат с автомобилите си по моста до паркингана езеро Загорка, откъдето да тръгнат пеша по пътя за гр. Казанлък до пътния възел на околовръстния път и обратно.****/Стара Загора./*От 11.00 часа в Кукления театър ще се играе постановката „Пипи дългото чорапче\".****/Търговище./*От 11.00 часа ще се проведе протест срещу високите цени на горивата. Сборният пункт на протестиращите е паркингът на ресторант „Борово око\".****/Хасково./*От 17.00 часа пред сградата на община Хасково ще се проведе протест под надслов „Срещу безобразията в България\". ", "date": "2018.11.11", "title": "Предстоящи събития в страната за 11 ноември"}
{"url": "http://www.cross.bg/parizh-radev-tiya-1588745.html", "text": "/КРОСС/ Над 80 държавни и правителствени лидери от цял свят, и ръководители на международни организации ще участват в Париж в церемонията за 100-годишнината от края на Първата световна война. Сред тях са: президентите на САЩ - Доналд Тръмп и на Русия - Владимир Путин,  германският канцлер Ангела Меркел, кралете на Испания - Фелипе Шести и на Мароко - Мохамед Шести, генералният секретар на ООН Антонио Гутериш, председателите на Европейската комисия Жан-Клод Юнкер и на Европейския парламент Антонио Таяни, и генералният секретар на НАТО Йенс Столтенберг. България е представена от президента Румен Радев.Френският президент Еманюел Макрон е домакин на кулминацията на честванията за 100 години от края на Първата световна война, в която загиват близо 15 милиона души. Възпоменателната церемония пред Триумфалната арка в Париж ще започне в 11.00 ч. местно време. Примирието за прекратяването на бойните действия между победената преди век Германия и държавите от Антантата е сключено във вагон от френски пътнически влак в гората край Компиен. Оръжията замлъкват в 11-тия час от 11-тия ден на 11-тия месец на 1918 г. Вчера за първи път от над 70 години насам германски канцлер посети мястото, където преди век е подписано примирието. В днешната възпоменателна церемония пред Триумфалната арка заедно ще застанат лидерите на държави, които са били врагове във военните времена, за да почетат паметта на милионните жертви в 4-годишния конфликт от преди век.Честването в центъра на Париж ще започне с военна церемония. Френският президент ще произнесе слово. В програмата са включени музикални изпълнения на виртуозния виолончелист Йо-Йо Ма, на носителката на Грами Анджелик Киджо, както и на Младежкия оркестър на Европейския съюз. Ще прозвучат спомени и писма от деня на примирието, прочетени от ученици. Голяма част от държавните лидери ще участват и в започващия днес следобед Парижки форум за мир. На срещата ще се обсъжда международното сътрудничество и глобалното управление. Президентът Румен Радев ще направи изказване в рамките на форума:\"Тържествата в Париж са повод да осмислим горчивите уроци от цялото изминало столетие и да потвърдим своята привързаност към диалога и към отказа от насилието като средство за разрешаване на противоречията\", каза Радев пред журналисти в Париж. ", "date": "2018.11.11", "title": "Световни лидери ще отбележат в Париж 100-годишнината от края на Първата световна война"}
{"url": "http://www.cross.bg/noemvri-praznitzi-horata-1588738.html", "text": "КРОСС/ Именници: Минчо, Мина, Минка, Виктор, Виктория, Викентий.На 11 ноември българинът празнува в чест на св.Мина. В неговите представи светецът бил господар на вълците, които трябвало да пуска и да прибира. Неговият празник бележи средата на т. н. Вълчи празници - от Архангеловден до Коледни Заговезни, времето в което вълците бесуват.От 11 ноември започват \"Вълчите празници\". Вълчите празници водят след себе си най-дългите нощи. Според поверията страховитата Мрата започвала да върлува от 11 ноември. След тази дата хората избягвали да излизат по късна доба.В началото на ноември изтичали последните дни, през които прадедите ни си позволявали да се разхождат късно вечер, да играят хоро по тъмно и да се срещат с любимите си след залеза на слънцето.По това време хората довършвали всички започнати ремонти, поправяли огради и запушвали процепите, през които можели да се промъкнат тенци, караконджоли и други зли сили.От 11-и ноември започвали \"вълчите празници\", през които дебнели най-страховитите болести. Десетте нощи от 11-и до 21-и народът наричал \"мратински\".Мрата била едра черна кокошка с големи очи и криле. Тя обикаляла села и паланки да търси обречените, чиито души трябвало да отнесе в отвъдното. За да се спасят от нея, на 11 ноември хората правели \"мратиняк\" - принасяли в жертва пиле.Прерязвали гърлото му, като казвали \"не те колим ние, коли те Мратиняка\". По този начин смятали, че пренасят болестта върху животното и опазват своите близки. Нанизвали главата и краката на птицата на червен конец и ги връзвали на портата, за да плашат демоните. На следващия ден -12-и ноември, правели магически ритуали с перушината и жлъчката на жертвеното пиле, а свещеникът прекадявал къщите.За най-страшен смятали деня 21-и ноември, наречен от народа \"Куцуклан\". Според една легенда глутница вълци тръгнала да ловува и всеки звяр си хванал плячка. Само един от тях, понеже бил куц, не можал да се нахрани. Облегнал се на едно дърво, зад което се криел човек. Хищникът го видял и го изял. За да умилостивят вълците, прадедите ни ги почитали на този ден. В някои райони се вярвало че този вълк носи късмет. Децата, момчета и момичета се наричали Вълчо, Вълкана, Вълко, за да бъдат здрави и силни. На някои места се вярвало, че ако вълк влезе в стадото и открадне овца, без да бъде забелязан от овчаря, това предвещавало много агнета напролет и много мляко през лятото.Ритуалът не е случаен - именно по това време на годината хищниците са много агресивни, защото започва техният размножителен период и продължава около седмица. За да избегнат челюстите им, хората не се докосвали до куки, ножове и вили. Всички остри предмети се криели, за да не посяга никой към тях.Дори някогашните поверия да ви изглеждат наивни, възползвайте се от последните есенни слънчеви лъчи, за да подготвите дома си за зимата. Уплътнете врати и прозорци, за да се предпазите от течение. Защото и да не вярвате в Мрата, не можете да отречете, че след вълчите празници започват най-дългите нощи в годината, когато болестите върлуват с голяма сила.Свети Великомъченик Мина е смятан за покровител на семейството и пазител на сираците и бездомните.Смята се за патрон и покровител на всички народни лечители, знахари, воини, както и на хората, поели на дълъг път. Свети Мина закриля и жените, затова на този ден те се молят пред иконата на светеца за здраве на децата си, за радост и благополучие на дома.С решение на правителството от 2010 г. днешният ден е обявен и за професионален празник на охранителя и частната охранителна дейност.  ", "date": "2018.11.11", "title": "Почитаме Свети Мина - покровител на семейството и сираците. Започват “Вълчите празници”"}
{"url": "http://www.cross.bg/search-google-tursene-1588730.html", "text": "/КРОСС/Услугата за търсене на информация в интернет на Google, Search, стартира точно преди 20 години. През това време, компанията добави десетки други полезни функции и инструменти към Search, които ни помагат да се справим с важните ежедневни задачи по-лесно.От blog.google разкриват някои трикове и тайни за Google Search. Ето кои са те:1. От телефона си извършете търсене с „events near me\" (събития в близост до мен) или за конкретен тип събитие като „food festivals\" (фестивали за храни) и ще видите списък с местни дейности. След последната актуализация можете също така да преглеждате събития въз основа на вашите интереси.2. Когато сте в настроение за филм, Search може да ви даде информация за различни  шоу програми, филми, представления на театри и рейтинги. Всичко това на едно място, което ви улеснява да вземете решение. А ако напишем „watch\", следвано от името на дадено предаване или филм, ще видим списък с услугите, които ги стриймват.3. Със Search може да откривате интересни нови рецепти, с които да експериментирате у дома. Трябва само да въведете нещо от рода на „пилешки бутчета\" и ще бъдете затрупани от предложения как да ги сготвите.4. Search помага на спортните фенове да следят в реално време резултатите от срещите на любимите им отбори. Въведете името на любимия си отбор или лига и ще получавате резултатите в реално време.5. Вече в повече от 90 страни по света, можете да търсите свободни работни позиции директно в  Search. Опитайте да търсите с jobs near me (работни позиции до мен).6. Може да получите помощ когато имате въпроси, свързани със здравето. Когато търсите информация за общи здравословни проблеми, като например грип или изкълчен  глезен, ще намерите съответните медицински факти в панела по-долу. Ще ви бъдат показани типичните симптоми, лечения и други подробности.7. Можете да използвате Search, за да изчислите сметката си, когато сте в ресторант. За целта потърсете с tip calculator (калкулатор). Можете дори да помолите Google да ви помогне да разделите сметката равномерно с приятелите си.8. Ако извършите търсене с думата sunset (залез), ще видите точния час на залеза за вашето местоположение.9. Конвертирането на валута е друга полезна функция на Search. Извършете търсене с нещо от рода на $500 in Euros ($500 в евро) и ще получите текущия обменен курс и интерактивна графика, която ще ви позволи да проучите промяната с течение на времето.10. Можете да въведете проследяващ номер за пакети за UPS, USPS или Fedex директно в лентата за търсене на Google и ще видите проследяващата информация за вашия пакет.11. Можете да потърсите хранителна информация и да разберете колко калории имат храните, които ежедневно консумирате. Например, можете да попитате „колко мазнини има в шоколадовата торта\" или „колко захар има в доматения сос\" и Google ще ви отговори.12. Ако качите от компютъра си снимка в Google Images, ще намерите същите или подобни снимки в мрежата. Кликнете върху иконата на камерата в Google Images и Google ще ви разкаже за произхода и други подробности за снимката.13. Можете да стесните търсенето си до определен период от време и да видите само публикуваното през това време съдържание.14. Можете да използвате Advanced Search, за да приложите определен брой филтри, например да посочите термини, които искате да изключите, или да намерите само страници на определени езици, сайтове или файлови формати.15. Можете да използвате Search, за да разберете значението на някоя дума.16. Ако искате да разберете как се чете едно число на английски, въведете го в лентата за търсене след което добавете „=english\", например „3457812345098 =english\"17. Планирате пътуване и искате да знаете какви дрехи да опаковате? Тогава в лентата за търсене изпишете  ‘weather (локация)' и ще получите прогнозата за следващата седмица за тази локация.18. Ако търсите дадена статия или страница от конкретен сайт, Search ще ви позволи да ограничите резултатите до този сайт. Трябва само да добавите „site:(името  на сайта)\", например „site:digital.bg\" и сега можете да добавите ключови думи. ", "date": "2018.11.11", "title": "18 полезни неща, които може да правите в Google Search"}
{"url": "http://www.cross.bg/viktor-stefanida-mucheniya-1588732.html", "text": "/КРОСС/ В тоя ден се чества паметта на св. мъченици Мина, Виктор, Стефанида и Викентий.Свети Мина бил войник в Египет. За вярата след мъчения бил посечен с меч в 296 година при Диоклетиан и Максимиан.Виктор - също така войник, пострадал при император Антонин (138-161 г.) в Италия. Една млада християнка на име Стефанида, която присъствала на неговите страдания, видяла слизащите от небето два светли венци. Тя започнала гръмко да слави подвига на св. мъченик и сама заедно с него се удостоила с мъченическа смърт.Св. Викентий* бил дякон. Той се удостоил да пострада за вярата в испанския град Валенсия при император Диоклетиан.Св. мъченик Виктор бил войник по време на царстването на император Марк Аврелий Философ (161-180 г.). Когато императорът започнал гонение на християните, Виктор се отказал да принесе жертва на боговете. Тези задължителни жертвоприношения били проверка за предаността на войните към боговете, императора и родината. Светецът бил предаден на мъчения, но преминал невредим всички изпитания. Чрез силата на молитвите си той победил чародей, който оттогава се отказал от врачуването и станал християнин. По молитвата на светеца внезапно прогледнали ослепели войници.Виждайки чудесата, които Господ явил чрез св. Виктор, младата благочестива съпруга на един от мъчителите, Стефанида, открито прославила Христа, за което била предадена на люти мъчения. Светия мъченик Виктор обезглавили. Мъчениците пострадали в Дамаск през II век, където честните им останки били погребани.Да не се бърка със св. Виктор Никомедийски, честван на 18 април.След като повярвал в Христа, и виждайки твърдостта на св. великомъченик Георги († 303 г.), св. Виктор бил посечен с меч в Никомидия през 303 година.  ", "date": "2018.11.11", "title": "Св. мчци Мина, Виктор и Викентий. Мчца Стефанида. Преп. Теодор Студит, изповедник"}
{"url": "http://www.cross.bg/konstantinov-prof-standart-1588753.html", "text": "/КРОСС/ „Прогнозите за България за следващата година ще са лоши, ако годината се окаже сушава и ако няма реколта. По-страшно от това да изчезне хлябът, няма\". Това каза в интервю за предаването „Събуди се\" по Нова телевизия проф. Михаил Константинов. Очертава се изключително сушава зима. В момента нивото на високопланинските езера за първи път спада с около метър, в Рила и в Пирин. Ако водата силно намалее, това ще удари реколтата и тогава можем да говорим за повишаване на цените на храната, алармира проф. Константинов.По отношение на доходите, професорът коментира, че с 3 000 лв. доходи на месец, едно семейство може да живее, но това според него е границата. „Първо има скрита икономика. По най-ниски оценки е 25 на сто, но вероятно е малко повече. Това показва, че нашите доходи са поне с 25 на сто по-високи. Вярно е, че това не отива при всички еднакво. За съжаление, много заплати се плащат в пликове под масата, без да минават през облагане с данъци, което по-нататък става тежко, когато човек трябва да се пенсионира\", коментира той.По данни на „Евростат\", стандартът на българина преди 11 години беше една четвърт от средноевропейския. В момента нашия стандарт е 52 процента от средноевропейския, т. е. ние повече от два пъти сме увеличили нашия стандарт и то при положение, че те не са стояли на едно място. Т.е. България се развива изключително интензивно с обобщени показатели. Това, че много хора не го усещат лично и искат още, за което са прави, е друго нещо\", каза още проф. Михаил Константинов.", "date": "2018.11.11", "title": "Проф.  Константинов: Чака ни тежка зима, може да скочат ценита на храните"}
{"url": "http://www.cross.bg/leva-kilogram-edro-1588752.html", "text": "/КРОСС/ Индексът на тържищните цени /ИТЦ/, който отразява цените на хранителните стоки на едро, падна тази седмица с 0,44 на сто, до 1,369 пункта, съобщава Държавната комисия по стоковите борси и тържищата /ДКСБТ/. Базовото ниво на индекса - 1,000, е от 2005 година.Оранжерийните домати поскъпнаха тази седмица с 8,5 на сто и се продават по 2,45 лева за килограм. Оранжерийните краставици поскъпнаха с 2,2 на сто и се търгуват по 1,86 лева. Картофите поевтиняват с една стотинка и се продават по 0,62 лева за килограм на едро. Цената на зелените чушки се покачва с 6,7 на сто, до 1,28 лева за килограм. Червените чушки поскъпват с 3,2 на сто, до 1,92 лева за килограм. Морковите поевтиняват с 13 процента и се търгуват по 0,60 лева за килограм. Зелето поевтинява с 5 процента до 0,57 лева за килограм. Ябълките се търгуват по 0,94 лв./кг. Гроздето поскъпва с 4,3 на сто, до 1,69 лева за килограм. Цената на портокалите пада с 18,3 на сто, до 1,52 лева за килограм.Кравето сирене поскъпва с 1,9 на сто и се търгува по 6,03 лв./кг; кашкавалът, тип \"Витоша\", се купува по 9,93 лв./кг, а олиото поевтинява с 2,5 на сто и се купува по 1,98 лева за литър. Каймата се търгува по 4,70 лева за килограм. Пакетче краве масло от 125 грама струва 2,34 лева. Пилешкото замразено месо се продава по 4,09 лева за килограм на едро в края на седмицата. Захарта се търгува по 1,13 лв./кг, а брашното, тип \"500\", поскъпва със 7 на сто и се продава по 0,92 лева. Яйцата се продават по 0,20 лева за брой. ", "date": "2018.11.11", "title": " Цената на доматите и краставиците скочи"}
{"url": "http://www.cross.bg/irlandiya-velikobritaniya-sporazymenie-1588751.html", "text": "/КРОСС/ Европейският съюз е отхвърлил ключови предложения на Тереза Мей за Брекзит, пише The Times. Тереза Мей по-рано заявяваше, че страните са договорили 95% от цялото споразумение, докато Брюксел и Лондон все още не могат да разрешат различията по редица въпроси, включително границата между Северна Ирландия и Ирландия. В същото време външният министър на Обединеното кралство Джеръми Хънт каза, че Великобритания и ЕС ще се споразумеят до края на ноември. Според вестника британският премиер се надява да обедини кабинета си и да преодолее „крайната бариера\" в преговорите с ЕС, като предложи създаването на „независим механизъм\" за решаване на „митническия пъзел\". Някои виждаха в този механизъм възможността да се избегне твърдата граница със Северна Ирландия. Брюксел обаче заяви, че е възможно да се контролира спазването на решенията само в рамките на Европейския съд. Освен това се съобщава, че четирима министри, които се противопоставят на Брекзит, са готови да напуснат правителството на Мей. Великобритания може да не е в състояние да постигне споразумение за Брекзит с Европейския съюз, защото спорните въпроси все още блокират преговорите, призна министърът на търговията Лиъм Фокс, цитиран от Evening Standard. „Очертава се труден край на преговорите\", каза Фокс пред Sky News в събота. Той заяви, че ако Великобритания не успее да се справи с нерешените въпроси като границата на Северна Ирландия, „може да не успеем да постигнем споразумение с Европейския съюз\". Предпазният механизъм, планът за извънредни ситуации, предназначен да запази отворената граница между Северна Ирландия и Република Ирландия, докато Великобритания и ЕС уредят бъдещите си отношения, остава основната пречка пред по-широката сделка за оттегляне между двете страни. Попитан дали няма да подаде оставка, ако предпазният механизъм няма край, оставяйки Обединеното кралство обвързано с правилата на ЕС, Лиъм Фокс каза: „Няма да играя тази медийна игра за това кой ще подава оставка.\" Фокс също призна, че Великобритания дори не е започнала да обсъжда подробностите на бъдещото си търговско споразумение с Европа.", "date": "2018.11.11", "title": "ЕС е отхвърлил ключови предложения на Тереза Мей за Брекзит"}
{"url": "http://www.cross.bg/razpredelenie-zona-bulgariya-1588764.html", "text": "/КРОСС/ ЧЕЗ Разпределение България осигури 13 MW мощност в първия етап на захранване с електроенергия на индустриална зона „Божурище. В рамките на проекта компанията положи 56 935 метра кабелни линии средно напрежение от кв. Модерно предградие до локацията. За изграждане на новата енергийна инфраструктура ЧЕЗ Разпределение инвестира 1, 65 млн. лв. За захранване на отделните обекти, разположени на територията на индустриалната зона, е изграден  вътрешен пръстен с нови кабелни линии 20 kV, с обща дължина на вложения кабел близо 13 км.„За нас е важно да инвестираме в подобни проекти, които допринасят за икономическото развитие на страната. Те привличат милиони левове чуждестранни инвестиции, като същевременно водят до разкриването на много нови работни места. Надяваме се зоната да се развива успешно и съобразно нуждите на града и хората\",  коментира Томаш Пецка, главен директор „Управление на активите\" на ЧЕЗ Разпределение България. Осигуряването на 13 MW мощност е само първият етап от проекта по електрозахранване на индустриалната зона в Божурище. След пълното му изпълнение ЧЕЗ Разпределение България ще осигури мощности от 30 MW.  ", "date": "2018.11.11", "title": "ЧЕЗ Разпределение инвестира в мощности в индустриална зона „Божурище"}
{"url": "http://www.cross.bg/vreme-hora-esenta-1588757.html", "text": "/КРОСС/ Грипът може да се забави заради хубавото време през есента. Това каза директорът на Националния център по заразни и паразитни болести проф. д-р Тодор Кантарджиев в интервю за *Агенция „Фокус\"* за грипа и заболеваемостта през есента. „Грипът е такова сезонно заболяване, за което не можем да кажем точния ден и час. Просто опитът ни последните десет години е, че циркулацията започва обикновено края на ноември, началото на декември. Сега с това хубаво време може да се забави. Може към средата на декември да започне циркулацията на грипните вируси и да има единични болни хора. Обикновено грипът декември и януари набира своята сила. След това предстои така наречената грипна вълна, когато за единица време боледуват много хора. Обикновено това е края на януари или началото на февруари\", обясни проф. Кантарджиев. Според него, тъй като миналата година 72% от инфекциите са били причинени от грип В, е много вероятно тази година да очакваме някой от разновидностите на грип А. „Ако пандемичният щам А1N1 се разпространи, за много кратко време могат да се разболеят доста хора, след което бързо да отшуми. Епидемията, ако е H3N2 - другата разновидност на А1 грипа, то тогава той бавно ще набира скорост и ще ни напусне чак в началото на пролетта\", обясни още той.", "date": "2018.11.11", "title": "Проф. Тодор Кантарджиев: Грипът може да се забави заради хубавото време през есента"}
