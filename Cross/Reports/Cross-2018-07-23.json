{"url": "http://www.cross.bg/trump-google-dymata-1579854.html", "text": "/КРОСС/ Направете си експеримент и напишете идиот на английски (idiot) в Google. Под показаните определения за думата ще видите снимки на президента на САЩ - Доналд Тръмп. Ако пък търсите изображения, а не информация за думата, то буквално ще бъдете залети от снимки на Тръмп - първите няколко реда от изображения показващи \"идиоти\" са само на Тръмп.Причината за това не е тайна промяна в алгоритъма от страна на Google, а координирана акция на противниците на Тръмп, както и на активисти, защитаващи правата на различните малцинства в САЩ. Те \"наводнили\" интернет със снимки на Тръмп, придружени с думата идиот, като акцията се провела предимно в Reddit.Алгоритъмът на Google е бил манипулиран от онлайн активисти и в миналото, когато противници на Обама направиха така, че при търсене на името на неговата жена - Мишел Обама - в търсачката да излизат резултати на шимпанзета или други груби карикатури с расистки привкус.Google още не са реагирали на акцията против Тръмп и не са ъпдейтнали своя алгоритъм.", "date": "2018.07.23", "title": "При търсене на идиот в Google излиза Тръмп"}
{"url": "http://www.cross.bg/netanyahy-lavrov-izrael-1579853.html", "text": "/КРОСС/ В късните часове на понеделник, 23 юли, министърът на външните работи на Руската федерация Сергей Лавров ще посети Израел за среща с министър-председателя Бенямин Нетаняху. В Ерусалим първият дипломат на Москва ще бъде придружаван от началника на Генералния щаб на Въоръжените сили на Руската федерация генерал Валерий Герасимов. Това потвърдиха за  от пресслужбата на израелския премиер, цитирана от Фокус.„Можем да потвърдим, че срещата ще се проведе в кабинета на министър-председателя на Израел в Ерусалим“, е отгоровът от пресслужбата на Нетаняху, дадена на запитване от кореспондент на агенцията.В медиите вече бе разпространена информация, че в рамките на срещата Лавров и Нетаняху ще обсъдят ситуацията в Сирия. Други подробности не се съобщават към момента. ", "date": "2018.07.23", "title": "Сергей Лавров ще посети Израел за преговори с Бенямин Нетаняху за Сирия"}
{"url": "http://www.cross.bg/gradyshkata-snoshti-starozagorsko-1579849.html", "text": "/КРОСС/ Щети за стотици хиляди левове в Старозагорско след снощната буря и едра градушка. Напълно унищожена е селскостопанската продукция в 7 села на територията на общината. Най-сериозно е положението в село Калояновец.Бедата връхлита селото към 20 ч. снощи. Местните хора казват, че градушката е била колкото яйце. Ледените парчета трошат наред – керемиди, стъкла на коли, парници.Стените на поне десетина къщи са като след стрелба след градушката.Съсипана е продукцията на стопаните в дворовете и на фермерите в района.Силният вятър снощи е скъсал електрически жици. За това местните разбирали чак сутринта, когато токът убива животно, тръгнало на паша.На места улиците се превърнаха в реки. ", "date": "2018.07.23", "title": "Щети за стотици хиляди левове в Старозагорско след бурята"}
{"url": "http://www.cross.bg/dnes-bili-prokyratyrata-1579847.html", "text": "/КРОСС/ Ръководител в ОДМВР-Габрово, двама автотърговци и безработна жена са участвали в организираната престъпна група за незаконна продажба на скъпи коли. Това обявиха от прокуратурата на брифинг днес. За трима днес държавното обвинение ще иска постоянен арест, а един се издирва с европейска заповед.„Събрани са данни за незаконна продажба на повече от 14 скъпоструващи МПС – става въпрос за кемпери, които са за над 100 хил. лв.”, каза наблюдаващият прокурор Ангел Кънев, цитиран от „Фокус”, като уточни, че се проверява дали няма и други возила, свързани със схемата.Тя беше подробно обяснена днес. От началото на 2016 г. подставени лица в Германия вземали кемперите под наем или на лизинг, след това на наша територия всякакви проследяващи устройства се премахвали, издавали се нови номера и се продавали с подправени документи.Началникът по „МПС, водачи и административно-наказателна дейност” съдействал на групата, смятат от прокуратурата, като негови отпечатъци са били открити при претърсване. В колата му са били намерени 5000 лв., като се смята, че те са му били дадени, за да регистрира незаконно един автомобил. „Горе-долу толкова му е тарифата”, коментира прокурор Кънев.„Преценяваме, че от ОДМВР – Габрово се опитаха да създадат затруднения на нещата, които Специализираната прокуратура трябваше да свърши. Затова е възложено на МВР да провери ситуацията и да се разбере дали длъжностни лица от ОДМВР – Габрово са нарушили законовите си задължения и кои са тези длъжностни лица”, заяви на свой ред ръководителят на спецпрокуратурата Иван Гешев.", "date": "2018.07.23", "title": "Полицай е печелил по 5000 лв. от всеки незаконно регистриран кемпер"}
{"url": "http://www.cross.bg/myasto-turnovo-avtomobili-1579846.html", "text": "/КРОСС/ Товарните автомобили изчакват на място, обходът за леките е по стария път за ДебелецПроходът на Републиката е затворен временно за движениена товарни автомобили и в двете посоки. Причината е пътнотранспортно произшествие до Велико Търново.Сигналът за инцидента е подаден около 16 часа, катастрофирали са товарен и лек автомобил. По предварителни данни има трима пострадали. На място са изпратени екипи на Пътна полиция и медици.Леките коли се пренасочват от Южния пътен възел до Велико Търново по стария път към Дебелец.  ", "date": "2018.07.23", "title": "Временно е затворен за движение Проходът на Републиката"}
{"url": "http://www.cross.bg/tzska-tretiya-krug-1579842.html", "text": "/КРОСС/ Съперник от Скандинавия чака столичния ЦСКА в третия квалификационен кръг на Лига Европа.\"Червените\" ще се изправят срещу победителя от двойката \"Стярнан\" (Исландия) - \"Копенхаген\" (Дания). Преди това обаче \"армейците\" трябва да отстранят австрийския \"Адмира Вакер\".Ако стигне до третия кръг, ЦСКА ще домакинства в първата среща на 9 август. Реваншът е седмица по-късно.", "date": "2018.07.23", "title": "Скандинавско препятствие за ЦСКА, ако отстрани \"Адмира\""}
{"url": "http://www.cross.bg/izpulnyava-zhivotni-raboti-1579836.html", "text": "/КРОСС/ Министерството на вътрешните работи изпълнява заповедите за подпомагане на дейностите на Българската агенция по безопасност на храните и на Министерството на земеделието, храните и горите. Сред важните въпроси, по които работи Оперативният щаб за координиране на ситуацията и ограничаване на заболяванията по животни заедно с всички служби, е събиране на факти с оглед установяване откъде е дошла чумата по дребните преживни животни.Друга актуална задача, която МВР изпълнява, е охраната при транспортирането и загробването на умъртвените по хуманен начин животни. Осигурена е и охрана на местата за раздаване на компенсациите на стопаните, което започна в края на миналата седмица. Във връзка с това са дадени точни инструкции към съответните ОДМВР.\n\t\t\t\t\t", "date": "2018.07.23", "title": "МВР изпълнява заповедите на БАБХ за осигуряване дейността по дезинфекция на стопанства (видео)"}
{"url": "http://www.cross.bg/obrazovanieto-anastasova-irena-1579835.html", "text": "/КРОСС/ „Във „Визия за България” сме отразили двете основни задачи за развитието на сферата на образованието. Първо и най-важно, това е обхватът на системата на образованието, за да не бъде нито едно дете отхвърлено от системата. На второ място е качеството на образованието, за да имаме гаранция, че децата, които вече са в училище се обучават качествено”. Това каза народният представител от ПГ на „БСП за България” Ирена Анастасова пред БНР. По думите й, т.нар. механизъм за разширяване на обхвата на децата е сработил дотолкова, доколкото са се включили само училищните екипи и учителите отново са били оставени сами да обикалят по адреси, за да привличат повече деца в училище. Атанасова определи изказването на министър Радев, че 1 400 полицаи са завели за ръка 12 000 деца в училище като смехотворно. „Няма трезвомислещ човек, който да не е наясно, че това е измислица“, заяви тя.   „От години работещите в сферата на образованието обясняваме, че то е оставено на последно място в приоритетите на правителствата. В последните една-две години управляващите изведнъж разбраха, колко тежко е състоянието на образованието в България”, каза още Ирена Анастасова. Тя припомни, че  когато е обсъждан бюджетът за 2018 г. народните представители от левицата са предложили еднократната помощ за родители на деца във втори, трети и четвърти клас да бъде равна на тази в първи клас. „Бяхме пресметнали, че ще са нужни 30 млн. лв. Мнозинството реши, че тези пари ги няма, а дадоха 2 млрд. лв. за саниране”, припомни още народният представител. Анастасова коментира, че ако искаме децата ни в първи клас да владеят добре български език, нужно е те да посещават детска градина. „Много родители обаче не могат да си го позволят и трябва да намерим средства, за да посещават децата безплатно детска градина, особено в предучилищна възраст”, обясни Анастасова. Ирена Анастасова обясни, че парите в образованието се разпределят в две основни пера - квалификация и учебници. Тя коментира, че неслучайно икономическите интереси са много силни точно в тези две направления в системата. „Средствата,  които се хвърлят за учебници можеше да бъдат спестени, ако беше въведен един учебник по предмет, както предлагаме и във \"Визията\". С тези пари в училищата могат да се закупят съвременни средства за обучение”, каза още Ирена Анастасова.", "date": "2018.07.23", "title": "Ирена Анастасова: Във „Визия за България” са отразени основните задачи за развитието на образованието"}
{"url": "http://www.cross.bg/gorski-pozhar-gori-nad-markovo-1579838.html", "text": "/КРОСС/ Няколко десетки декара горски площи горят в района над пловдивското село Марково, съобщава bTV.Към мястото са изпратени два противопожарни автомобила, но достъпът до епицентъра на пожара е затруднен поради силно пресечната местност.В гасенето на пламъците са се включили и служители на горското стопанство.Пушеците се виждат от Околовръстното край Пловдив.За момента няма данни за застрашени от пламъците хора и постройки.", "date": "2018.07.23", "title": "Горски пожар гори над Марково"}
{"url": "http://www.cross.bg/zaplata-evro-srednata-1579840.html", "text": "/КРОСС/ Сръбската икономика е в много добро състояние, като размерът на средната заплата в страната изпреварва този в България и следващата цел са нивата в Румъния и Унгария. Това обяви сръбският президент Александър Вучич пред журналисти по време на посещението си в ремонтиран спешен център в Белград, съобщава „Танюг”.„Днес средната заплата е около 424 евро. Ако сравните с 2002 г., когато средната заплата в Хърватия беше около 700 евро, а в Сърбия – само 146, то разликата е значително стопена. Скоро средната заплата ще е около 465 евро. Отличаваме се от останалите в региона не само по ръст, но и в абсолютно изражение. Задминахме България и Босна и Херцеговина, Албания и Македония са зад нас. Следващи са Румъния и Унгария”, обяви Вучич.Изказването му е озадачаващо, защото средната заплата у нас през първото тримесечие на годината по данни на НСИ е 1077 лв. или малко над 550 евро. Освен това, последните налични данни от сръбската статистика от април са за средна заплата от 416 евро.Погледнато по области, обаче, на следните места у нас възнаграждението е по-ниско от средното за западната ни съседка: във Видин, Монтана, Силистра, Търговище, Сливен, Благоевград, Кюстендил, Кърджали, Пазарджик, Смолян и Хасково. Само в София-град възнагражденията са значително над средните със 744 евро.Подобни дисбаланси обаче се виждат и от разбивката на средната заплата по места в Сърбия за 2017 г. Там регионът около Белград доминира над всички останали, като има области, където заплатите са почти двойно по-ниски, отколкото в столицата.Коментарите на Вучич обаче имат и друга проекция – опозицията в страната все повече говори за обединение и предсрочни избори. Президентът днес подчерта на няколко пъти, че Сърбия е в стабилно състояние и нов вот не е необходим.", "date": "2018.07.23", "title": "Сръбският президент: Задминахме България по средна заплата"}
{"url": "http://www.cross.bg/trump-iran-vsichki-1579839.html", "text": "/КРОСС/ Напрежението в така или иначе лошите отношения между САЩ и Иран се повиши допълнително, след като президентите на двете страни задочно си размениха заплахи за военен удар, съобщават световните агенции.В дъното на конфликта е решението на Доналд Тръмп да извади Вашингтон от международното споразумение за ядреното разоръжаване на ислямската република и да й наложи нови санкции – ход, срещу който се обявиха Германия, Франция, Великобритания, Китай и Русия., които също са подписали документа от 2015 г.Новата ескалация дойде след изказване на държавния секретар Майк Помпео пред американци от ирански произход. Той заяви, че до ноември Вашингтон ще се опита да притисне всички държави, купуващи нефт от Иран. Според него режимът в Техеран „прилича повече на мафия, отколкото на правителство”.Пред ирански дипломати президентът Хасан Рохани беше категоричен: „Америка трябва да знае, че мирът с Иран е майка на мирните отношения с всички, а войната с Иран е майка на всички войни”.                  Американският му колега Доналд Тръмп, който по принцип не е известен със способността си да се придържа към добрия тон в „Туитър”, този път влезе в стилистика, по-характерна за коментарните секции на новинарските сайтове. Той се обърна към Рохани със следния текст (главните букви са запазени): „НИКОГА НЕ ЗАПЛАШВАЙТЕ СЪЕДИНЕНИТЕ ЩАТИ ОТНОВО ИЛИ ЩЕ СИ ПОНЕСЕТЕ ПОСЛЕДСТВИЯ, КАКВИТО МАЛЦИНА В ИСТОРИЯТА СА ПОНАСЯЛИ. ВЕЧЕ НЕ СМЕ ДЪРЖАВА, КОЯТО ЩЕ ОСТАВИ ТАКА ВАШИТЕ ОБЕЗУМЕЛИ ДУМИ НА НАСИЛИЕ И СМЪРТ. ВНИМАВАЙТЕ!”.Един от командирите на Иранската революционна гвардия, Голамхосеин Гейпарвар, коментира, че думите на Тръмп са част от психологическата война, която той води с ислямската република.", "date": "2018.07.23", "title": "Тръмп и иранският президент продължават да си разменят заплахи"}
{"url": "http://www.cross.bg/liga-styaya-slaviya-1579841.html", "text": "/КРОСС/ \"Славия\" може да се изправи срещу \"Стяуа\" в третия квалификационен кръг на Лига Европа. За да се стигне до такъв сблъсък \"белите\" трябва да елиминират \"Хайдук\" Сплит, а румънците - словенския \"Рудар\" Веление.Първите мачове са на 9 август, а реваншите на 16. Aко достигнат до тази фаза, българите ще бъдат домакини в първата среща.Носителят на Купата на страната започна евроучастието си с два успеха срещу финландския \"Илвес\" Тампере. В четвъртък \"Славия\" гостува в Сплит за първия мач срещу \"Хайдук\", а реваншът е седмица по-късно на \"Васил Левски\".", "date": "2018.07.23", "title": "\"Стяуа\" дебне \"Славия\" в Лига Европа"}
{"url": "http://www.cross.bg/bulgariya-bulgariya-viziya-1579843.html", "text": "/КРОСС/ Как да опиша България?! За съжаление в България демографската катастрофа е с огромнни размери, икономически сме страната с най-лоши показатели в Европа. Това се твърди в доклади на Американския департамент, според които в България се вихри огромна корупция по високите етажи, тук нещата не са добре. Постоянно българи, в активна възраст, напускат страната ни и е време да кажем къде се крият грешките. Точно това се опитваме да направим чрез „Визия за България“. През последните 29 години на преохда и тук не говорим просто за някаква алтернатива спрямо ГЕРБ, а се оптиваме да направим по-различен системен подход, за да достигнем до всички български граждани, да обсъдим нашите предложения, за да може да изградим една цялостна картина за това как и какво трябва да направим, за да се променят най-накрая нещата към по-добро.В събота тази програма бе представена пред национално съвещание и оттук нататък започва разговорът. До края на годината той ще се води, както на партино равнище по организациите, така и ще се опитаме да достигнем до цялото общество, да чуем мнението на всички за предложнията, които правим, за да се добавят някои неща, разбира се, други може да отпаднат, третите да се коригират, за да имаме един завършен продукт, който е на базата на общ консенсус – общо съгласие в обществото и, разбира се, оттам нататък да се борим за изпълняването му.За Истанбулската конвенция стана ясно нашето мнение – ние сме против, все пак БСП и сега прави своите предложения за промени в съществуващото законодателство. Искаме да се спре домашното насилие, защото това отношение няма две мнения ние сме против насилието над жени, над деца, но това да стане чрез нашето вътрешното законодателство, а не – чрез тази конвенция, където за нас лично има притеснителни моменти.За нас не е важно дали ще се копират тези идеи, кой ги копира и кой не. Важно е нещата, за които ние говорим, да се види дали има разбиране в обществото за тях и да се прилагат, а кой ще ги прилага, това вече е въпрос на конкретни резултати от едни избори. Но пак казвам, ние го правим за България, а не за да имаме уникално авторско право върху нещо, ние го правим, за да намерим решение на всички тези проблеми, които изредих и в началото, че сме най-бедната страна в Европа, че раждаемостта е под всякакви нормални граници, че постоянно младите хора напускат България, че нямаме икономика, че държавата се е превърнала в един наблюдател на случващото й се. Когато нямаме инвестиции, имаме региони в България особено Североизтокът и Северозападът, които на практика са пред изчезване.До някаква степен аз лично се съмнявам в това, тъй като голяма част от идеите и досега са предлагани в Народното събрание. Поради факта, че ние ги предлагаме, те се отхвърлят. Налагало се е заради на последващ натиск от една група в обществото мнозинството да приема някои от тях в последствие… Първоначално отхвърлят предложението, но след това се съгласяват с него. Така че ГЕРБ се придържат към крайното отрицание поради факта, че дадено предложение идва от БСП, като го отричат дори без да се вслушат в аргументите ни.В момента системата на здравеопазването е в стресова ситуация, защото голяма част от парите се изсмукват от частните субекти в резултатът от решенията на мнозинството. ГЕРБ го „имлантират“ и в образованието, като това ще доведе до негативен резултат, подобен на този при здравеопазването.Чрез „Визия за България“ представяме своята алтернатива на тези проблеми, както и да покажем един нов и различен опит за промяна в позитивна насока. Подобна е ситуацията и в икономиката – има региони, в които няма инвестиции и просто... няма държава.", "date": "2018.07.23", "title": "Стоян Мирчев: С \"Визия за България\" ще променим България"}
{"url": "http://www.cross.bg/vivakom-nikoga-ne-e-vinoven-1579844.html", "text": "/КРОСС/Виваком се оправдаха с ЧЕЗ - имало е пожар в кабелен колектор на СО, в който минават множество кабели и за това не им работят услугите. При пожарите в два последователни дни - събота и неделя са пострадали кабели на ЧЕЗ.Екипите са работили и двата почивни дни за възстановяване на пострадалите кабели, а клиентите не са усетили проблем, защото са били захранени алтернативно, съобщават от пресцентъра на ЧЕЗ.", "date": "2018.07.23", "title": "Виваком никога не е виновен"}
{"url": "http://www.cross.bg/otbranata-komandir-kontingent-1579845.html", "text": "/КРОСС/ Мисията на 35-ия контингент завърши успешно, надявам се и колегите им, които ги смениха, да се завърнат по същия начин. Това каза министърът на отбраната Красимир Каракачанов при посрещането на летище София на военнослужещите от 35-ия контингент, който участва в мисията на НАТО в Афганистан „Решителна подкрепа“. Всички 158 военнослужещи от контингента се завърнаха в България, след като преди няколко дни 36-ият контингент прие от тях изпълнението на задачите в мисията „Решителна подкрепа“. На летище София те бяха посрещнати още от заместник-началника на отбраната вицеадмирал Емил Ефтимов и командващия на Съвместното командване на силите генерал-лейтенант Любчо Тодоров.„Оценката, която нашите партньори дават, е че подготовката на нашите военнослужещи е на много добро ниво“, посочи още министърът на отбраната Красимир Каракачанов и подчерта, че подобна мисия в страна като Афганистан е пълна с рискове. „Щастлив съм, че всички, които заминаха, се завърнаха живи и здрави. Това беше и моето пожелание, когато ги изпращах в Смолян преди повече от 6 месеца“, посочи още той и допълни: „Като министър на отбраната моята работа е да подсигуря тези момчета, които отиват на мисия, да бъдат добре подготвени, добре снаряжени, добре обезпечени и да се завръщат живи и здрави“.Контингентът включва национален елемент, рота за охрана, екип от съветници и щабни офицери в щаба на мисията на НАТО. Национален командир на контингента е полковник Георги Маргитин, командир на ротата за охрана е майор Стефан Димов, а помощник-национален командир – полковник Камен Иванов.  ", "date": "2018.07.23", "title": "Министърът на отбраната Красимир Каракачанов: Военнослужещите ни в Афганистан получават висока оценка от партньорите"}
{"url": "http://www.cross.bg/litza-samo-abonament-1579823.html", "text": "/КРОСС/В края на юли Столичният общински съвет въвежда нови правила за нощен служебен абонамент за паркиране в София. Проектовносителят и общински съветник Стефан Марков обясни за Bulgaria ON AIR, че това засяга само юридическите лица, на принципа на досегашния дневен служебен абонамент.\"Заведенията ще бъдат задължени само ако искат да предоставят тази услуга. Балансираният вариант е да се следи интересът и на гражданите, и на юридическите лица. Сега местата се маркират с конуси, но трябва да има ред и законност на услугата, който трябва да е денонощен, не само през светлата част на денонощието\", каза Стефан Марков.Общинският съветник добави, че има много сигнали от граждани, в които се оплакват, че не могат да паркират, защото заведенията са оградили \"свои\" паркоместа, но трябва да е ясно, че това е работа на общината. \"Нерегламентираното паркиране е проблем, който Столична община се опитва да реши, както и да разшири обхвата на Зелената зона. Хората си дават сметка, че когато има контрол се създава ред\", каза още Марков.Очаква се новите правила да влязат в сила от есента, като юридическите лица ще имат ограничение за броя на абонаментите, които могат да си купят, а цената ще остане 650 лв. ", "date": "2018.07.23", "title": " За кого ще важи нощният абонамент за паркиране в София"}
{"url": "http://www.cross.bg/goloka-hip-hop-subitieto-1579829.html", "text": "/КРОСС/ На 3 и 4 август 2018 г. в близост до Велико Търново – на голямата поляна до Петропавловския манастир край Лясковец ще се проведе първото издание на GOLOKA FESTIVAL - най-новият фестивал зa хип-хоп култура в България! Организаторите на събитието от GOLOKA, с подкрепата на община Лясковец и звукозаписна компания ZANIMATION готвят пълна и супер интересна програма за всички фенове на най-бързо развиващата се култура в света - хоп-хоп-а. Участие ще вземат както пионерите на родната сцена, така и най-актуалните имена в жанра. Ще има хип-хоп изпълнители с дълбоки социални послания, тежки рими и стил, а също и такива, които са повече парти настроени и в момента са окупирали с хитовете си клубовете в страната. Ще гостуват DJ Skill & проект „БЪЛГАРИ“ - страхотен проект, включващ изпълнение на гайда и кавал.                           50-метровата стена по пътя към манастора ще бъде изрисувана с графити благодарение на артистите Glow, Epik, Grey и Self. Организаторите са предвидили сериозен B-Boy dance battle, като са поканили осем от най-силните отбори по брейкденс в България. В това число са двойки от София, Бургас, Пазарджик, Видин, Хасково и други смесени отбори, като за най-добрият сред тях е осигурен награден фонд от 600 лв + дрехи с марката Goloka wear. В двата дни на събитието известни лектори ще разкажат как музиката действа на ума и тялото, а специално обособена fun зона ще предлага различни изненади за гостите като джаги, лятно кино и релакс. Предвидена е кухня за всякакви вкусове – традиционна и вегетарианска. А за добрата визия на артисти и гости ще се погрижат от The Barber Shop Sofia при това напълно безплатно. Водещ на двудневното събитие ще бъде добре познатият на хип-хоп феновете - Ilyo от 50stotinki.com.                         GOLOKA FESTIVAL се придържа към идеята, че основната цел на изкуството е да приобщава и обединява хората и има амбицията да направи събитието традиционно. Новият фестивал за хип-хоп култура ще се представи със силен лайн-ъп, какъвто трудно ще бъде забелязан на друго място у нас. Вижте списък на участниците по дни (по-долу) и следете за всякакви подробности във фейсбук - Билетите за GOLOKA FESTIVAL се продават с пълна сила в системата на EpayGo и Eventim.bg. Можете да ги намерите и във всички каси на Easy Pay в страната, в бензиностанции OMV, верига магазини Orange, билетен център в НДК, както и  (на вход) в дните на събитието (3 и 4 август).Цената на билет за двата дни е 30 лв., а билет за един от дните – 20 лв. За големи групи се предлага “Групов билет 6 за 5” само в EpayGo (означава: при поръчката на 5 билета в една он-лайн поръчка – то 6-ят билет е безплатен). Билетите на място ще са с цена:за два дни - 35лв., а за един ден - 25 лв.Деца до 7-годишна възраст ще влизат безплатно, но задължително с пълнолетенпридружител и попълнена Декларация на входа. Лица до 18-годишна възраст ще влизат със закупен билети задължително с пълнолетен придружител и попълнена Декларация, която ще може да се попълни на входа (ще има разпечатани).Ето и :DJ SET // Bosskar Wild / 2 of Us / DJ Skill + Project “Bulgari” / Gerata & NRG D / 5 о’clock / RoofRhymez + DJ FreshKit / Sensei & Sistah + DJ Stanchika / Wosh MC & Yoko / Ума и Дума / Atila + DJ Akasha / Голям Юс (Явката, Madmatic & Боро) / Nokaut / Toksikologia (Македония) / Fire Show Nikita //                            Йога с Калоян Божилов/ Лекция с Еленко Ангелов / Графити занимания / Киртан – духовна музика/ Лекция с Мадва / DJ SET / B-Boy Battle Contest в две части с награден фонд / Kaskata / BNR / Keranov, Jay & Manata / Homelesz & Splitкid / Shadow Lab (Secta, MishMash, НЕМА, N.Kotich) / Secta / Final Battle / Varna Sound / Pole Dance / Murda Boys / F.O. / DRS (Dope Reach Squad) / KINGPIN (UK) //Grafitti: Glow, Epik, Grey, SelfВодещ: Ilyo // 50stotinki.comB-boy Battle Contest с награден фонд Fire & Visual Effects / NiKiTaСпециален лектор: Еленко Ангелов                           Присъединете се към събитието във фейсбук , поканете приятели и елате да се забавляваме на GOLOKA FEST!", "date": "2018.07.23", "title": "Наближава GOLOKA FESTIVAL - на 3 и 4 август край Лясковец!"}
{"url": "http://www.cross.bg/raiiona-smetishteto-kocherinovo-1579828.html", "text": "/КРОСС/ Димящото сметище край село Бараково, което в събота горя, обгазява района на Кочериново и Благоевград.От общината казват, че нямат средства за рекултивиране на официално закритото сметище.На 1 януари депото за отпадъци беше официално закрито, заедно с останалите, които не отговарят на европейските изисквания.В събота вечерта пламна и беше загасено, но по-късно пламъците се възобновяват.Техника на земеделци от района прави просеки, за да не се засегнат земеделски площи в района.Въпреки че е загасено, сметището вече два дни продължава да пуши. Гъст дим се стеле над целия район.След закриването му сметището трябва да бъде рекултивирано, но общината чака пари от държавния бюджет.До изграждане на ново, отговарящо на изискванията депо, боклукът на Кочериново се вози до Перник.От екоинспекцията обясниха, че няма замърсяване на въздуха заради пожара в сметището.", "date": "2018.07.23", "title": "Димящото сметище край Бараково обгазява Кочериново и Благоевград"}
{"url": "http://www.cross.bg/banev-evropeiiska-gradska-1579830.html", "text": "/КРОСС/ Софийска градска прокуратура (СГП) издаде европейска заповед за арест на Евелин Банев – Брендо, съобщиха от СГП.Тя е във връзка с осъдителна присъда от 6 години затвор по обвинението за участие в организирана престъпна група за пране на пари. Присъдата на Банев е в сила на 26 април 2018 г.Софийска градска прокуратура незабавно е разпоредила задържане на осъдения Банев и провеждането му в затвора. Спрямо него е наложена и забрана за напускане пределите на страната.След като е установено, че той не пребивава на известните адреси и местонахождението му в страната е неизвестно, Банев е обявен за последователно за местно, общодържавно и международно издирване, допълват от прокуратурата.", "date": "2018.07.23", "title": "Издадоха европейска заповед за ареста на Евелин Банев – Брендо"}
{"url": "http://www.cross.bg/lydogoretz-krug-klyzh-1579831.html", "text": "/КРОСС/ Ако преодолее унгалския \"МОЛ Види\", \"Лудогорец\" ще се изправи срещу румънския \"Клуж\" или шведския \"Малмьо\" в третия квалификационен кръг на Шампионската лига. Това отреди жребият, теглен в централата на УЕФА в Нион.Първите двубои от тази фаза са на 7/8 август, а реваншите - седмица по-късно. \"Лудогорец\" ще има предимството да бъде домакин във втория мач.Другите възможности бяха победителите от двойките БАТЕ Борисов - ХИК Хелзинки, \"Динамо\" Загреб - \"Апоел\" Беер Шева, \"Шкендия\" - \"Шериф\", \"Цървена звезда\" - \"Судува\", както и гръцкият АЕК.До груповата фаза на турнира остава и още едно препятствие - плейофният кръг.", "date": "2018.07.23", "title": "\"Клуж\" или \"Малмьо\" чакат \"Лудогорец\""}
{"url": "http://www.cross.bg/kolegi-politzai-chehiya-1579832.html", "text": "/КРОСС/ Полицаи от чужди държави патрулират по улиците на к.к. \"Слънчев бряг\". Освен от Румъния за първи път тази година в курорта присъстват и техни колеги от Чехия. Командированите чужди служители на реда ще останат у нас до края на месец август.Всяка сутрин полицаите от Чехия, Полша и Румъния участват в оперативка заедно с българските си колеги. Необходимостта от допълнителни екипи полицаи на север от Бургас станала ясна още през миналото лято. Затова първите командировани в к.к. \"Слънчев бряг\" вече са на пост., заяви Живко Даскалов, началник на районното полицейско управление в Несебър., каза Дмитрий Белотскии, полицай от Чехия. Част от командированите полицаи за пръв път са в България. Румънският екип е с опит у нас, а някои от тях дори говорят български. Освен по-лесно снемане на показания на пострадалите, работата на чуждестранните полицаи по Черноморието има и друг ефект. , добави Живко Даскалов, началник на районното полицейско управление в Несебър.Към момента полицията в Несебър има нужда от подкрепление от свои колеги от Великобритания и Русия, тъй като това са двете държави, от които у нас има най-много туристи.", "date": "2018.07.23", "title": "Чешки полицаи патрулират по улиците на \"Слънчев бряг\""}
{"url": "http://www.cross.bg/bulgariya-viziya-predstaviteli-1579833.html", "text": "/КРОСС/ Народните представители от ПГ на „БСП за България”  Славчо Велков и Надя Клисурска организират първото обсъждане на проекта „Визия за България” във Велинград. То ще се състои днес, от 17.30 ч., в галерия „Цвета” в града.  Там жителите от целия регион – Сърница, Ракитово, Костандово, Дорково и други, ще могат да зададат своите въпроси и да направят предложения.  В обсъждането ще се включат и народните представители от левицата Виолета Желева, Веска Ненчева, Донка Симеонова и Теодора Халачева.  Проектът \"Визия за България\" бе представен в събота на Национално съвещание на БСП в НДК. Документът е надпартиен и е отворен за промени. Предстои обсъждането му с екперти и неправителствени организации. Предвиждат се и форуми в цялата страна, в които да се включат гражданите. \"Визия за България\" има за цел да бъде алтернатива на системата, създадена в годините на прехода и да постигне обединение по конкретни решения за развитието на България", "date": "2018.07.23", "title": "„Визия за България” тръгва от Велинград"}
{"url": "http://www.cross.bg/plyvane-petur-evrofytbol-1579834.html", "text": "/КРОСС/ Спортният талант на „Еврофутбол“ Петър Божилов спечели второ място и сребърен медал на 400 м св. стил в силния международен турнир по плуване в Принцовите острови (гр. Истанбул – Турция). Той изплува дистанцията за 3:59.59 мин. Петър участва и на 100 м св. стил, където се класира пети с 53:09 сек.23-годишният Александър Сръндев взе участие в Европейското първенство по триатлон в Тарту – Естония, където се състезава за първи път при мъжете. Дисциплината беше спринт, а дистанцията - 750 м плуване (в река), 20 км колоездене и 5 км бягане.                       – казва Александър за представянето си. Трасето за колоездене е било тежко и технично, като в средата на състезанието талантът на „Еврофутбол“ е започнал да наваксва изоставането си. Накрая се е представил добре в бягането и е финиширал на 54-то място.   допълва Сръндев.", "date": "2018.07.23", "title": "Талантът на \"Еврофутбол\" Петър Божилов е със сребърен медал от Турция"}
{"url": "http://www.cross.bg/sharkovo-fermata-zhivotnite-1579827.html", "text": "/КРОСС/ Все още има напрежение в засегнатите от чумата села в Странджа.Патова остава ситуацията в Болярово, където беше установена ферма със съмнения за чума. Стопаните ѝ отказват да пуснат ветеринарите и настояват прокуратурата да се намеси при вземането на повторни проби от животните.Стопаните на фермата са категорични – искат да видят оригинален документ от първите проби, взети преди месец. Едва тогава ще допуснат ветеринарите за повторни изследвания на овцете.\"Искам черно на бяло да видя как БАБХ е пратила към лабораторията, как лабораторията е върнала моите изследвания. Това искам да видя и тогава може да има диалог\", каза пред bTV овцевъдът Тодор Димитров.Ана Петрова и Тошко Димитров отглеждат 200 овце.Според документа, предоставен им от ветеринарите обаче във фермата им има 93 овце и 16 кози.  Пред фермата им се преместиха защитниците на животните от Шарково.Днес започва изплащането на обезщетенията в село Шарково, след като и последните три стада в селото бяха евтаназирани вчера.В сила остава забраната за недопускане на хора без адресна регистрация в селата с установена зараза от чума по животните. Блокадата ще бъде вдигната след решение на областния координационен щаб, а това ще стане след пълна дезинфекция на районите.Поне три дни ще продължи дезинфекцията в село Шарково.", "date": "2018.07.23", "title": "Все още има напрежение в засегнатите от чумата села в Странджа"}
{"url": "http://www.cross.bg/dimitrovgrad-globa-avariiinata-1579826.html", "text": "/КРОСС/ Районният съд в Димитровград реши да се отмени глоба на шофьор заради неточности в наказателното постановление, предаде БНР.Отменената глоба е в размер на 1 000 лв. и за шофиране в насрещното платно на магистрала.Глобеният шофирал личния си автомобил в аварийната лента на платното за насрещно движение на АМ \"Марица\". Той е глобен за това, а книжката му е отнета за срок до 3 месеца.След обжалване на заседанието на Районния съд в Димитровград стана ясно, че шофьорът пътувал към летището в София. Докато карал обаче, той установил, че е забравил билетите и документи си в Димитровград, поради което се наложило да се върне и да кара в аварийната лента.Решението подлежи на обжалване пред Административния съд в Хасково.", "date": "2018.07.23", "title": "Съдът отмени глоба на водач, карал в насрещното на АМ \"Марица\""}
{"url": "http://www.cross.bg/chetvurtuk-split-revanshut-1579817.html", "text": "/КРОСС/ Днес в Нион ще бъде изтеглен жребият за третия квалификационен кръг на Шампионската лига и Лига Европа. В 13 часа ще разберем евентуалния нов съперник на \"Лудогорец\", който преди това обаче трябва да се справи с \"Видеотон\". Шампионите приемат унгарците на 25 юли в Разград, а реваншът е на 1 август.Час по-късно е жребият и за втория по сила турнир, когато ще научим с кого може да срещнат ЦСКА и \"Славия\", ако елиминират съответно \"Адмира Вакер\" и \"Хайдук\" Сплит.  \"Червените\" приемат австрийците в четвъртък, а реваншът е след седмица. Носителите на Купата на България пък първо ще гостуват в Сплит, отново в четвъртък.", "date": "2018.07.23", "title": "Научаваме днес евентуалните съперници на родните евробойци"}
{"url": "http://www.cross.bg/dvete-podstantzii-ryse-1579815.html", "text": "/КРОСС/ През първата половина на 2018 година Електроразпределение Север вложи близо 80 000 лева в реконструкция и ремонт на подстанциите Левента и Приста в град Русе. Проектът е част от инвестиционната програма на дружеството и цели повишаване качеството и сигурността на електрозахранване на клиентите.                         При реализацията на проекта специалистите на Електроразпределение Север подновиха токови измервателни трансформатори 110 kV на електропровод „Русофили“, който свързва двете подстанции. Сменени бяха основната и резервната защитни системи, обновени бяха системите за автоматизация, управление и сигнализация в подстанциите. Рехабилитацията и елементите в двете съоръжения са изпълнени с използване на най-новите технологии и са с по-добри технически характеристики от предишните. Чрез извършеното обновяване ще се скъси значително времето за реакция при установяването на възникнала повреда в някоя от двете подстанции.                        Монтажът на новите съоръжения и елементите на вторична комутация в двете русенски подстанции ще повиши тяхната надеждност. Левента и Приста са ключови за захранването на голяма част от дунавския град. Благодарение на извършената инвестиция, по-сигурно електрозахранване ще получават близо 32 000 битови и стопански клиенти на ЕНЕРГО-ПРО в кварталите Дружба 1, Дружба 2, Дружба 3, Чародейка Север и Юг, както и Западна промишлена зона в Русе.", "date": "2018.07.23", "title": "Инвестиция в подстанции подобрява електрозахранването на над 30 000  клиента на ЕНЕРГО-ПРО в Русе"}
{"url": "http://www.cross.bg/yaponiya-gradysa-tokio-1579818.html", "text": "/КРОСС/ Японските медии съобщиха, че в град северно от Токио са били измерени най-високите температури, откакто в Япония се води статистика, предаде Асошиейтед прес.Тази сутрин температурите в Кумагая, намираща се на 65 километра северозападно от столицата, достигнаха 41,1 градуса по Целзий. Япония и Южна Корея са обхванати от продължителна гореща вълна. Според японската агенция Киодо в страната са регистрирани повече от 40 смъртни случая, предизвикани от жегата. В Южна Корея жертвите са най-малко 20.Прогнозите са, че горещини ще се задържат. Очаква се днес в Централна Япония температурите да стигнат до 39 градуса, а в Токио 37. Южнокорейската агенция Йонхап съобщи, че най-високата сутрешна температура на сянка в страна е измерена в град Каннън - 31 градуса в 6.45 ч. сутринта. А сутринта в Сеул бе 29 градуса. Стотици хора са настанени в Япония в болници. Властите предупредиха хората да стоят на закрито и да използват климатици.", "date": "2018.07.23", "title": "​В Япония измериха рекордно високи температури"}
{"url": "http://www.cross.bg/politziyata-hemys-zaginal-1579819.html", "text": "/КРОСС/ Велосипедист е загинал при катастрофа на магистрала \"Хемус\", съобщиха от пресцентъра на полицията във Варна.Инцидентът е станал около 9:30 часа днес.По време на движението си с велосипед 35-годишен руски гражданин, постоянно пребиваващ у нас, е навлязъл в активната лента на магистралата и е блъснат от лек автомобил. Велосипедистът е загинал на място.Изясняват се причините за инцидента, допълват от полицията в града.", "date": "2018.07.23", "title": "Велосипедист загина при катастрофа на АМ \"Хемус\""}
{"url": "http://www.cross.bg/strana-mihaiilov-bulgariya-1579816.html", "text": "/КРОСС/ „България е една от малкото, да не кажа и единствената страна в ЕС, която има уеднаквено ДДС за всички стоки. Това е една глуповата политика по отношение на ДДС и на възможността на обществото да има достъп до стоки, които са от особено голямо значение за неговото съществуване.” Това каза по БНР проф. д-р Георги Михайлов, депутат от ПГ на „БСП за България”. Според него у нас лекарствата, които не се покриват от Здравната каса, са повече отколкото всяка друга страна в ЕС. „След представянето на „Визия за България” всички искат да говорим за бюджет. Този документ не касае само здравеопазването, а много други стратегически области от живота и най-вече оцеляването на България. Защото, по думите на един от най-големите учени в областта на демографията, страната ни е в клинична демографска смърт”, обясни професорът.Според него, когато една теза се поставя за обсъждане, тя трябва да бъде изчистена от национална гледна точка и след това постепенно да се наместят всички икономически параметри. „Нашето желание е „Визия за България” да се превърне не в политическа, а в национална дискусия. Това е политика не на партиите, а на нацията”, категоричен беше той.Проф. Михайлов посочи, че никъде в света стратегическите лечебни заведения не представляват търговски дружества. „Тази промяна, която бе конструирана преди 19 години, доведе след себе си, поради липса на визия, до невероятно заместване на социалната значимост на медицината с търговски комерсиални интереси. Срещу това стоят огромни икономически интереси. В областта на здравеопазването се движат 5 милиарда лева от публичния ресурс и още 4,5 милиарда лева от джоба на всеки български гражданин. Това е скандално за страна в ЕС”, отсече проф. Михайлов. Той информира, че според класификация на Световната здравна организация, държава, в която населението доплаща повече от 20% за услуги в здравеопазването, не го защитава финансово, а при нас това доплащане от страна на хората е над 50%.   ", "date": "2018.07.23", "title": "Проф. Георги Михайлов: „Визия за България” не е политика на партиите, а на нацията"}
{"url": "http://www.cross.bg/hranite-novakov-standart-1579824.html", "text": "/КРОСС/  Това заяви евродепутатът Емил Радев, който заедно с колегата му Андрей Новаков представиха напредъка по българското предложение, информира БГНЕС.  заяви евродепутатът Андрей Новаков. Очаква се изготвянето на същинската законодателна рамка да започне от началото на 2019 г., а събирането на първите проекти - от края на следващата година. добави още Новаков. ", "date": "2018.07.23", "title": "ЕК одобри пилотен проект на България за двойния стандарт при храните"}
{"url": "http://www.cross.bg/trump-predypredi-rohani-1579821.html", "text": "/КРОСС/ Американският и иранският президент си размениха взаимни заплахи. Доналд Тръмп предупреди Хасан Рохани никога повече да не заплашва Съединените щати. В противен случай за Техеран ще има последствия, каквито малцина са понасяли в историята.По-рано Рохани предупреди Тръмп \"да не дърпа лъва за опашката\", защото евентуална война с Иран ще е \"майката на всички войни\". Американският държавен секретар също се включи в словесната атака. Майк Помпео сравни иранските лидери с \"мафия\".", "date": "2018.07.23", "title": "Президентите на САЩ и Иран с взаимни заплахи"}
{"url": "http://www.cross.bg/grada-telefon-berkovitza-1579820.html", "text": "/КРОСС/ Регистриране на всички свине от домашните стопанства е първата мярка за предпазване от болестта африканска чума.Това обясни на заседание на общинската епизоотична комисия в Берковица ветеринарният лекар д-р Янко Борисов.", "date": "2018.07.23", "title": "Стопаните в Берковица трябва да регистрират животните си заради африканска чума"}
{"url": "http://www.cross.bg/boris-suvetnik-obshtinskiyat-1579825.html", "text": "/КРОСС/ На 24 юли, от 15.00 до 17.00 часа, народният представител от „БСП за България“ Димитър Данчев и общинският съветник Борис Цветков ще бъдат на разположение на софиянци в постоянната приемна на БСП - София на ул. \"Леге\" №10, етаж 1.", "date": "2018.07.23", "title": "Народният представител от „БСП за България“ Димитър Данчев и общинският съветник Борис Цветков ще проведат приемна за граждани"}
{"url": "http://www.cross.bg/ostava-yimbuldun-dimitrov-1579822.html", "text": "/КРОСС/ Най-добрият ни тенисист Григор Димитров запази шестата си позиция в световната ранглиста. Въпреки че не е играл от ранното си отпадане на Уимбълдън, българинът остава в топ 6 с актив от 4610, информира БГНЕС. Лидер при мъжете продължава да бъде Рафаел Надал с 9310 точки, следван от Роджър Федерер със 7080, Александър Зверев с 5665 и Хуан Мартин дел Потро 5395. Финалистът на Уимбълдън Кевин Андерсън остава под номер 5 с 4655 пункта.Хърватинът Марин Чилич също запазва седмата си позиция 3905 точки, докато единствената промяна в топ 10 е изкачването на Доминик Тийм до осмото място за сметка на Джон Иснър, който от тази седмица е под номер 9. Последното място в първата десетка e за сърбина Новак Джокович. ", "date": "2018.07.23", "title": "Григор Димитров остава шести в световната ранглиста"}
{"url": "http://www.cross.bg/lege-visotzki-vecher-1579806.html", "text": "/КРОСС/ Фондация \"МОСТ\" организира паметна вечер, посветена на Владимир Висоцки, по повод 38-ата годишнина от смъртта му. Събитието ще се състои на 24 юли от 18 ч. в залата на първия етаж на Градския съвет на БСП - София (ул. \"Леге\" 10).", "date": "2018.07.23", "title": "Паметна вечер за Висоцки на \"Леге\" 10"}
{"url": "http://www.cross.bg/bulgariya-durzhavata-kapital-1579807.html", "text": "/КРОСС/ - БСП започна разговор за бъдещето на България. Ние, българските социалисти, виждаме този разговор като национален и надскачащ рамките на партийното. Задачата ни е да постигнем гражданско, експертно и политическо разбирателство за нов национален проект за страната. Проектът \"Визия за България\" е израз на желанието да очертаем стратегическа зона на национален и надпартиен консенсус, който да бъде над партийните мандати в управлението.Този разговор, освен консенсус по тази стратегическа зона, трябва да създаде и нов ляв проект за България, който да каже как чрез държавна политика и чрез икономика ще се генерират ръст и ресурс, които да финансират останалите системи и да се изчистят огромните неравенства и бедност.Този разговор за бъдещето не е с цел да докажем колко слаба и вредна е политиката на ГЕРБ, а по-скоро да покажем  реалната промяна в икономическото и социалното развитие на страната. Защото държава, където населението е неграмотно, в която има огромни демографски проблеми и огромни социални неравенства, просто няма бъдеще. С проекта \"Визия за България\" БСП чертае пътя за спасение на България и това как тя да тръгне по нов път на развитие.- Това означава, че ГЕРБ са прекалено малък проблем в голямата криза, която настъпва в страната, и ние трябва ясно и категорично да кажем, че наистина България има огромен проблем. Не може да просперира държава, която изчезва; държава, в която младите семейства не желаят да сбъднат своите мечти; държава, в която семейните християнски ценности са поставени под въпрос.Изключително опасна е тенденцията, която ясно показва, че страната ни е пред изчезване. И ако сега не се събудим и няма надпартиен консенсус, ако проектът, който представяме за обсъждане не само в партията, но и извън БСП, не се реализира, през следващите години ще бъде прекалено късно.Затова ние наистина бием алармата и считаме, че всички трябва да се събудят и да разберат, че ако така продължават, нищо добро не очаква следващото поколение български граждани. Тоест левицата смята, че България трябва да тръгне по един нов път на индустриално развитие, което да доведе след себе си, разбира се, и нужните социални блага.- Това е визия, която се опитваме да начертаем извън тези мандати, както сме правили и досега, особено, когато предстоят избори. В този нов път, който сега предлагаме с \"Визия за България\", ключовата дума е \"държава\". Но не бих казал, че това става, както досега сме говорили, за връщането на държавата само чрез засилване на функции, регулации и собственост.Думата \"връщане\" обаче не е точна, защото кореспондира с минало състояние. Говорим за принципно нова философия на участие и партньорство, за социална държава, за нови обществени отношения и икономика. Поставяме държавата в центъра като планиращ партньор на свободния бизнес, като модерен мениджър на публична собственост, защото колкото и голям ресурс да има частният капитал, той не може да изгради сам инфраструктура, образователна система, среда за иновационен ръст.И тук е ролята на държавата. Защото колкото и да е отговорен частният капитал, той не може да гарантира публичния интерес изцяло и тук е мястото на държавата, т.е. държавата не в тези възприятия, които ние имаме от едни минали времена, а по-скоро, повтарям, като партньор, като един модерен мениджър на публична собственост.- В нашия проект ние категорично поставяме въпроса за ролята на държавата в създаването на условия за формиране на български национален капитал чрез подкрепа на български инвеститори. Това е наистина една от ключовите теми, която има отношение и към националната сигурност, и към опазването на националните ресурси.Ще отворя една скоба. Спомням си, че преди 4-5 години, когато бях министър на икономиката, България стана член на един силен европейски клуб - \"Приятелите на индустрията\", основан от Франция. Неговите членове си поставяха за цел засилена държавна роля при прилагане на нова индустриална политика в Европа. Помня колко критични гласове чухме за това как правим социалистическа индустриализация и национализация. Иска ми се днес тези хора да са по-узрели, да са по-широко скроени и надскочили вътрешните си комплекси, защото няма как ние да имаме стабилен икономически растеж, ако нямаме формиран капитал и, разбира се, човешки ресурси. Защото, за да имаме силен икономически растеж, който да е дългосрочен, ние трябва да го базираме на потребление и на износ.В момента България изнася основно суровини и продукти с ниска добавена стойност. Ние искаме да има растеж, който чрез раздвижване на българския капитал, който стои в момента в банките и не може да намери сигурна среда за инвестиции, да предложим един социален инвестиционен пакет, в който българските граждани да инвестират.И най-вече българският и чуждестранният капитал да бъдат поставени на равна основа, защото, първо, трябва да стимулираме инвестиционния процес, а после да търсим чужд капитал.БСП предлага естествена стратегия за привличане както на вътрешни, така и на чужди инвестиции в България в сферата на електротехника, електроника, информационни и комуникационни технологии, земеделие, хранително-вкусова промишленост, фармацевтика, машиностроене.Но нещото, което е ключово и което е ново в този проект, това е, че вече говорим за ролята на държавата за създаване на нов тип организации със социално-икономическа цел. Става дума за социално предприятие, което е един вид оператор в социалната икономика, чиято цел е да въздейства върху общественото. Това предприятие ще предоставя стоки и услуги на пазара по предприемачески, новаторски начин и ще използва своите печалби основно за постигане на социални цели.Социалните предприятия се управляват по един открит, отговорен начин, който включва и служителите вътре. Смятаме, че това е доста нов иновативен модел, който може да бъде изключително добре развит, особено в тези райони, където наистина няма интерес от страна на инвеститорите и от страна на предприемачите.Разбира се, с цел стимулиране и на българския износ, считаме, че трябва да се засили експортното застраховане, да се увеличи застрахователният капацитет на Българската агенция за експортно застраховане чрез Българската банка за развитие, за един финансов холдинг, който да улесни достъпа до финансиране на българските предприемачи. Искаме да се разшири ролята и на националната компания \"Индустриални зони\", която бе създадена през 2008 г., т.е. когато БСП управляваше.Радващо е, като виждаме в момента какъв бум и огромен напредък има в зоната около Божурище. Това са политики, с които според нас чрез създаване на една по-благоприятна бизнессреда ние можем да извадим от банките българския капитал, а също така да увеличим и чуждестранните инвестиции, които за съжаление са прекалено малко.- Става дума за модерно държавно управление, базирано на дигитализацията и електронното управление. За разлика от другите, които си го представят само като свързване на кабели през компютри, БСП говори за създаване на единна информационна система, обединяваща пазарите на селскостопанска продукция с платформи за електронна търговия; национална електронна система по заетостта, свързваща всички бюра по труда на територията на страната; единен електронен данъчен регистър, който да дава информация за всяко лице - какво имущество има, какви доходи има и какви помощи, забележете, получава.Освен това - електронна карта и здравно досие, единна образователна система, където ще се знае всеки ученик и студент какво учи и какви учебни занятия посещава.Разбира се, това са все политики, които ясно показват нашия стремеж за по-голяма модернизация на българското общество. \"Интелигентни градове\" е изключително модерно начинание, което получава огромен стимул както от страна на Европейската комисия, така и от Европейския парламент. Това е една от техните водещи политики.Интелигентният град е базиран на високотехнологичен обмен на информация, който се разпространява между многобройните му подсистеми. Става дума и за намаляване на въглеродните емисии, за увеличаване на енергийната ефективност, за една по-ефективна и по-устойчива среда, за за изцяло електронизация и дигитализация. Предлагаме да стартираме с пилотни проекти с пълна дегитализация на 4 града с население до 70 хил. души. Целта е първоначално държавата да ги развие напълно, като покаже реално работещ момент.Тази пълна дигитализация трябва да доведе и до по-различен икономически профил на самия град, но затова ще трябват наистина доста сериозни усилия. В края на краищата днес БСП така вижда бъдещето на регионално ниво, образно казано, с изграждането или преобразяването на сегашните населени места в интелигентни градове, където наистина основното е да се съхраняват и да се опазват ресурсите, както от екологична, така и от енергийна гледна точка.- Всяка опозиционна партия трябва да бъде готова във всеки момент за предсрочни избори. Факт е, че сме свидетели на всекидневни скандали в управлението на страната. Управляващите често се опитват да прехвърлят вината за разправиите си на БСП и че едва ли не левицата ги инициира.Истината е, че хората наистина не са съгласни с начина на живот, който водят, и виждат колко безпомощни са институциите в страната. Един от големите грехове на правителствата на ГЕРБ е, че разбиха държавните институции и хората вече не вярват в тях.Убеден съм, че това правителство не може да изкара пълен мандат, то няма и предпоставка да стори това. Което означава, че предсрочни избори ще има рано или късно и БСП като отговорна партия трябва във всеки един момент да бъде готова за управление. Този път ние считаме, че говорим за управление не само в рамките на 4 години, ние желаем да начертаем пътя, по който да тръгне страната - така, че българските граждани да бъдат щастливи, образовани и най-вече здрави в една страна, в която наистина има правителство, което да се грижи за собствения си народ.", "date": "2018.07.23", "title": "С \"Визия за България\" БСП чертае път за спасение на страната"}
{"url": "http://www.cross.bg/septemvri-vereya-sushto-1579805.html", "text": "/КРОСС/ Верея е домакин на Септември в последния двубой от откриващия кръг в Първа професионална лига за новия сезон. Мачът на \"Трейс Арена\" стартира в 20:45 часа.Новият треньор на Верея Иван Колев е притеснен преди старта на кампанията. Той разполага с доста ограничен състав, който ще изглежда по много по-различен начин в сравнение с миналата година. Наставникът призна, че селекцията на тима не е завършена и се надява скоро да бъдат привлечени още играчи.В Септември също имат някои проблеми преди мача. Вратарят Янко Георгиев е контузен и почти сигурно няма да се появи в игра. Здравко Димитров пък е наказан и също отпада от сметките.Очаква се домакините да започнат с Георгиев на вратата и Илиев, Иванов, Йоргенсен и Ахмед в защита. Тевия и Мдумбу ще бъдат двамата опорни полузащитници, а Маламов и Огнянов ще действат по крилата. Станчев ще бъде на върха на атаката, а зад гърба му ще го подкрепя Мечев.В същото време Септември ще противопостави Галев под рамката и карето Стоичков, Диаби, Добрев и Стоянов в защита. Алвеш и Чандъров ще са дефанзивните халфове, а Галчев ще е в ролята на плеймейкър. Байду и Гади ще стартират на крилата, а Будинов ще води атаката. ", "date": "2018.07.23", "title": "Верея и Септември закриват първия кръг от новия сезон днес"}
{"url": "http://www.cross.bg/novi-poveche-chakat-1579808.html", "text": "/КРОСС/ София продължава да е град на протестите. Столичани не охлаждат ентусиазма си да търсят справедливост за себе си и децата си, които живеят във все по-замърсена среда, с все по-лоша инфраструктура, все по-западащи градинки и околоблокови пространства. И тъкмо се случи от столичното кметство да се справят с някой наболял проблем, на негово място възникват десетки нови. А за да ги видят от управляващата администрация, е нужно време. Това време за чиновника и управленеца е кратко и тече бързо. За столичанина, който се къпе в неуредици обаче, чакането е мъчително и трудно. Пълно разминаване в очакванията, в хода на часовете, дните и месеците, което неизменно води до клокочещо недоволство, избухващо в поредния квартален протест. През последните дни глас надигат за пореден път жители на районите \"Младост\" и \"Дружба\" в опит да отстоят правото си да се радват на повече зелени площи. Те са изправени пред угрозата между блоковете им да се появят нови строежи, които да бетонират надеждите им да имат повече въздух и гледка към Витоша например. Техните въжделения обаче отново са маловажни за Столичната община. Стоят някъде встрани от съществените за администрацията теми, облечени във високопарни кампании. Вместо хората да чакат резултати от грандомански програми като \"Визия за София\" например, с които разни \"експерти\" трябва да им покажат как ще изглежда градът им в необозримо бъдеще, те сами сочат на общината проблемите и начина на разрешаването им. Обаче от кметството предпочитат да наливат милиони в специалисти и кампании и да отлагат решаването на кварталните въпроси, с идеята хората сами да зарежат борбата си за правда и срещу безкрайната лапачка от строителството. Столичани обаче са упорити. Засега не дават признаци за отказ да сочат с пръст безобразията. За управляващите ще става все по-трудно да дремят, да чакат и да отричат.Коментар на  Карикатура: Анатолий Станкулов", "date": "2018.07.23", "title": "Град на протестите"}
{"url": "http://www.cross.bg/bulgariya-ninova-ideite-1579809.html", "text": "/КРОСС/  На 29 страници и осем раздела БСП събра идеите, които представляват \"Визия за България\". Проектът, посветен на бъдещето на държавното управление, икономическото и регионално развитие, здравеопазването, науката и образованието, сигурността и отбраната, външната политика, както и мерките за справяне с демографската криза, бяха представени в събота на разширен национален съвет на партията. Зала 3 на НДК събра ИБ на БСП, народни представители, евродепутати, кметове и общински съветници, областни и общински лидери. Разговорът и преходът от различните панели на дискусията бе воден от зам.-председателя на ПГ \"БСП за България\" Драгомир Стойнев. Той даде думата на лидера на партията Корнелия Нинова, която представи основни аспекти от проектната визия в рамките на почти цял час (цялата й реч на bsp.bg и duma.bg).Нинова уточни, че ще спомене само някои от идеите на левицата, с които БСП отваря дебата за бъдещето на България. \"Досега винаги излизахме пред вас с програма за управление с алтернатива на ГЕРБ. Днес не предлагаме алтернатива на ГЕРБ, а алтернатива на системата, създадена в годините на прехода, за която всички имаме принос\", започна речта си тя. Лидерът на БСП уточни, че документът не предлага готови и точни решения. \"Чуйте идеите ни и който има желание, по Вазовски - кой с каквато възможност, сили и компетенции разполага, да се включи в този процес. Имаме нужда от всеки българин, милеещ за Отечество, народ, справедливост и семейство. Някои от идеите ни ще бъдат оспорвани. Знаем и нека бъде така. В спора се ражда истината\", заяви тя, давайки да се разбере, че определени кръгове и интереси ще се почувстват застрашени от някои текстове. Нашата цел е да върнем силата на автентичната, истинската държава, увери лидерът на БСП.Две теми извън предварително подготвените документи повдигна Нинова при изказването си - Вишеградската четворка и бъдещето на България в еврозоната.\"Кое е общото между тези държави, макар че и те имат много грешки в ограничаване на права и свободи и не са идеални? Общото е, че икономиките им процъфтяват, че инвестициите им растат, че не са в демографска смърт, а народите им се увеличават и живеят все по-добре\", обясни тя във връзка с Вишеградската четворка. Нинова призова през следващите месеци да има обсъждане какво от политиките на Полша, Унгария, Чехия и Словакия може да бъде полезно за България. БСП е изпратила специалисти в четирите държави, взела е и е прегледала законодателството им. Според Нинова то в много отношения отива на левите идеи, но преди всичко има мерки и политики за националните интереси и облагодетелстване на народите. Лидерът на БСП повдигна и темата с евентуалното приемане на еврото в България и влизането в еврозоната. Нинова припомни, че има решение на Конгреса на социалистите, което никой не може да пренебрегне. \"Нашата партия е решила \"да\", но виждате какво се случва в момента. Оставете това, че Европа ни отряза, защото правителства наред не сме подготвили държавата за това, че социалните ни системи не са готови, че икономиката не е готова, че банковият сектор не е готов... Сложиха ни в чакалнята на чакалнята, просто за да кажат любезно: \"Не сте за там\". Добре, това го оставяме настрана, но нека да проведем разговора за България, за българската икономика, за стандарта на живот, за българските цени, за живота на обикновения човек и как ще му се отрази това. Дайте да забавим това ежедневно и непрекъснато напиране, сега и веднага еврото и да ни приемат в еврозоната\", заяви Нинова. \"Предлагам да отворим тази дискусия въпреки решението на Конгреса и ако стигнем до друго по-разумно, по-полезно и по-важно на народа, за България и за националния интерес, нищо не пречи да се съберем и да го ревизираме. Досега го приемахме - решено е от Конгреса и край. Не, животът, условията и нещата се промениха и ние трябва да сме адекватни към тази промяна\", обясни тя. \"Ще срещнем голям отпор, отпорът на 10 млрд. лв, паралелната държава. Ето защо пожелавам на всички смелост, неподкупност и последователност в действията\", обърна се към социалистите Нинова.Най-голямо оживление и ръкопляскания по време на речта на Нинова имаше, когато тя заяви позицията на партията спрямо Истанбулската конвенция и джендър идеологията. \"Харесваме да четем всякакви книги, но \"Борба\" на Христо Ботев и \"Епопея на забравените\" на Вазов са ни по-скъпи от \"Робинзон Крузо\". Семейните и християнските ценности са ни по-скъпи от третия пол и е време да се разбере, че България и българското общество не приема тази идеология. Не я вкарвайте в училището, защото губим децата си. Промиват им главичките с псевдоценности, трябва да дадем отпор на това с истинските ценности - род, отечество, семейство, модерно и традиционно образование, съчетани в едно\", заяви тя и предизвика аплодисментите на препълнената зала.Четири часа и половина продължи срещата, отворила дискусията за бъдещето на България. 11 души се включиха във втората част на заседанието, като за по около 5 мин. изложиха мнението и въпросите си.Критика, че депутатите на БСП не са достатъчно ярка опозиция спрямо някои \"лобистки каскади\", отправи евродепутатът Георги Пирински. Той визираше приетите миналата сряда поправки в Закона за приватизацията, с които на собственици на приватизирани предприятия се \"опрощават\" милиони неустойки за неспазени договори при покупката. Темата продължиха Руси Статков, който е в Надзорния съвет на Агенцията за приватизация, и ексдепутатът Георги Божинов. Зам.-председателят на ПГ \"БСП за България\" Крум Зарков репликира и подчерта, че измененията не са били подкрепени от социалистите нито в комисия, нито при гласуването. Пирински настоя БСП да гарантира конституционните права на гражданите. България няма друга алтернатива освен нас, категоричен бе депутатът Георги Гьоков, който се изказа последен на форума. Той настоя за активни мерки по борба с демографския проблем и истински социални политики.Докато БСП представяше \"Визия за България\" в НДК, по познат почин ГЕРБ дадоха пресконференция, с която обвиниха Нинова, че стояла зад протестите и блокадите в Шарково. Вчера пък зам.-председателят на ГЕРБ Цветан Цветанов попита откъде щели да дойдат парите \"за мечтите\" на БСП и отново взе да плаши как след управление на социалистите имало хаос и дефицит.- Приоритетно и целенасочено развитие на сектори като: електротехника и електроника, информационни технологии, земеделие и хранително-вкусова промишленост, машиностроене, транспортно оборудване, фармацевтика, химическа промишленост и производство на изделия от каучук и пластмаса.- Специална програма за Странджа-Сакар, както и за развитие на изоставащите региони.- По-ниски данъци за производство в слаборазвитите райони. Защита на родното производство.- Планиране не само на производство, но и на специалностите, които трябва да се подготвят за секторите с липсващи кадри.- Земеделската земя да се ползва само за земеделски нужди.- Безплатни детски градини. Един учебник за един клас.- Образователна система, обърната към дигиталното поколение; ефективно дистанционно обучение.- Създаване на 6 творчески фонда за развитие на съвременното изкуство, кино, музика, литература и културно наследство.- Стратегическите за държавата предприятия да бъдат забранени не само за приватизация, но и за концесия.- Намаляване на ДДС върху храните. Таван на субсидиите в земеделието.- Лечебните заведения по региони да се обединят в холдингова структура. Да се намали ДДС за лекарствата, като държавата се намесва в определянето на цените им.- Частните болници да се отпишат от търговския регистър, да станат само лечебни заведения и тогава да получават пари от НЗОК.- Електронна здравна карта и здравно досие, национална електронна система по заетостта, единна електронна образователна система.- Справедлива скала на прогресивно облагане; въвеждане на семейно подоходно облагане- Засилване на икономическите връзки с Русия, засилване на отношенията с Китай и САЩ.", "date": "2018.07.23", "title": "С \"Визия за България\" БСП отвори дискусията за бъдещето на страната"}
{"url": "http://www.cross.bg/bulgariya-evrozonata-pytin-1579812.html", "text": "/КРОСС/ - Въпросът Ви звучи малко сантиментално. Аз съм реалист и реалността за случващото се в света е, че много санкции се налагат в цял свят, не само от САЩ, но и от Европейския съюз и други страни. Всички политици изглежда обичат санкциите като предпочитаното оръжие в тази ожесточена \"мека\" война, водеща се в света. Мисля, че това е нещо много лошо, защото и санкциите, и митата възпрепятстват доброволната размяна и отнемат свободата на хората, унищожават свободата на търговията. Не мога да се сетя за нищо добро в това и съм категорично против санкциите срещу Русия, Иран, Северна Корея, Венецуела и много, много други страни, срещу които има санкции. Това е моята реалистична гледна точка по въпроса Ви.Мисля, че иска да започне да се занимава с дипломация, за да разреши някои различия, които американските политици имат с Русия. В подобни ситуации, имаме една американска поговорка, която гласи: \"Не можеш да стигнеш далеч, ако се чудиш кой кого пръв е ощипал\" и когато мислиш, че си установил кой е бил пръв го напляскваш и има някакво възмездие. В този по-общ контекст, издигайки въпросът кой кого пръв е ощипал на по-високо ниво, е налице същото – отмъщението е в устата на всички по цял свят в момента. Тръмп мисли, че той е наясно с изкуството на сделката и Путин също си мисли, че той е наясно с него и искат да се съберат и да го обсъдят. Мисля, че срещата беше много добра, много я подкрепях и преди, и след, а и подкрепям поканата към Путин за визита в Щатите, да посети Тръмп в Белия дом.Това Ви показва колко фанатичен е станал дискурсът. Считам, че това обвинение е смехотворно. Но сериозни американски политици го одобряват, това е политическа битка. Статуквото и елитът в САЩ искат да се смени режимът в Русия, искат да махнат Путин. Това искат елитът и повечето политици. Те наричат разговора на Тръмп с Путин измяна, наричат Путин бандит, гангстер и т.н. До такава омраза се е стигнало.Мисля, че това може да се разбере така и българите много добре ще разберат, противоречивите послания са двупосочни – от САЩ към Европейския съюз, но и от ЕС обратно към САЩ. Има смесени сигнали, но има и тайни споразумения. Има много фонов шум. Българите знаят, че политиците си противоречат и много често е трудно да разбереш какво всъщност става. Но не само Тръмп е такъв, същото идва и от европейците към САЩ.Така е. Със системата на валутния борд, българският лев е клонинг на еврото. Неофициално сте член на еврозоната. Мисля, че официалното присъединяване към еврозоната би било много лоша идея поради няколко причини. На първо място - проблемът с морална опасност. Ако влезете в еврозоната, ще се изправите пред морална опасност, с която се сблъска Гърция. България ще каже \"Вижте, можем да сме малко по-отпуснати по фискалното ни състояние в България, защото ако изпаднем в трудност, ЕС няма да направи нищо друго, освен да ни спаси\". Точно това си мислеха гърците. Гърция беше официално в еврозоната и харчеха пари като луди, гръцките политици не харчеха пари, а крадяха пари.Очевидно той не слушаше българите, защото мнозинството българи искат да запазят валутния борд. А и ако погледнете поведението на Борисов по въпроса, той е бил във всички крайности. Първо е за приемане на еврото, после не иска приемане на еврото, после ще чака за влизане в еврото, после е за. Той прави каквото в Брюксел му кажат да прави. Българите няма да спечелят нищо, ще загубят силата на валутния борд и ще избегнат проблема с моралната опасност, която имаше Гърция. Ако влезете в еврозоната официално, ще бъдете точно като Гърция.Много хора тук мислят, че пътят към еврозоната ще бъде вид лек за много проблеми тук. Ръстът на доходите все още е голям проблем в България.Присъединяването към еврото няма да бъде магическо решение за всички останали проблеми в България, това са глупости, защото левът неофициално вече е в зоната. Нищо няма да се промени, освен, че България ще загуби много суверенитет, ще бъде в еврозоната официално, нещо, от което няма излизане. Затова казвам, че е като в песента на Eagles \"Hotel California\" – влезеш ли веднъж, няма излизане.Обичам тази песен.Случващото се е интересно, защото винаги има симетрия. Твърдят, че Путин и Русия се опитват да повлияят и са повлияли на американските избори. Това е сериозно нещо, всички го вярват. Това, което не казват, е че САЩ правят точно същото в Русия. Те се опитват да повлияят на изборите и това е част от случващото се с радио \"Свободна Европа\",  ръката се протяга на изток в търсене на влияние. И двете страни го правят, и затова казвам, че не може да се навлиза в сценарий от вида \"кой кого пръв ощипа\". Трябва да се вгледаме в реалността, а тя е, че има две големи имперски власти с много общи методи – Русия и САЩ. И двете са опитват да влияят на изборите по цял свят, включително в България.", "date": "2018.07.23", "title": "Стив Ханке: Борисов не слуша българите, прави каквото в Брюксел му кажат да прави"}
{"url": "http://www.cross.bg/avtomobili-zasileni-tispol-1579813.html", "text": "/КРОСС/ Полицейската операция за контрол, организирана от TISPOL, ще продължи до 29 юлиЗасилени проверки на товарните автомобили и автобусите ще се извършват в страната в седмицата 23-29 юли, съобщават от ГД „Национална полиция“. Операцията се провежда във всички държави членки на европейската организация на службите на Пътна полиция - TISPOL. В акцията участват също служители от криминална и икономическа полиция, както и представители на Изпълнителната агенция “Автомобилна администрация” при Министерството на транспорта, информационните технологии и съобщенията.По време на проверките по метода “широкообхватен контрол” се осъществява контрол за валидна задължителна застраховка “Гражданска отговорност”, както и за наличието на винетен стикер за ползване на републиканските пътища.Основните причини за възникналите инциденти с участието на товарни автомобили и автобуси са неспазване от страна на водачите на време за почивка, превишаване на скоростта, употреба на алкохол и упойващи вещества, превоз на необезопасени товари, както и претоварването на автомобилите, сочат изводите от предишни подобни операции. ", "date": "2018.07.23", "title": "Засилени проверки на товарни автомобили и автобуси в страната"}
{"url": "http://www.cross.bg/dechev-lekarite-meditzite-1579848.html", "text": "/КРОСС/ Фармацевтичните компании влияят върху избора на лекарите с какво да лекуват пациентите – изводът е на новия управител на здравната каса д-р Дечо Дечев. Според него, медиците избирали най-скъпата терапия от всички възможни, защото индустрията им предлага най-висока облага за нея.Дечев обясни, че в цял свят фармацевтичната индустрия влияе на избора на медиците, но у нас не се водели сериозни дела срещу това.Той не посочи конкретни лекари, медикаменти и компании, но увери, че ще работи да прекрати практиката чрез промени при изписването на скъпоструващите лекарства, за които касата плаща.", "date": "2018.07.23", "title": "Новият шеф на НЗОК: Фармакомпании казват на лекарите какво да изписват"}
{"url": "http://www.cross.bg/dechev-kasa-zdravnata-1579814.html", "text": "/КРОСС/ Проблемът в Националната здравноосигурителна каса (НЗОК) идва от едни хорица, които се въртят на места, които не са видими за обществото, но дърпат конците на касата. Това обяви в предаването „Тази сутрин” на bTV новият управител на касата д-р Дечо Дечев.Той беше избран в петък – 20 юли, почти единодушно от парламента за шеф на Здравната каса. До избора на нов управител на касата се стигна, след като парламентът освободи предсрочно д-р Камен Плочев от поста. Дечев ще довърши мандата на Плочев до 12 март 2020 г.Дечо Дечев каза, че знае кои са тези хора, които искат да дърпат конците. Не каза имена, но уточни, че те са част от системата на Здравната каса. Има много интереси в системата – тези лобита са вкарали хора, които влияят, коментира още Дечев.Не съм от хората, които позволяват да им диктуват решения, предупреди новият управител на Здравната каса.Той уточни, че е приел да оглави Здравната къса, въпреки че новият пост не е по-добре платен нито му носи повече предимства от директорския пост в болница „Св. Иван Рилски”, именно, защото има много проблеми за решаване и смята, че може да се справи.Приех, защото мисля, че ситуацията по-тежка не може да стане, допълни Дечев.", "date": "2018.07.23", "title": "Дечо Дечев: Проблемът на НЗОК са едни хорица в сянка, които дърпат конците"}
{"url": "http://www.cross.bg/stanislav-vladimirov-nego-1579811.html", "text": "/КРОСС/ „Визия за България” е основа, по която тепърва предстои голям дебат. Ние сме отворени към други политически субекти, синдикати и организации, към цялото общество, защото виждаме, че страната не се развива добре и не можем да догоним средноевропейските държави.” Това каза по БНТ народният представител от ПГ на „БСП за България” Станислав Владимиров по повод представения преди дни от левицата проект. Според него това е документ, върху който може да се стъпи за цялостна промяна на модела на управление на държавата и на системата. „Най-големият проблем в България в момента е демографията. Всъщност ние сме вече в демографска смърт. Цялото общество трябва да дебатира по тази тема, за мерките и стъпките, които трябва да се предприемат”, категоричен бе народният представител. Според него част от мерките за справяне с проблема минава през подпомагане на младите семейства с репродуктивни проблеми, през отглеждането и грижата на детето от детски ясли, детска градина и училище. Според него доходите в България продължават да са изключително ниски. Той добави, че с това ниво на доходите и отворения трудов европейски пазар е много трудно да се задържи работната ръка у нас. „Правилната регионална политика не е както досега - да асфалтираме една пътна отсечка, а е добро планиране на развитието на регионите. Не може икономиката ни да е развита само в три града. Това води до дебалансиране на държавата. Нужно е добро икономическо развитие на всички региони, добри услуги в образование и здравеопазване”, посочи народният представител. Той призна, че за първи път в този документ левицата бърка толкова дълбоко в раната на болното ни здравеопазване. „През 1999 г., когато стартира НЗОК е с бюджет от 700 – 800 млн. лева. Сега този бюджет е над 4 милиарда лева, а сме намалели като нация с над милион и триста хиляди души. Колкото и пари да наливаме в тази система, тя води до по-лошо качество. Затова трябва да променим целия модел”, обясни Станислав Владимиров. По думите му тази система трябва да бъде обърната към хората. Той обясни, че ние сме една от малкото страни с толкова високо ДДС върху детските храни, лекарствата и принадлежности, свързани с отглеждането на децата. „Има стоки от първа необходимост, на които ставката от ДДС може да бъде близо до цифрата нула”, категоричен беше Станислав Владимиров. По думите му твърде дълго време е оставяна ролята на държавата встрани. „Държавата може да бъде не само регулатор, но и инвеститор в редица сектори”, заключи той. ", "date": "2018.07.23", "title": "Станислав Владимиров: “Визия за България” е основа, по която тепърва предстои голям дебат"}
{"url": "http://www.cross.bg/skype-versiya-vuzmozhno-1579804.html", "text": "/КРОСС/ Microsoft наскоро обяви, че класическата версия на Skype ще спре да бъде поддържана през есента, като потребителите ще трябва да актуализират приложението, ако искат да продължат да го използват.Skype classic, известен като Skype 7.0, вече не е съвместим с подобренията, които Microsoft иска да имплементира, обясни компанията тази седмица. Това принуждава американския технологичен концерн да спре да поддържа познатата на всички версия на приложението за комуникация. Вместо това, потребителите могат да изтеглят и инсталират Skype 8.0, който се предлага с поредица от подобрения като HD видео, екранно споделяне за телефонни обаждания, медийна галерия на чатовете, както и споделяне на снимки и видео.\"С въвеждането на подобрения идва момент, в който трябва да изключим по-старите услуги и версии на приложенията. Нашата цел е да оптимизираме Skype, като по този начин редуцираме евентуални грешки от остаряла технология и осигурим възможно най-добрия продукт за нашите клиенти. Стараем се актуализацията да бъде възможно най-проста. \", разясниха от Microsoft.Преминаването към на най-новата версия на Skype не би трябвало да бъде толкова драматична, тъй като ъпдейта няма да съдържа почти никакви промени по отношение на интерфейса. Съществената разлика ще се изразява в предлагането на повече функции и възможности. Системните изисквания няма да бъдат по-високи, което означава, че всяко устройство, което е работило със Skype 7.0, трябва да може да \"подкара\" и актуализираната версия.", "date": "2018.07.23", "title": "Край на класическия Skype"}
{"url": "http://www.cross.bg/sofiya-toplofikatziya-dryzhestvoto-1579837.html", "text": "/КРОСС/ От 1 юли тежкото финансово положение, в което се намира \"Топлофикация - София\", е допълнително усложнено, алармира лидерът на БСП - София Калоян Паргов. Причината за това са промените в Закона за енергетиката, според които от тази дата дружеството продава произведената електроенергия на борсата, обясни той.\"Досега имаше тристранно споразумение. НЕК купуваше електроенергията, произведена от \"Топлофикация София\" и директно погасяваше текущите задължения към \"Булгаргаз\" с договор за прихващане, припомни Калоян Паргов. - А борсовата цена сега в много чести случаи ще бъде под цената на така наречената \"кафява добавка\", каквато е енергията от \"Топлофикация София\". Или пък ще бъде средна цена, определена от регулатора, като разликата ще бъде покривана от нарочен фонд. Това ще изисква по-добра прогноза на плащанията от мениджмънта на \"Топлофикация\". Като цяло, всичко това означава, че дружеството ще получава по-малко пари в сравнение с преди 1 юли\".Калоян Паргов е категоричен, че в основата на проблемите на \"Топлофикация - София\" са слабият мениджмънт и зле планираните финансови потоци. Това доведе до заплахата от страна на \"Булгаргаз\" през миналата седмица да даде дружеството на частен съдебен изпълнител заради забавени плащания по задълженията. Притеснени от тази новина, както и от опасността дружеството да изпадне във фактически фалит, общинските съветници от БСП настояха да бъде изслушано ръководството на \"Топлофикация - София\". Това се случи в четвъртък, но дадените отговори от управата на дружеството бяха крайно незадоволителни, според социалистите в СОС.\"В \"Топлофикация - София\" има нарушение на ритмичността на приходите. А вината на ръководството е, че не е реагирало по-рано, въпреки че е знаело за забавянията от доста време, коментира Калоян Паргов. - От няколко месеца дружеството има ново ръководство, което освен да прави съкращения в разходите чрез намаляване на персонала, не предприема никакви други действия с оглед подобряване на финансовата ситуация. А в съвсем близко бъдеще тези съкращения на професионалисти ще се отразят върху качеството на работата и компетентността на служителите в дружеството\".Председателят на групата на БСП в СОС Калоян Паргов припомни, че \"Топлофикация София\" е най-големият потребител на синьо гориво в България като от общото количество газ, което потребява България, неговият дял е около 25-30%. \"Проблемът с изискуемите текущи плащания от страна на \"Булгаргаз\" към \"Топлофикация София\" е ясен сигнал за проблеми с паричния поток на дружеството и неговото планиране в бъдеще с оглед нормалното функциониране на дружеството, заяви лидерът на столичните социалисти. - Нормално е през зимния сезон, когато хората се отопляват, приходите да са повече и съответно през летния да са по-ниски. Тази цикличност е известна на всички и е въпрос на добър финансов мениджмънт да бъдат направени съответните прогнози и разчети, за да не бъдат допускани просрочия към \"Булгаргаз\". А по време на изслушването, ръководството на \"Топлофикация София\" съвсем официално призна за просрочието\".Лидерът на БСП - София припомни също, че на фона на цялото това притеснително състояние на \"Топлофикация София\" управляващите в Столична община гласуваха дружеството да вземе нов кредит на стойност 135 милиона лева от европейските банкови институции. \"Ако управляващите се бяха вслушали в предложението на БСП и бяха провели разговори с БЕХ, използвайки посредничеството на правителството, и бяха договорили опростяване на реципрочна на новия кредит част от дългосрочния дълг, това щеше да бъде глътка свеж въздух за \"Топлофикация София\", заяви Калоян Паргов. - А след 2020 година в \"Топлофикация София\" ще останат средства само за заплати. Очевидно, че огромният проблем на това дружество е мениджмънтът, защото входът и изходът на системата ги контролира КЕВР. Тоест, крайно наложително е да бъде подобрен мениджмънтът на \"Топлофикация София\", защото това е ключът за бъдещето му\".Калоян Паргов добави, че дружеството е зациклило и е забавило изпълнението на няколко ключови проекта. \"С колегите от БСП не разбрахме какво се случва с Турбина №4 в ТЕЦ \"Изток\", която трябва да бъде пусната през 2019 година. Също така не чухме до къде стигна реконструкцията на 7-и и 8-и котел в ТЕЦ \"София\", която е финансирана от ЕИБ и трябва да приключи през 2019-2020 година. Тази реконструкция е задължителна, за да не бъде замърсявана околната среда и да бъдат намалени парниковите емисии, коментира той. - Друг зациклил проект е цялостната интегрирана информационна система SAP, която според бизнесплана трябваше да приключи до юни 2018 година. Какво се случва? При всичките тези проблеми, какво може да е бъдещето на \"Топлофикация София\", според управляващите в Столична община?!\".", "date": "2018.07.23", "title": "Калоян Паргов: От 1 юли финансовото положение на \"Топлофикация\" е допълнително усложнено"}
{"url": "http://www.cross.bg/paiison-svruhzvykovite-dmitriii-1579803.html", "text": "/КРОСС/ 74-годишният Виктор Кудрявцев, служител в \"Роскосмос\", е задържан в московския затвор със засилени мерки за сигурност \"Лефортово\" като част от започналото в края на миналата седмица разследване за държавна измяна в Централния научноизследователски институт по машиностроене.Следствието е за изтичане в чужбина на информация за най-новите секретни разработки на Русия в областта на свръхзвуковите ракети, съобщават руски медии. В петък служителите на Федералната служба за сигурност (ФСС) претърсиха института и обискираха кабинета на директора на Обединената ракетно-космическа корпорация Дмитрий Пайсон. Според някои руски медии 10 служители са заподозрени в измяната и шпионажа в полза на чужда държава. Имената им не се споменават, обиски са проведени и в домовете им. Пайсон е поддържал дружески отношения с останалите заподозрени, затова следователите насочили вниманието си към него, съобщи РИА \"Новости\". Следователите смятат, че той може да не е замесен, но \"е възможно да е знаел за ситуацията\". \"Дмитрий Пайсон лично няма разрешение за достъп до секретни данни по свръхзвуковите разработки, нито е участвал в съответните съвещания\", обясняват от Обединената ракетно-космическа корпорация.Завчера Пайсон подаде оставка. Той напуска поста си в началото на август, уточни говорителят на \"Роскосмос\" Владимир Устименко и допълни, че досега не е постъпвало искане от правосъдието за разпити на настоящи или бивши ръководители на държавното предприятие, както и на подведомствените институти и компании. Ръководителят на \"Роскосмос\" Дмитрий Рогозин е бил информиран за разследването и е издал заповед да се оказва максимално съдействие на следствената група. Кабинетът на Рогозин се намира в същата сграда, където е и кабинетът на Пайсон, уточнява РИА \"Новости\".Ако документацията по свръхзвуковите разработки е попаднала в пълен обем на Запад, то другите страни много бързо ще могат да създадат сами руските технологии, коментира членът на Експертния съвет на колегиума на военнопромишлената комисия Виктор Мураховский. \"Известни са немалко примери, особено през 90-те години, когато американците имаха на практика свободен достъп до много наши технологии от военната промишленост. Създаването на управляеми средства, способни да се движат с хиперзвукова скорост в плътните слоеве на атмосферата, това е изключително руско ноу-хау\", пояснява той, пише \"Сега\".", "date": "2018.07.23", "title": "Русия разследва държавна измяна в „Роскосмос“"}
{"url": "http://www.cross.bg/atiya-selo-nadlez-1579791.html", "text": "/КРОСС/ Започва монтирането на дългоочаквания надлез на пътя при черноморското село Атия, където преди година и половина 16-годишно момче беше блъснато и убитона пешеходна пътека.След множество протести се взе решение отсечката да бъде обезопасена с надлез.Строителството ще се извършва през нощта от днес до сряда. За целта движението по главния път от Бургас за Царево в отсечката ще бъде спирано, а колите ще се отклоняват през околните села.Надлезът ще бъде на мястото на пешеходната пътека при кръстовището за село Атия, с което ще се осигури безопасно пресичане.", "date": "2018.07.23", "title": "Започва монтирането на надлез при черноморското село Атия"}
{"url": "http://www.cross.bg/kunev-chymata-strandzha-1579794.html", "text": "/КРОСС/ „Проблемът на Странджа не е чумата, а обезлюдяването. Държавата е абдикирала от този район”. Това обяви в предаването „Тази сутрин” депутатът от БСП Петър Кънев по повод напрежението в Странджа заради чумата по животните.", "date": "2018.07.23", "title": "Петър Кънев: Проблемът в Странджа не е чумата, а обезлюдяването"}
{"url": "http://www.cross.bg/mladost-raiion-stolichniya-1579796.html", "text": "/КРОСС/ На трети протест срещу застрояването на парк в столичния район \"Младост 3\" ще излязат жители на района в 18,30 часа довечера, съобщава БНР. Митингът е организиран чрез \"Фейсбук\" от сдружение  \"Зелен Младост\". ", "date": "2018.07.23", "title": "Пореден протест срещу застрояването на парк в столичния район \"Младост 3\" днес"}
{"url": "http://www.cross.bg/dyshi-kilometra-magnityd-1579797.html", "text": "/КРОСС/ Най-малко 25 души бяха ранени днес при земетресение с магнитуд 5,8 в югоизточната част на Иран, след като вчера в страната имаше три труса, при един от които пострадаха 290 души, предаде Ройтерс, като се позова на ирански медии. Спасителни екипи са изпратени в 40 засегнати села в една от разтърсените провинции, каза говорител на Червения полумесец. ", "date": "2018.07.23", "title": "Най-малко 25 души бяха ранени при ново земетресение в Иран"}
{"url": "http://www.cross.bg/vuzhe-zemyata-godishna-1579798.html", "text": "/КРОСС/ В Париж стотици зрители станаха свидетели на внушителен спектакъл. Без предпазни средства, 33-годишна акробатка успешно премина по въже, издигнато на 35 м от земята.За изпълнението Татяна Бонгона се подготвяла в продължение на една година. Тя е определяна като една от най-добрите жени в света, които ходят по въже.Започнала да се занимава с това, когато била 7-годишна и оттогава не е спирала да преодолява въздушните предизвикателства.", "date": "2018.07.23", "title": "Атракция в Париж: 33-годишна акробатка премина по въже на 35 м от земята"}
{"url": "http://www.cross.bg/izvurshva-remonti-rekonstryktziya-1579799.html", "text": "/КРОСС/ Сериозни ремонти предприе \"Агенция пътна инфраструктура\" в разгара на лятото. Една от най-популярните дестинации за пътуване - морето, се оказва и едно от трасетата, по които придвижването трябва да се извършва с наистина повишено внимание, съобщава БНТ.Девет са локациите, на които в момента се извършва реконструкция на пътното платно. Заради ремонтните дейности, при всяка една от тези точки, движението се извършва само в едната лента, така че да работата по реконструкция да се извърши в най-кратки срокове.Другата магистрала - \"Хемус\", която е основният път, който свързва столицата със северното ни Черноморие, също през следващите седмици ще прилича повече на строителна площадка, отколкото на скоростен път. Там в момента се извършват ремонти на няколко места.Затворена за движение заради ремонт е тръбата на Тунел \"Витиня\" в посока София. Движението се извършва двупосочна в другата, което налага и ограничения в скоростта. Около 36-тия километър на магистралата при виадукт \"Коренишки дол\", се извършва ремонт на носещите колони. Ремонт е започнал също така и в участъка между Врачеш и Бебреш. ", "date": "2018.07.23", "title": "Летни ремонти на пътя: Има ли начин да избегнем кошмарните задръствания"}
{"url": "http://www.cross.bg/probi-selo-stopanstvoto-1579800.html", "text": "/КРОСС/ В село Болярово днес се очаква да бъдат взети нови проби от стопанството на Ана Петрова, за да се установи дали наистина има зараза в стадото й от 200 овце. Собствениците все още не са убедени дали трябва да бъдат тези проби, защото имат съмнения за разминаване в резултатите.", "date": "2018.07.23", "title": "Очаква се днес да бъдат взети втори проби за чума по животните в село Болярово"}
{"url": "http://www.cross.bg/stranata-pari-simov-1579801.html", "text": "/КРОСС/ В неделя БСП представи нова програма за бъдещето на страната, която социалистите нарекоха „Визия за България”. Според тях това не е алтернатива на ГЕРБ, а на системата. Корнелия Нинова обясни, че новата визия е провокирана от диагнозата на един учен от БАН, че България е в клинична демографска смърт. Социалистите обсъдиха идеите за развитие на страната в четири приоритетни сфери - икономика и доходи, регионално развитие, здравеопазване и образование.„Корнелия Нинова постави въпроса за еврото на обсъждане в БСП с цел да се започне този разговор. Идеите ни в документа подлежат на дискусия и ще обикаляме страната, за да се срещнем с организации. Няма как да си затворим очите, че в България има много хора, които поставят под въпрос полезността на това действие. Искаме да чуем какво мислят хората”, обясни в „Здравей, България” Александър Симов от БСП.Относно предложението за безплатни детски градини, той поясни, че става въпрос за политическа воля за промяна, а не да се вземат пари от една сфера и да се дадат в друга.„Става въпрос за цялостна реорганизация на държавата. Не е разговор за пари, а за реална и конкретна политика. Разговорът за пари ще излезе на дневен ред, но когато започнат да се правят тези мерки”, каза още депутатът от БСП.„На практика има две Българии, които нямат нищо общо помежду си. Ако ние не направим политика, която да запуши тази голяма разлика, никога няма да можем да кажем, че сме просперираща държава. Затова са и тези идеи – за безплатни детски градини, както и това болниците да не са повече търговски дружества. Това са нормални неща, които трябва да бъдат променени”, каза още Симов.", "date": "2018.07.23", "title": "Александър Симов: Трябва да попитаме хората за въвеждането на еврото"}
{"url": "http://www.cross.bg/svinete-chyma-afrikanska-1579802.html", "text": "/КРОСС/ От днес започва разчистване на терени по сухопътната граница между България и Румъния. Причината - опасността от африканска чума по свинете.Целта е спешно да бъде изградена ограда, която да предпазва от преминаването на диви свине. Именно те биха могли да пренесат  заразата от африканска чума на наша територия, смятат специалистите.В северната ни съседка има над 200 огнища на заболяването, някои от които само на 60 километра от границата.", "date": "2018.07.23", "title": "Заради чумата по свинете: Разчистват терените на границата ни с Румъния"}
{"url": "http://www.cross.bg/tvurde-avstraliya-zatoplyaneto-1579852.html", "text": "/КРОСС/ Властите в Австралия ще използват нови методи, за да спасят Големия бариерен риф от затоплянето на климата. Коралите от рифа са в списъка на Световното наследство, но от две години са подложени на риск заради твърде топлата океанска вода. Като възможен вариант за понижаване на температурата се обсъжда бомбардиране на облаците със сол. Нейните кристали се очаква да отразяват слънчевата светлина и така да я разсейват, за да не затопля тя океана твърде много.  ", "date": "2018.07.23", "title": "Австралия използва нови методи, за да спаси Големия бариерен риф от затоплянето"}
{"url": "http://www.cross.bg/alkohol-promila-blizo-1579851.html", "text": "/КРОСС/ 44-годишен мъж е задържан от полицията в София да кара автомобил с близо 3.45 промила алкохол. Водачът е спрян на \"Ломско шосе“ в столицата заради това, че не е бил с колан. При проба с дрегер е станало ясно, че мъжът се е качил в колата след употреба на сериозно количество алкохол. По случая е образувано бързо производство. ", "date": "2018.07.23", "title": "Полицията в София арестува мъж, карал автомобил с близо 3,45 промила алкохол"}
{"url": "http://www.cross.bg/atina-pozhar-gorski-1579850.html", "text": "/КРОСС/ Голям горски пожар гори близо до Атина. Пет хеликоптера, 30 пожарни коли и 70 огнеборци се борят с огъня.Пламъците бушуват до крайбрежното селище Кинета между Атина и Коринт.Евакуирани са живеещите в близост хора, а дим от пожара оцвети в оранжево небето над голяма част от гръцката столица.", "date": "2018.07.23", "title": "Голям горски пожар гори близо до Атина"}
{"url": "http://www.cross.bg/pishe-selo-godini-1579789.html", "text": "/КРОСС/ Разследване на екип на \"Труд\" установява, че водата с марка \"Михалково\" е крадена. Бутилираната вода от едноименното смолянско село е без разрешително. Управителят е уверил вестника, че разрешително ще бъде издадено.\"След високите такси следва забрана за обжалване\", пише \"Сега\". Уж за да разтоварят Върховният административен съд, депутатите попречиха на гражданите и бизнеса да съдят правителството, коментира вестникът.Това стана с последните промени в Административно-процесуалния кодекс. Таксите за обжалване на касационна инстанция са драстично увеличени - по 500 или по 900 пъти. Това означава, че се препятстват дела за скъпите винетки, за скъпото билетче в столицата, срещу застрояването на природните паркове и други. Така хем съдебната власт ще събира повече пари, хем управляващите ще се отърват да бъдат съдени по доста дела, пише в анализа на вестника \"Сега\". Конституцията е вече хартийка, нито едно мнение против не беше отчетено от депутатите.В интервю за \"24 часа\", депутатът от БСП Петър Кънев заявява \"Парламентът прие няколко закона, които пречат, а не помагат на бизнеса\".Превърнаха в шоу драмата с чумата, пише \"Стандарт\" по повод акцията на защитници на животните в ямболското село Шарково. Активистите се преместили в село Болярово след намесата на полицията. Арестувана е участничка в реалити шоу преди години, Меги Дерм, защото отказала да се подчини на полицейски инструкции. ", "date": "2018.07.23", "title": "Преглед на печата"}
{"url": "http://www.cross.bg/dzhofre-sustoyanie-deteto-1579790.html", "text": "/КРОСС/ 10-годишното българче, простреляно в италианския град Семинара, е в стабилно състояние. Това съобщи пресцентъра на Външното министерство.Пред посолството на България в Рим местните власти са потвърдили самоличността на детето, както и че то е български гражданин.След полученото потвърждение консулът ни се е свързал с родителите, които са го информирали, че детето е в стабилно състояние и се възстановява. Те са заявили, че на този етап не желаят съдействие от нашето дипломатическо представителство в Рим.Детето пострада при убийството на италианския мафиот Джузепе Фабио Джофре. При стрелбата българчето било заедно с Джофре в стопанство, притежавано от него. Момчето е ранено в корема.", "date": "2018.07.23", "title": "Стабилно е състоянието на 10-годишното българче, простреляно в Италия"}
{"url": "http://www.cross.bg/izgnanie-vitzeprezident-dyshi-1579793.html", "text": "/КРОСС/ Най-малко 14 души са загинали при самоубийствен атентат на летището в Кабул при завръщането от изгнание на афганистанския вицепрезидент генерал Абдул Рашид Достум тази нощ, съобщава bTV.Атентатор самоубиец се е взривил на входа на летището. Около 60 души, сред които цивилни и членове на силите за сигурност, са били ранени.Самият вицепрезидент, който прекара 14 месеца в изгнание в Турция, не е пострадал. Той е преминал няколко минути преди това през зоната, където камикадзето е взривило жилетка с експлозиви.Много от привържениците му обаче са пострадали или убити.", "date": "2018.07.23", "title": "Най-малко 14 са жертвите на самоубийствен атентат в Кабул"}
{"url": "http://www.cross.bg/tema-slunchev-bryag-1579787.html", "text": "/КРОСС/Тема: Отговорността на пътя. Социална инициатива: Забавни стикери апелират да сме толерантни и отговорни на пътя.Тема: На път през лятото. Къде са ремонтите на основните пътища и магистрали и как да избегнем задръстванията?Тема: Здравето и водата. Подходяща ли е за ежедневна употреба водата във Варна? Проверка на живо от морската столица.Тема: Грижа за сърцето. Как да се грижим за здравето през лятото. Говори   кардиологът д-р Сотир Марчев.Тема: Леви визии. Политически визии. Говори депутатът от БСП Станислав Владимиров.Тема: Държавата и чумата. Говори министър Румен Порожанов.Тема: Олимпиада по математика. Математици от цял свят се събират на престижно състезание в Благоевград.Тема: Състояние на манастирите. Как се стопанисват манастирите? Гост: Духовният надзорник на Софийска епархия отец Ангел Ангелов.Екипът на „Тази сутрин\" е на турне, с първа спирка - Слънчев брягТема: За курорта Слънчев бряг и за разбития банков клон в Несебър.Тема: Дали в Слънчев бряг идват само хора, които да се забавляват, или идват и семейства? Проверка на екипа на „Тази сутрин\".Тема: Дали е качествена почивката в Слънчев бряг?Тема: Може ли минималната заплата да достигне 60 процента от средната?  И откъде пари за безплатни детски градини? Реалистични ли са идеите на БСП?Тема: Чума за политическа употреба. И още: Стабилна ли е управляващата коалиция след напрежението между Волен Сидеров и Валери Симеонов? В студиото коментира Цветан Цветанов.Тема: Обирана 5 пъти, този път докато спи. Какво откраднаха от дома на телевизионната водеща Мира Добрева?Тема: Въпреки протестите, евтаназирането на животни продължава. На живо: Ще продължи ли напрежението?Тема: 24 години без книжка е карал мъжът, помел 11 коли. Кой може да спре хулиганите на пътя?Тема: \"На твоя страна\": Ще се стигне ли до прегряване на имотния пазар и кога цените на жилищата ще тръгнат надолу?Тема: \"Пълен абсурд\" с Румен Бахов: Как охраняват блока, станал известен като \"люлинското бижу\"? ", "date": "2018.07.23", "title": "Теми и гости в ефира днес"}
{"url": "http://www.cross.bg/izkystvoto-na-shtastieto-1579784.html", "text": "/КРОСС/ Изкуството на щастието се крие в способността да намирате щастието в простите неща.  Хенри Уорд Бийчър", "date": "2018.07.23", "title": "Изкуството на щастието..."}
{"url": "http://www.cross.bg/bila-bili-ypoena-1579795.html", "text": "/КРОСС/ Преди ден стана ясно, че два апартамента в столичния квартал „Изток” са били обрани, докато живеещите са били вътре и са спели, съобщва bTV.Потърпевшата Емона Карагьозова подозира, че е била упоена. „Прозорците ни имат сензори и издават звуци. Няма как да не чуя, бил е до главата ми, шкафовете, които е отварял, скърцат”, коментира тя, уточнявайки, че спи леко и лесно се буди.Крадецът е взел пари документи, очила и потника й от чантата, която е била до нея.Малко след това се качва по климатиците и ограбва и съседите.", "date": "2018.07.23", "title": "Ограбената в кв. „Изток” допуска, че е била упоена"}
{"url": "http://www.cross.bg/armiya-voiina-razresheno-1579783.html", "text": "/КРОСС/ 930 г. - В Исландия е учреден най-старият парламент в света. 1860 г. - В САЩ са създадени секретните служби за охрана на президента и борба с особено тежките престъпления.1868 г. - Кристофър Шолс получава патент за пишеща машина.1882 г. - Княз Александър Батенберг назначава служебно правителство на Княжество България начело с руския генерал Леонид Соболев.1894 г. - Основан е Международния олимпийски комитет в Сорбоната, Париж, по инициатива на барон Пиер дьо Кубертен.1913 г. - Междусъюзническата война: Българската армия започва да търпи тежки неуспехи на фронта с Гърция, загубвайки Дойран; до средата на юли гръцката армия окупира последователно Кавала, Кукуш, Сяр, Неврокоп, Банско, Разлог, Ксанти, Дедеагач и Гюмюрджина.1948 г. - В Западен Берлин е въведена временна собствена валута.1956 г. - Гамал Абдел Насър е избран за президент на Египет.1959 г. - Осъденият по проекта Манхатън шпионин Клаус Фукс е освободен след само осем години престой в затвора и му е разрешено да емигрира в Дрезден, Източна Германия, където възобновява научната си дейност.1961 г. - Студената война: Влиза в сила Антарктическия договор, въз основа на който цялата територия на Антарктида е обявена за свободна за изследване и е постигнато съгласие, че всяка държава може да построи там изследователска база.1967 г. - Състои се премиерата на българския късометражен игрален драматичен филм \"Ако не иде влак\".1968 г. - В Буенос Айрес избухва масово сбиване на стадиона между футболни фенове, завършило със смъртта на 74 души и 150 ранени.1985 г. - Бомба поставена от терористи в самолет Боинг 747 на индийските авиолинии избухва на 9 500 м над Атлантически океан, южно от Ирландия и убива 329 души.1990 г. - Молдова приема декларация за държавен суверенитет.2004 г. - В Япония е разрешено клонирането на човешки ембриони за изследователски цели.", "date": "2018.07.23", "title": "23 юни в историята"}
{"url": "http://www.cross.bg/valezhi-dnes-byri-1579786.html", "text": "/КРОСС/ Рязка промяна във времето започва от днес. След високите температури през почивните дни започва захлаждане, което идва с валежи и гръмотевици.Предупреждение от първа степен – код жълто, за интензивни валежи и силни гръмотевични бури, е обявено днес в почти цялата страна. Условия има и за градушки.Очаква се захлаждане, а утре на места е в сила и оранжев предупредителен код.Валежите започнаха още вчера – силна буря с проливен дъжд наводни улици и дворове в Старозагорска област. В областния град валя около 40 минути. Дъждът бе придружен със силен вятър и гръмотевици.В Мездра пък градушка с големина на орех нанесе тежки поражения по десетки автомобили. Много от колите са със спукани и счупени стъкла.До петък отново на много места в страната ще има валежи, придружени и от гръмотевични бури. Има условия за интензивни явления и  значителни по количество валежи. Възможни са и градушки. ", "date": "2018.07.23", "title": "Валежи и гръмотевични бури днес"}
{"url": "http://www.cross.bg/rodeni-na-yuli-1579788.html", "text": "/КРОСС/ Бистра Георгиева, главен редактор на в.\"Банкер\"Живко Колев, поет, продуцент и режисьорИлиян Пищиков, треньор по лека атлетикаПроф. Людмил Георгиев, психолог и политикДанчо Лазаров, президент на Българската федерация по волейбол ", "date": "2018.07.23", "title": "Родени на 23 юли"}
{"url": "http://www.cross.bg/chasa-provede-dobrichot-1579785.html", "text": "/КРОСС/София.От 10.00 часа в зала „Джеймс Баучер\" на Института „Иван Хаджийски\" (адрес: булевард „Джеймс Баучер\" 23) „Галъп интернешънъл\" и clinica.bg организират дебат на тема „Прозрачност и здравеопазване\". Участие в дебата ще вземат д-р Дечо Дечев, управител на НЗОК, г-жа Жени Начева, председател на НС на НЗОК, д-р Бойко Пенков, зам.-министър на здравеопазването, представители на съсловните организации в здравеопазването, народни представители, експерти и лекари.***София.От 11.00 часа в Националния пресклуб БТА ще се проведе пресконференция на тема „Чумата в Странджа - ветеринарен и хуманитарен поглед. Процедури и изисквания, регламентирани в Европейските директиви\". Участие в нея ще вземат д-р Пламен Пасков - ветеринарен лекар, Владимир Павлов - организатор на протестите в Шарково, и Иво Чорбов - животновъд.***София.От 18.00 часа пред Паметника на Никола Вапцаров в градината на ул. „Московска\"(зад Националната художествена галерия-Двореца) ще бъде отбелязана годишнината от разстрела на Антон Иванов, Петър Богданов, Никола Вапцаров, Георги Минчев, Атанас Романов и Антон Попов.***София.От 18.30 часа на парка до Лидл в „Младост\" ще се проведе трети пореден протест срещу застрояването.***Благоевград. От 10.00 часа в театралната зала „Карл Джераси\" в студентски център „Америка за България\", университетски комплекс „Скаптопара\" на АУБ, ще бъде открита най-голямата математическа олимпиада за студенти в света.***Бургас.От 10.00 часа в централата на ГЕРБ, намираща се на ул. „Конт Андрованти\" 5 народният представител от ГЕРБ Иван Вълков организира приемна за граждани.***Варна.От 09.00 часа в района на Висшето военноморско училище ще се състои ритуал по полагане на венци и цветя по случай 76 години от гибелта на Никола Й. Вапцаров.***Видин.От 20.00 часа на сцената на крепост „Баба Вида\" ще се състои официално откриване на Фестивал на изкуствата „Дунавски вълни\". От 20.10 часа ще се проведе концерт Симфониета - Видин.***Добрич.От 08.00 часа в Народно читалище „Йордан Йовков - 1870 г.\" ще се проведе летен детски център за игри и забавления.***Добрич.От 09.00 часа в Младежки център - Добрич ще се проведе Еко лято 2018 - спортни и занимателни игри, прожекции на филми, посещение на басейн.***Добрич.От 10.30 часа в Художествена галерия - Добрич ще се проведе Лятна работилница за въображение.***Добрич.От 18.30 часа в Огледална зала „Нели „Божкова\" ще се състои Концерт на CAUM - Академичен хор на университета Миньо в Брага, Португалия.***Добрич.От 19.00 часа с дефиле от Стара къща до сцената на пл. „Свобода\" и официален концерт ще бъде открит XVII Международен фолклорен фестивал „Фолклор без граници\".***Каварна.От 11.00 часа пред паметника на Андрей Василев - Амира, на площад „Защитата на Каварна\" ще бъдат поднесени венци и цветя повод 141 години от Каварненското въстание.***Монтана.Народният представител от ГЕРБ Ирена Димова организира приемни в село Смоляновци и село Белотинци. С жителите на Смоляновци Димова ще разговаря от 10.00 до 12.30 часа в кметството на селото, а приемната в с. Белотинци ще се проведе от 13.30 до 15.00 часа.***Плевен.От 9.00 часа в Учебния корпус на Медицински университет - Плевен ще се проведе третият последен кандидатстудентски изпит от редовната сесия по биология за бакалавърските специалности.***Пловдив.От 12.30 часа в Дом на културата „Борис Христов\" - конферентна зала президентът на КНСБ Пламен Димитров ще даде пресконференция.***Пловдив.От 11.30 часа кметът на Пловдив инж. Иван Тотев ще открие обновената музейна експозиция в къща музей „Христо Г. Данов\".*** Свищов. От 10.00 часа в Детски отдел на Градската библиотека ще се проведе Творческа работилница „Работливи ръчички\" - изработване на фигурки и предмети от пластилин.", "date": "2018.07.23", "title": "Предстоящи събития в страната за 23 юли"}
{"url": "http://www.cross.bg/bili-svettzite-ogun-1579782.html", "text": "/КРОСС/ Светите мъченици Трофим и Теофил пострадали при царуването на ДиоклетианРечник (царувал от 284 до 305 г., бел.ред.). Заедно с тях пострадали и верните слуги, и истинни Христови раби - всичко тринадесет души. След като отказали да се подчинят на заповедта на нечестивия мъчител - не принесли мерзки жертви на бездушните идоли - и не пожелали да се отрекат от Христа, те били окачени на дърво за мъчения; след това езичниците започнали да стържат телата им с остро желязо, хвърляли и камъни по мъчениците; накрая пребили пищялите им и ги хвърлили в огън. Но светците били запазени от всемогъщата Божия сила цели и невредими сред пламъците и излезли от огъня, без да пострадат. Тогава мъчителят, разпалил се с люта ярост като геенски огън, заповядал да умъртвят всички с меч. И честните глави на светците били отсечени за чест и слава на Главата на цялата Църква - нашия Господ Иисус Христос.", "date": "2018.07.23", "title": "Св. мчци Трофим, Теофил и другарите им. Св. свщмчк Аполинарий Равенийски "}
{"url": "http://www.cross.bg/strelba-dyshi-politziyata-1579792.html", "text": "/КРОСС/ Девет души, сред които и дете, са ранени при стрелба в източната част на канадския град Торонто, в квартал Грийктаун, съобщиха световните агенции, цитирайки полицията и канадски медии. ", "date": "2018.07.23", "title": "Девет души са ранени при стрелба в Торонто"}
