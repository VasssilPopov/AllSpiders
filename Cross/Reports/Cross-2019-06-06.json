{"url": "http://www.cross.bg/kirilov-suveta-sutrydnichestvo-1606125.html", "text": "/КРОСС/ Днес министърът на правосъдието Данаил Кирилов взе участие в редовното заседание  на Съвета „Правосъдие и вътрешни работи\", което се проведе в Люксембург.Там той представи позицията на България по темите от дневния ред. Данаил Кирилов благодари на Румънското председателство за възможността да се обсъди темата „Цифровизация на съдебното сътрудничество\" в областта на гражданското право. Според него все още има редица отворени въпроси по отношение на вида на системата, която следва да се използва за електронна комуникация между компетентните органи в държавите членки при връчването на документи и събирането на доказателства. Министърът подчерта, че България е в процес на разработване на единна национална информационна система за съдилищата и управление на делата по електронен път и в тази връзка яснотата за техническото решение е важна с оглед осъществяването на съвместимост. По темата за пътя напред в областта на взаимното признаване по наказателноправни въпроси министърът на правосъдието изрази увереност, че трябва да се намерят общи решения, които да улеснят в максимална степен работата на съдебните органи. Той беше категоричен относно нуждата от повишаването на информираността на практикуващите юристи за различията в правните системи в държавите членки и въздействието на тези национални различия върху прилагането на инструментите на взаимното признаване. Същевременно посочи, че от особено значение за доверието между държавите членки ще бъдат и резултатите от поредният, 9-ти кръг, взаимни оценки на прилагането на актовете в наказателноправната област. Според министър Кирилов  разпространяването и повишаването на достъпността до аналитичните материали от Евроюст и заключенията от заседанията на Европейската съдебна мрежа по наказателни дела ще са от голяма полза за практиците.В рамките на Съвета беше проведен дебат за бъдещето на материалното наказателно право на ЕС и бяха приети заключения относно взаимодействието между Евроюст и мрежите, създадени от Съвета в областта на съдебното сътрудничество по наказателноправни въпроси. Съветът одобри препоръки за решения на Съвета за разрешаване на ЕК за започване на преговори с оглед сключване на споразумение със САЩ относно трансграничния достъп до електронни доказателства и по Втория допълнителен протокол към Конвенцията от Будапеща, както и заключения относно запазването на данни за целите на борбата с престъпността.По темата за работния обяд „Съдебни обучения за повишаване на взаимното доверие\" министрите се обединиха от около разбирането, че съдебното обучение е ключов инструмент за развитието на областта на правосъдие и вътрешни работи и за гладкото и координирано прилагане на правото на ЕС.В рамките на Съвет „Правосъдие\" на 6 юни Министър Кирилов проведе и среща с Комисаря по въпросите на правосъдието, потребителите и равнопоставеност между половете Вера Юрова. Двамата споделиха отличното сътрудничество и активната роля на България по актуалните досиета и въпроси в област „Правосъдие\". Министър Кирилов потвърди пред Комисар Юрова твърдата ангажираност на правителството за изпълнение в кратък срок на оставащите мерки и препоръки от Механизма за сътрудничество и оценка и запозна комисаря с текущите законодателни предложения, свързани с отговорността на тримата висши ръководители в съдебната система. Комисар Юрова, от своя страна, заяви готовност за оказване на експертна подкрепа при необходимост от страна на Комисията в процеса на изпълнение на препоръките по Механизма.  ", "date": "2019.06.06", "title": "Министър Данаил Кирилов взе участие заседанието на Съвета „Правосъдие и вътрешни работи“ в Люксембург"}
{"url": "http://www.cross.bg/kartechnitza-kalashnikov-rpk--1606104.html", "text": "/КРОСС/ Скоро успешно ще приключат тестовете на новата картечница РПК-16, а \"Калашников\" подготвя старта на масовото производство, каза Владимир Дмитриев, генерален директор на компанията, предава Russia Beyond.\"Новата картечница минава тестове във войските и скоро резултатите ще бъдат обявени... \"Калашников\" е готова за серийно производство\", каза Дмитриев пред руските медии, намеквайки за сигурен успех.РПK-16 има шини \"Пикатини\", които позволяват монтирането на цяла гама аксесоари като различни оптични мерници, холографски прицели, както и инсталиране на предна ръкохватка за лесно манипулиране с оръжието, тактически лампи, шумозаглушители и др. РПК-16 тежи 4,5 кг.РПК-16 представлява радикална модернизация на руската картечница РПК-74. Това, което е особено интересно в нея, е възможността за проста подмяна на цевта практически по време на битката. Също така, за да се увеличи огневата мощ, е създаден специален барабанен пълнител от 95 патрона. Този пълнител може да се използва и от автоматични пушки, базирани на системата \"Калашников\".Калибърът е 5.45×39мм, скорострелността - 700 изстрела в минута, а точността е гарантирана до 800 метра.Оръжието бе представено за първи път на международното военно изложение \"Армия-2016\". Части на Спецназ вече са въоръжени с РПК-16, но се очаква картечницата да се превърне в основното оръжие на създадената от Путин Национална гвардия \"Росгвадия\". ", "date": "2019.06.06", "title": " \"Калашников\" стартира масово производство на новa картечница "}
{"url": "http://www.cross.bg/sluntzeto-razstoyanie-povurhnostta-1606097.html", "text": "/КРОСС/Учени от Мичиганския университет обясниха защо външният слой на атмосферата на Слънцето, т.е. слънчевата корона, е значително по-горещ от повърхността на светилото, съобщи Сайънс дейли.Те се надяват сондата \"Паркър\", която ще се доближи на рекордно близко разстояние до Слънцето, да потвърди хипотезата им.По мнението им, в резултат на силното нагряване слънчевата атмосфера се увеличава многократно в сравнение с диаметъра на Слънцето, като при това температурата на тежките йони е 10 пъти по-висока от тази на водорода.Във въпросната зона има алфвеновски вълни - появяващи се в плазмата магнитохидродинамични вълни, които се разпространяват край силовите линии на магнитното поле и се движат между повърхността и външния слой на атмосферата. В известната като алфвеновска точка зона на короната вълните не могат да се върнат към Слънцето поради високата скорост на слънчевия вятър. Под алфвеновската точка заредените частици изпитват върху себе си въздействието на вълните. Астрономите проучили на какво разстояние от повърхността се прекратява нагряването на хелиевите йони. Оказало се, че външният край на зоната на прегряването е на разстояние 10-50 слънчеви радиуса.Учените смятат, че изстреляната миналата година сонда \"Паркър\" ще събере данни, които ще подкрепят заключенията им. ", "date": "2019.06.06", "title": "Главната тайна на Слънцето вече е разкрита"}
{"url": "http://www.cross.bg/dolara-ivanka-trump-1606091.html", "text": "/КРОСС/ Иванка Тръмп направи всичко възможно, за да впечатли кралското семейство по време на посещението си в Обединеното кралство, заедно с баща си - президента на САЩ Доналд Тръмп, и съпругата му Мелания. Само за три дни президентската дъщеря е сменила тоалети с обща стойност надхвърляща 22 000 щатски долара. Една от най-скъпите визии, с които Иванка се появи на приема в Бъкингамския дворец на 4 юни, беше роклята на Каролина Херера за 10 990 долара. Тя бе дълга до земята, с копчета отпред до талията. Тоалетът Иванка бе съчетала с перли, а косата ѝ бе прибрана назад.Следващият си скъп тоалет наследницата на Тръмп носи при посещението в Уестминстърското абатство по-рано същия ден. Той се състоеше от плисирана пола с дължина малко под коляното, сако с копчета и бухнали ръкави, съчетани с широк колан с кристали. Облеклото бе дело на една от любимите дизайнерйки на Кейт Мидълтън - Алесандра Рич, и Джанвито Роси, а цената му е около 4500 долара.Макар че Иванка участваше само в някои събития от официалната визита на американската делегация във Великобритания на 3 и 4 юни, тя пристигна в Лондон ден по-рано, за да посети музея \"Виктория и Албърт\". Там дъщерята на Тръмп отиде с приятелка и сподели своя снимка в Instagram, на която е със жълта рокля Les Rêveries с флорални мотиви, струваща само 648 долара. ", "date": "2019.06.06", "title": "Иванка Тръмп с тоалети за над 22 000 долара по време на визитата в Обединеното кралство"}
{"url": "http://www.cross.bg/-godishnata-rolan-anisimova-1606106.html", "text": "/КРОСС/ 17-годишната американка Аманда Анисимова, която е от руски произход, сензационно победи Симона Халеп на четвъртфиналите на \"Ролан Гарос\" - 6:2, 6:4 за час и 10 минути.Тийнейджърката шокира шампионката от миналата година с много убедителна игра и проява на психическа устойчивост, каквато трудно се вижда и при утвърдените тенисистки.Тя удържа победата, въпреки че изпусна аванс от 4:1 гейма във втория сет. Първият бе взет след два късни пробива.Световната №51 бе абсолютен аутсайдер преди мача, но доказа, че може да е считана за една от следващите шампионки. Победата ще я изкачи до поне 26-о място в ранглистата. Тя стана най-младата полуфиналистка в Шлема от 2007-а насам. ", "date": "2019.06.06", "title": "17-годишната Анисимова хвърли бомбата на \"Ролан Гарос\""}
{"url": "http://www.cross.bg/irina-dvamata-bradli-1606109.html", "text": "/КРОСС/ От известно време се заговори за раздяла на звездната двойка Ирина Шейк и Брадли Купър, но сега тя изглежда все по-вероятна. Британските медии твърдят, че преди броени дни Шейк се е изнесла от имението им за 4,5 милиона долара в Пасифик Палисейдс, където двамата живееха с двегодишната си дъщеря Леа де Сен. Вчера в Daily Mail бяха публикувани снимки на актьора, докато излиза от къщата на свой приятел в доста неглижиран вид.Близки до двойката твърдят, че нещата между двамата не вървят от месеци.\"Отношенията между Брадли и Ирина много охладняха\", казва източник пред The Sun, \"Не се разбират от месеци и Ирина реши, че ще е най-добре да се пренесе на друго място. Изглежда, че не им остава много време заедно.\"А друг, близък до семейството, казва: \"Заради дъщеря си те продължават да опитват, но и двамата не са щастливи. Връзката им се крепи на косъм\".Трудно е да се каже каква е причината за възможната раздяла между 44-годишния актьор и 33-годишната манекенка. Твърди се, че охладняването на отношенията им се дължи на прекалената близост на Купър с Лейди Гага и привързаността, която двамата демонстрират по време на и след участието си във филма \"Роди се звезда\".Брадли Купър и Ирина Шейк по принцип пазят доста ревниво личното си пространство и досега не са коментирали официално възможната си раздяла. ", "date": "2019.06.06", "title": "Брадли Купър и Ирина Шейк пред раздяла"}
{"url": "http://www.cross.bg/kongresa-f-tavan-1606108.html", "text": "/КРОСС/ \"Цената за самолетите F-16, за които се водят преговори между България и САЩ, ще бъде значително по-ниска от тавана от 1,6 милиарда долара, който американският Конгрес гласува. Когато се преговаря за военна продажба, е необходимо разрешение от Конгреса, като се посочи възможно най-високата сума, която да бъде таван на сделката, за да не се налага повторно гласуване\", това заяви американският посланик у нас Ерик Рубин пред журналисти при обявяването новия етап от кампанията \"Силата е в теб\", съобщи Дарик радио. Така той коментира решението на Конгреса на САЩ да одобри сделка за изтребителите с България, като одобрената сума (според сегашния курс долара около 2.9 млрд. лв. - б.р.) е за закупуване на осем многоцелеви изтребителя F-16C/D Block 70/72, оборудвани с пълен комплект въоръжение за поразяване на въздушни и наземни цели, всички допълнителни системи на самолета, както и бъдещите модернизации и нововъведени оръжейни системи.\"Важно е да се знае, че предложението на САЩ е всеобхватно и включва всичко необходимо - от въоръжение до обучение и инфраструктура\", подчерта дипломатът.По думите му румънската страна е много доволна от закупените изтребители и може би планира нова покупка на F-16.\"Когато преговаряме за военна продажба, трябва да имаме разрешение от Конгреса. Това, което правим, е да уведомим Конгреса за максимално възможната цена, тъй като трябва да поставим таван, без да се налага да се обръщаме втори път към законодателите и да кажем: \"Извинете, но ни трябва по-висок таван\". Така че сумата от 1.6 млрд. долара, която беше обявена, е максималният таван за продажбата. Това не е цената. Уверен съм, че цената ще бъде значително по-ниска. Когато уведомяваме Конгреса обаче, казваме възможно най-високата сума. Той дава оторизация и след това преговорите продължават в тази рамка. Това правим в момента. Един от най-важните фактори за това решение, според мен, е фактът, че всички български съседи, които са в НАТО, летят с F-16. Ако България избере да направи тази сделка, ще се присъедини към тази група и ще има сектор на НАТО в региона, в който всички самолети ще са F-16\", каза още Рубин.Тече двуседмичен срок, в който американското правителство ще предостави на българската страна проект на договор (LOA), в който очакваната цена за придобиване на осемте самолета с пакет от необходимите бойни способности ще бъде в рамките на 1.2 млрд. долара. (2.09 млрд. лева).\"След изтичане на двуседмичния срок и получаване на проекта на договор преговорният процес ще продължи\", се казва още в съобщение на Агенцията за сътрудничество в отбраната и сигурността на САЩ. ", "date": "2019.06.06", "title": "Посланикът на САЩ: Цената за F-16 ще е значително по-ниска от одобрената от Конгреса"}
{"url": "http://www.cross.bg/yslyga-validnost-lichni-1606107.html", "text": "/КРОСС/ Срокът на валидност на международните паспорти да бъде 10 години, прие на първо четене парламентът. Депутатите одобриха три законопроекта за промени в Закона за българските лични документи. Два от тях са внесени от Министерския съвет и един от депутати от \"Воля\", предаде БТА.Промените, внесени от \"Воля\", предвиждат удължаване на срока на валидност на паспортите на българските граждани от 5 на 10 години. По този начин срокът на валидност на международните паспорти ще се приравни с този на другите документи за самоличност, посочват от партията. В мотивите си те отбелязват, че повечето визи за държави извън Европейския съюз са за срок от десет години и се поставят на страница в задграничния паспорт.Измененията, предложени от Министерския съвет, предвиждат МВР да осигури техническите и организационни условия за издаването на паспорти със срок на валидност 10 години не по-късно от 1 януари 2021 г.Законопроектът на правителството предвижда още нова процедура за подаване на заявления за подмяна на български лични документи чрез автоматизираната информационна система за електронни услуги на МВнР. Наред с опцията за използване на квалифициран електронен подпис, заявителят ще може да подава заявление в електронен формат и без да използва такъв подпис, като към заявлението приложи копие от валиден документ, чиято подмяна желае. Новата възможност ще изисква по-дълъг период на технологична подготовка, поради което е предвидено изменението да влезе в сила 12 месеца след обнародването му в \"Държавен вестник\".Намаляват се и сроковете за издаване на български лични документи при подадено в чужбина заявление. От 90 дни за обикновена услуга е предвидено срокът да е 45 дни, а при 60 дни за бърза услуга срокът се предвижда да е 30 дни. С измененията се въвежда възможност български личен документ да бъде получен извън страната лично чрез използване на лицензиран доставчик на пощенска или куриерска услуга.Правителството предлага и изменения, с които се въвеждат срокове за издаване на лични карти и паспорти, а именно при обикновена услуга - до 30 дни, при бърза услуга - до 3 работни дни, а при експресна услуга - до 8 работни часа, от приемането на заявлението.Въвеждат се и срокове за издаване на документ за самоличност на чужденец, а именно при обикновена услуга документът ще се издава за срок до 30 дни, а при бърза услуга - за срок до 10 работни дни. ", "date": "2019.06.06", "title": "Паспортите вече ще са с валидност 10 г."}
{"url": "http://www.cross.bg/trimesechie-godishna-strani-1606111.html", "text": "/КРОСС/ България е на пето място сред 28 страни членки на Европейския съюз по икономически растеж. През първото тримесечие на тази година ръстът на БВП е 1,2%. Страната ни е изпреварена само от Хърватия, чиято икономика за същия период е нараснала с 1,8%, следвана от Унгария и Полша с по 1,5% и Румъния с 1,3%Растежът на БВП на 19 страни от еврозоната след окончателната трета оценка е достигнал през първото тримесечие 0,4% на тримесечна база и 1,2% на годишна, се казва в съобщение на Евростат. Показателите съвпаднаха с прогнозите на анализаторите, анкетирани от агенция Ройтерс, и предварителните оценки.През четвъртото тримесечие на 2018 г. растежът на БВП на 19 страни използващи единната валута достигна 0,2% на месечна база и 1,2% на годишна.Съвкупният растеж на БВП на Евросъюза през първото тримесечие се оказа на ниво 0,5% на тримесечна база и 1,5% на годишна, както се предполагаше в двете предишни оценки. През четвъртото тримесечие на 2018 г. растежът на БВП на региона достигна 0,3% спрямо третото тримесечие и 1,5% на годишна основа.", "date": "2019.06.06", "title": "Евростат: България е пета по ръст на БВП в ЕС "}
{"url": "http://www.cross.bg/knigite-nyama-tzonev-1606105.html", "text": "/КРОСС/ Премиерът Бойко Борисов лансира днес в Народното събрание идеята за премахване на ДДС върху книгите, но без да се разширява обхватът и с други стоки.Борисов заяви, че има готовност за отпадане на ДДС върху книгите. \"По въпроса за книгите - отдавна го обмислям с Горанов - там можем да направим да няма данък, защото образованието винаги ни е било приоритет и в този мандат се дадоха толкова пари за образование, че това е капчица в морето - данъка върху книгите\", коментира Борисов.Останалото - мляко, месо, предлагат вече и пиенето, и цигарите, и всичко, което на човек му се яде и пие, да е без пари. Защо за толкова много години управление на БСП и ДПС по отделно, заедно, не направиха това?, добави министър-председателят, имайки предвид предложението на БСП за намаляване на ДДС върху мляко, месо и продукти от брашно на 5 процента и на ДПС за 5-процентен ДДС за хляба и лекарствата.Във връзка с ДДС върху книгите финансовият министър Владислав Горанов заяви, че подобна политика е неприемлива за Министерството на финансите.\"Аз уточнявам, че такова решение няма и че ще се води тепърва дебат. Уточнявам, че принципната позиция на Министерството на финансите винаги е била политиката да се прави през разходната част на бюджета, а не през приходите. В този смисъл позицията на финансите е, че подобна тема не следва да се обсъжда и съм готов да се обзаложа с всеки един от вас, че в момента, в който се намали данъкът върху добавената стойност върху нещо, гарантирам ви, цените няма да паднат. Единствено натискът върху фиска ще се увеличи, защото ще загубим постъпления\", каза министърът, цитиран от БНР.Заместник-председателят на ПГ на ДПС Йордан Цонев заяви днес, че идните сряда и четвъртък групата им депутати ще  проведе срещи в парламента със съсловните организации. Цонев отбеляза, че от тях ще изискват механизъм, който да гарантира, че ако ДДС бъде намалено, ще паднат и цените за крайните потребители. \"Още при обявяване на нашата инициатива, ние казахме няма ли гаранция, че ще паднат цените - няма да реализираме намаляването на ДДС\", подчерта  Цонев. ", "date": "2019.06.06", "title": "Борисов лансира премахване на ДДС върху книгите, Горанов обаче е против"}
{"url": "http://www.cross.bg/predimno-gradysa-prevali-1606113.html", "text": "/КРОСС/ Атмосферното налягане ще се повиши още и ще е по-високо от средното за месеца.През нощта ще бъде предимно ясно, а утре сутринта - предимно слънчево. Около и след обяд ще се развива купеста и купесто-дъждовна облачност и на много места ще превали, в отделни райони и ще прегърми. След пладне в Дунавската равнина ще духа до умерен западен вятър. Максималните температури ще са между 25 и 30 градусаПо Черноморието ще е предимно слънчево, след обяд ще има временни увеличения на облачността и на много места ще превали краткотрайно. Максималните температури ще са между 25 и 28 градуса. Вълнението на морето ще е 1 - 2 бала. Температурата на морската вода ще е 18 - 21 градуса. Преди обяд в планините ще бъде предимно слънчево. След пладне ще се развива купеста и купесто-дъждовна облачност и на места ще превали и прегърми. Ще духа умерен до силен вятър от запад-северозапад. Максималната температура на височина 1200 метра ще е около 21 градуса, а на 2000 метра - около 15 градуса. ", "date": "2019.06.06", "title": "Изпращаме седмицата със слънце, дъжд и гръмотевици "}
{"url": "http://www.cross.bg/arabadzhieva-marinela-nyama-1606114.html", "text": "/КРОСС/ Маринела Арабаджиева остава за постоянно в ареста реши Спецапелативният съд. Тя е обвинена за участие в престъпна група с цел данъчни престъпления и пране на пари заедно със съпруга си Ветко и сина си Вълчо.Съдът отбеляза, че Арабаджиева има здравословен проблем, но на него било реагирано веднага. Също и че има разколебаване в обвинението за пране на пари, защото не били събрани достатъчно доказателства.Според съдебния състав не може да се смята, че Ветко и Маринела са напуснали страната, за да избегнат наказателно преследване, тъй като неговото начало е осем дни, след като са излезли извън страната. Те обаче разбрали за него и въпреки това не са явили пред разследващите органи. Това давало основания на съда да не може да бъде убеден, че Арабаджиева няма да има подобно поведение в бъдеще.От определението на съда стана известно още, че няма опасност Арабаджиева да упражни натиск на свидетели. То е окончателно и не подлежи на обжалване или протест. ", "date": "2019.06.06", "title": "Маринела Арабаджиева остава в ареста "}
{"url": "http://www.cross.bg/slychai-ypotreba-narkotitzi-1606112.html", "text": "/КРОСС/ През 2015 г. България е отделила 3 892 496 лева за дейности, свързани с наркотиците. Това показва представеният днес доклад на Европейския център за наблюдение над наркотиците и пристрастяването.Отбелязва се, че посочената сума представлява 0.01% от брутния вътрешен продукт, както и че много от дейностите, свързани с наркотиците у нас, не са ясно откроени в бюджетните разчети. Годишно у нас се водят около 2500 дела за наркотици, като сред иззетите забранени вещества на първо място е канабисът, на второ - хероин, на трето и четвърто - амфетамин и екстази, на пето - кокаин. Около 3000 българи ползват лечение за преодоляване на наркотична зависимост.В ЕС канабисът остава най-широко употребяваният наркотик, като 7,4% от хората на възраст 15-64 години (24,7 млн. души) съобщават, че са пушили трева в последната година. Някога в живота това са правили 91,2 млн. европейци (27,4% от населението в посочената възрастова граница).Европейския съюз отчита намаляване на броя на новите случаи на търсене на лечение за употреба на хероин. В последното десетилетие броят на новите случаи на заразяване с ХИВ при венозна употреба на наркотици намалява всяка година с около 40%, се посочва в доклада. За последните пет години се наблюдава общо нарастване на броя на смъртните случаи, свързани с употреба на наркотици, като това засяга всички възрастови групи над 30 години.Кокаин някога в живота си за използвали 18 млн. европейци, 13,7 млн. са опитвали екстази, 12,4 млн. - амфетамин. Общо 85% от смъртните случаи от свръхдоза са при употребяващите опиоиди (хероин, морфин, метадон и т.н.). ЕС отчита, че от 2014 г. насам броят на новопостъпилите за лечение заради употреба на кокаин е нараснал с над 35%. ", "date": "2019.06.06", "title": "Годишно у нас се водят около 2500 дела за наркотици "}
{"url": "http://www.cross.bg/dimov-suda-dokymenti-1606115.html", "text": "/КРОСС/ Апелативният спецсъд потвърди изцяло определението на първоинстанционния съд и остави за постоянно в ареста кмета на Божурище Георги Димов. Той беше задържан при акция и обвинен за длъжностно престъпление. Според обвинението били продадени 4 парцела земя на цена от 2,16 лв. за квадрат, много по-ниска от реалната. Според прокуратурата в една от фирмите, купили имотите, участие имал бащата на Димов.Георги Димов поиска от съда да го освободи под домашен арест. Адвокатът му Божидар Терзийски отбеляза пред съда, че няма обосновано предположение, че клиентът му е извършил престъплението, за което е обвинен. Той представи документи, сред които за продажба на ниви в района на Божурище със сходни цени от 2-3 лв. на кв.м, както и други документи свързани със семейството на Димов и с решения на общинския съвет.Прокуратурата поиска от съда да отхвърли жалбата за по-лека мярка на обвиняемия. Доклад на АДФИ сочел, че имало нарушения в провеждането на търга за имотите - не бил съобразен с нормативните актове. В процедурата за провеждане на търга кметът бил допуснал нарушения съзнателно и с цел да набави облага за четирите дружества спечелили наддаването.Прокурорът по делото посочи още, че има опасност Димов да повлияе на свидетели и да укрие документи важни за разследването. Като помоли съда за мярката на обвиняемия да бъде даден превес на обществения интерес, а не на ситуацията в семейството на Димов. ", "date": "2019.06.06", "title": "Оставиха кмета на Божурище за постоянно в ареста "}
{"url": "http://www.cross.bg/pytin-namesa-strana-1606118.html", "text": "/КРОСС/ Президентът на Русия Владимир Путин предупреди днес, че има голям риск от разпадане на международната система за контрол върху ядрените оръжия, предадоха осведомителните агенции. На среща с ръководители на световни новинарски агенции, състояла се в кулоарите на инвестиционния форум в Санкт Петербург, той заяви, че преговорите с Вашингтон за удължаването на Договора за ограничаване на стратегическите въоръжения (Нов СТАРТ) още не са почнали. Путин обвини американската страна, че бави началото на преговорите за договора, но отбеляза, че последните му телефонни разговори с президента на САЩ Доналд Тръмп вдъхват оптимизъм. Руският президент разкритикува САЩ за оттеглянето им от Договора за ликвидиране на ракетите със среден обсег и отхвърли твърденията на Вашингтон, че Москва нарушава този договор, подписан още през 1987 г. Нов СТАРТ е подписан през 2010 г. от тогавашните президенти Барак Обама и Дмитрий Медведев. Договорът, чийто срок изтича през 2021 г., ограничава двете страни да притежават по не повече от 1550 дислоцирани ядрени бойни глави и 700 дислоцирани ракети и стратегически бомбардировачи, предадоха Ройтерс и Асошиейтед прес. Пред шефовете на чуждестранните медии Владимир Путин обясни, че е приел със спокойствие факта, че не бил поканен на тържествата по случай 75-годишнината от десанта в Нормандия през Втората световна война. На въпрос по темата той отвърна с реторичен въпрос защо е трябвало непременно да бъде поканен и подчерта - \"имам си достатъчно много работа\", съобщи ТАСС. Путин изтъкна, че е важно да се съхранява историческата памет за войните и нацизма и се възмути, че в редица столици из Източна Европа, в Украйна и балтийските държави \"се разхождат хора със свастики\". Президентът на Русия декларира, че неговата страна няма намерение да се намесва във вътрешната политика на САЩ. Без да посочва имена, той заяви, че някои държави не желаят да бъдат изработени общи правила за ненамеса в чужди работи, за да могат сами да прибягват до такива действия. Путин даде Либия и Ирак като пример за негативните последствия от външна военна намеса. По думите му никой от съюзниците на САЩ не е привърженик на военната намеса в друга страна и даже съседите на Венецуела, които осъждат режима на Николас Мадуро, са против военната намеса там, съобщи ТАСС. Владимир Путин предупреди, че евентуална военна намеса на САЩ във Венецуела ще има катастрофални последици. Той обясни, че присъствието на руски военни експерти в латиноамериканската страна е, за да обслужват доставеното руско въоръжение, което са задължени да правят по договор. Путин декларира, че Русия няма намерения да изгражда своя военна база във Венецуела, предаде Ройтерс.", "date": "2019.06.06", "title": "Путин предупреди, че има риск от разпад на системата за контрол върху ядрените оръжия"}
{"url": "http://www.cross.bg/lenta-dvizhenieto-aktivnata-1606119.html", "text": "/КРОСС/ Утре - 7-ми юни движението в тунел „Мало Бучино\" , при км 7 на АМ „Струма\" ще се осъществява поетапно в една лента за ремонтни дейности и възстановяване на автоматични пътни знаци.От 8:30 ч. до 10:30 ч. ще бъде ограничено движението в изпреварващата лента в тръбата за Перник, а трафикът ще се пренасочва в активната лента.От 11:00 ч. до 13:30 ч. ще се ограничи преминаването в изпреварващата лента в тръбата за София, а движението ще е в активната.Необходимо е шофьорите да се движат с повишено внимание и съобразена скорост като спазват стриктно поставената сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.  ", "date": "2019.06.06", "title": "Утре движението в тунел „Мало Бучино“ на АМ „Струма“ ще е в една лента"}
{"url": "http://www.cross.bg/gerb-komisiya-zayavi-1606110.html", "text": "/КРОСС/ Бюджетната парламентарна комисия прие на първо четене партийната субсидия да стане 1 лев на глас от 1 юли.Това предложение за законови промени внесе тази сутрин в парламента премиерът Бойко Борисов след среща с парламентарната група на ГЕРБ.С 10 гласа „за\" бюджетната комисия прие промени в Закона за държавния бюджет за 2019 г., според които от 1 юли субсидията за партиите и коалициите става 1 лев на глас. Депутатите от БСП присъстваха на заседанието на комисията, но отказаха да гласуват с аргумента, че „няма да участват в цирка на ГЕРБ\". „Против\" гласува и народният представител от ДПС Йордан Цонев, който е заместник-председател на комисията. Останалите депутатите от партията отсъстваха заради Рамазан.Цонев заяви, че позицията на ДПС е неизменна от 2001 г. Движението смята, че партиите се финансират или от бюджета, или от олигарсите, друг вариант няма. Според тях това предложение не е добро и ще бъде тежък удар за българската демокрация.Румен Гечев от БСП заяви, че това е кризисен пиар и според него заключението на ЕК, което е съкрушително за България и не предполага влизане в Шенген и валутен съюз, всъщност е довело премиера в парламента днес. Той добави, че в събота на Заседанието на БСП партията ще излезе със становище.Председателят на бюджетната комисия от ГЕРБ Менда Стоянова от своя страна заяви, че и от ГЕРБ са изразявали през годините позицията, че субсидирането на политическите партии в държавата е гаранция за това, че тези партии съществуват и се борят за идеите си, а ГЕРБ нямали друго разбиране.За съжаление, обаче, изтъкна Стоянова, дивият популизъм, обхванал някои партии, изключително нагнетил общественото напрежение през последните дни и те са се почувствали задължени да опитат да отговорят на тези обществени мнения. ", "date": "2019.06.06", "title": "Бюджетната комисия в НС прие субсидията на партиите да стане 1 лев"}
{"url": "http://www.cross.bg/vuzniknal-zhena-akysherka-1606095.html", "text": "/КРОСС/ Жена от Пловдив е задържана за проявена агресия към медицински екип, съобщиха от полицията. На 5 юни полицаи са се отзовали на сигнал за възникнал конфликт в Диагностично-консултативен център в квартал „Столипиново\" в града. На място е установено, че лекарка и акушерка са били нападнати с удари от 35-годишна жена, която внезапно нахлула в кабинета им.Извършителката е отведена за едно денонощие в районното управление.По първоначални данни, повод за агресията й е възникнал проблем при раждане на нейна роднина, която била консултирана от потърпевшите.Срещу жената е образувано бързо производство.Уведомена е Районна прокуратура-Пловдив. ", "date": "2019.06.06", "title": "Жена нападна лекарка и акушерка в \"Столипиново\""}
{"url": "http://www.cross.bg/sybsidiya-zakona-stoyanova-1606096.html", "text": "/КРОСС/ Промените в Закона за политическите партии, с които се фиксира размерът на партийната субсидия, бяха приети единодушно от Народното събрание на първо четене.Със 170 гласа \"за\" депутатите решиха субсидията, която получават партиите, да е в размер от 11 лв. за действително получен глас.По-късно на извънредно заседание на Комисията по бюджет и финанси депутатите ще разгледат и новия законопроект на ГЕРБ, анонсиран от министър-председателя Бойко Борисов, с който се намалява партийната субсидия на един лев.Промени ще се наложат и в Закона за държавния бюджет, тъй като размерът на годишната субсидия се определя на база получени гласове на последните парламентарни избори и се разпределя на база получени действителни гласове. По време на дебатите на първо четене на промените в Закона за политическите партии, Крум Зарков от ПГ на БСП за България изтъкна като проблем разпределението на гласовете, които са отбелязали в квадратчето \"не подкрепям никого\". Според него е показателен начинът, по които институциите реагират. Той визира как Министерство на финансите е побързало да отхвърли всякаква вина, а Министерски съвет да внесе скоростен законопроект. Според Зарков единствената адекватна реакция е била тази на прокуратурата. Според него квадратчето също бива разпределяно при получаване на субсидия.Филип Попов поиска министърът на финансите да поеме политическа отговорност за неправилно разпределената субсидия, тъй като било негово задължение да осъществява контрол. В началото на обсъждането от БСП настояха в зала да присъства финансовият министър Владислав Горанов. \"Той не е осъществил този контрол и затова трябва да понесе политическа отговорност\", каза Попов.Председателят на бюджетната комисия Менда Стоянова каза, че БСП чете избирателно закона. Тя посочи, че има техническа грешка, а не грешка при прилагането на закона. Стоянова представи документ, с който се разпределя партийната субсидия в самата \"Коалиция за България\", които от 2016 г. също са получили повече пари. \"Значи БСП ни лук ял ни лук мирисал\", заключи Стоянова. Тя обясни, че целта на този законопроект е текстовете да бъдат изключително ясни - така че партиите да получават субсидия единствено и само за действителните гласове, подадени за тяхната партия. \"Това вече ще направи ясно и няма да има различни прочити от различни институции и свободни електрони на текстовете от закона\", каза тя. ", "date": "2019.06.06", "title": "Депутатите приеха единодушно промените в Закона за политическите партии "}
{"url": "http://www.cross.bg/pari-izpiraneto-borbata-1606094.html", "text": "/КРОСС/ Най- актуалните въпроси, както и регионални политики в борбата срещу изпирането на пари, обсъдиха в София от 5 до 6 юни експерти и официални гости от Европейския съюз, страни от Западните Балкани, Швейцария, САЩ, Израел, Украйна, Грузия, Австралия и Колумбия.България бе представена от експерти на Държавна агенция \"Национална сигурност\" и Министерство на вътрешните работи.Акцент на събитието бе определянето на проблемни области при противодействието на изпирането на пари, които на следващ етап се залагат в основите на бъдещи законодателни промени в ЕС. По време на семинара бе наблегнато и на съществената роля, която имат публично-частните партньорства в процеса.Европол е постоянен Секретариат на АМОН, като европейската полицейска служба е отговорна за координацията на международно ниво между всички структури при провеждането на специализирани операции в борбата срещу изпирането на пари.Държавна агенция \"Национална сигурност\" поема председателството на АМОН в началото на 2017 г. Активната работа на АМОН допринася за по-доброто сътрудничество на национално и международно ниво между ангажираните институции в борбата срещу  изпирането на пари.Събитието е в изпълнение на проект ISFP-2017-AG-IBA-AMON  \"Неформална група на експертите по изпиране на пари\",финансиран по Фонд \"Вътрешна сигурност\" с бенефициент  ДАНС. ", "date": "2019.06.06", "title": "Европейски експерти обсъждаха прането на пари в София"}
{"url": "http://www.cross.bg/bulgariya-huawei-chast-1606098.html", "text": "/КРОСС/ Huawei Technologies Bulgaria ЕООД вече е част от Конфедерацията на работодателите и индустриалците в България. Успешните партньорства по различни проекти между двете страни намериха своето естествено продължение в официалното приемане на технологичния гигант в редиците на организацията, обединяваща и представляваща бизнес сектора у нас.„За нас тази стъпка е не само кредит на доверие и висока чест. Тя е важна част от политиката на компанията за прозрачност, открита комуникация и директен контакт с максимално широк кръг партньори и клиенти. Сътрудничеството с широкото представителство на Конфедерацията на работодателите и индустриалците в България е хоризонт за много бъдещи съвместни успехи \", заяви Джейсън Лий, генерален директор на Huawei Technologies Bulgaria ЕООД при срещата си с изпълнителния директор на КРИБ. Евгений Иванов го поздрави и заяви, че вярва в благоприятното развитие на събитията в технологичния сектор и устойчивостта на компанията.Двамата с усмивка направиха ретроспекция на съвместните си проекти както в България, така и на международната сцена. Джейсън Лий обобщи, че има конкретни идеи за ново сътрудничество, чието реализиране е само въпрос на време. ", "date": "2019.06.06", "title": "Huawei стана част от КРИБ след дългогодишно успешно партньорство"}
{"url": "http://www.cross.bg/ystroiistva-prelezni-nastilki-1606099.html", "text": "/КРОСС/ Деца на служители на НКЖИ днес раздадоха стотици балони на водачите на МПС и пешеходци, преминаващи през жп прелеза на ул.\"Щросмайер\" в гр. София. Балоните с надпис „Спри! Живей!\" напомниха колко опасно може да бъде „бързането\" и неспазването на правилата за преминаване през жп прелез.Тази година НКЖИ въведе в експлоатация 20 автоматизирани прелезни устройства с изградено видеонаблюдение. Новите автоматизирани прелезни устройства ще спомогнат за намаляване на времето, през което прелезът е „затворен\", ще се намалят експлоатационните разходи и ще отпадне необходимостта от поддръжка на морално и физически остарелите ръчни бариерни инсталации.Планът се реализира по проект за модернизиране на осигурителни системи и прелезни устройства от инвестиционната програма на Компанията, по който за миналата година са вложени 7 996 731 лв. В момента тече процедура по избор на изпълнител за изграждане на нови 20 бр. автоматични прелезни устройства на стойност 8 591 000 лв.От всички железопътни прелези в страната, 522 броя са съоръжени с автоматични устройства, осигуряващи безопасно преминаване на влак през прелеза, както следва: •\tавтоматични прелезни устройства с бариери - 134 бр.; •\tавтоматични прелезни устройства със сигнализация - 267 бр.; •\tелектрически бариери в район на гара - 121 бр. На 313 прелезни устройства са инсталирани шосейни светофари с трета бяла бавно мигаща светлина в съответствие на изискванията на чл. 24 от Наредба № 17 за  регулиране на движението по пътищата със светлинни сигнали. Бялата бавно мигаща светлина на прелезните шосейни светофари подава информация към водачите на пътни превозни средства, че прелезното устройство е изправно и към прелеза не приближава жп возило.През 2018 г. Национална компания „Железопътна инфраструктура\" (НКЖИ) поднови прелезните настилки на 44 жп прелеза в страната с нови, тип „Страйл\". От тях 30 броя прелези са разположени на главни жп линии и 14 броя са на отклонителни жп линии. До края на ноември 2019 г. ще завърши рехабилитацията  на преходните пешеходни мостчета на 8 броя жп коловози в три жп гари разположени на главни жп линии.Подмяната на  остарелите настилки от дървени скари със съвременни, модерни и удобни за експлоатация еластични настилки ще повиши значително безопасността и комфорта  при преминаване през жп прелези и пешеходни мостове.В модернизацията на прелезните настилки, заедно с прилежащите им пешеходни преминавания, са вложени над 4 760 000 лева.Програмата за по-нататъшната смяна на прелезните настилки включва доставка и влагане на еластични прелезни настилки на 100 броя прелези за периода 2019 - 2022 г.Както обикновено при отбелязването на този ден, който съвпада с началото на лятната ваканция на учениците, напомняме, че релсите не са място за игри и снимки.   ", "date": "2019.06.06", "title": " „Най-важното спиране за деня!“ е мотото на тазгодишния Международен ден за безопасно преминаване през железопътните прелези "}
{"url": "http://www.cross.bg/gechev-rymen-krizisen-1606100.html", "text": "/КРОСС/ „Няма две мнения, че при намаляването на субсидията на 1 лв. става дума за кризисен  ПР. В събота ние имаме съвещание и ще излезем с официална позиция при първото четене в парламента.\" Това каза народният представител от „БСП за България\" проф. Румен Гечев по време на заседание на бюджетната комисия в парламента. Той добави, че БСП  отдавна предлага диференцирани данъци, намаляване на ДДС и повече стимули за повишаването на раждаемостта. По думите му това трябва да се коментира в парламента, а не този популизъм.  Гечев заяви, че представителите на БСП в бюджетната комисия няма да гласуват на това заседание, защото не желаят да участват в цирковете, организирани от ГЕРБ. „Не желаем да коментираме този кризисен ПР и  опитите да се отклонява вниманието на обществото от съкрушителния доклад на ЕС от вчера. Ако четете внимателно доклада, ще разберете, че не можем да говорим за никакъв Шенген, никакъв банков съюз и никаква еврозона\", заяви още Румен Гечев.  Народният представител каза още, че БСП има конкретно предложение, което ще внесе и в пленарна зала. „Ние предлагаме oт 3 юни 2019 година - т.е. със задна дата, депозитите, натрупани от партиите, които не са похарчени, да се преведат в бюджета на България. Това е много логично предложение и се надявам колегите от ГЕРБ, които видимо се притесниха, да го осмислят и да сметнат колко пари трябва да се преведат в бюджета\", каза още той.  ", "date": "2019.06.06", "title": "Румен Гечев: Намаляването на субсидията на 1 лв. е кризисен ПР заради червения картон от Брюксел"}
{"url": "http://www.cross.bg/kupane-mesta-kachestvo-1606101.html", "text": "/КРОСС/ Според последния годишен европейски доклад за качеството на водите за къпане, малко над 85 % от наблюдаваните през миналата година места в Европа са отговаряли на най-високите и най-строгите стандарти на Европейския съюз за „отлично\" качество. Публикуваните днес резултати дават добра представа къде би могло да има най-висококачествени води за къпане през това лято.Според тазгодишния доклад на Европейската комисия и Европейската агенция за околна среда (ЕАОС) 95,4 % от 21 831-те места за къпане, наблюдавани в 28-те държави - членки на ЕС, са отговаряли на минималните изисквания за качество съгласно правилата на ЕС. Освен това в доклада бяха включени и 300 места за къпане, наблюдавани в Албания и Швейцария.През 2018 г. 301 (или 1,3 %) от всички места за къпане в ЕС, Албания и Швейцария са оценени като места с „лошо\" качество на водата.Ефективното наблюдение и управление, въведени в съответствие с директивата, заедно с инвестициите в пречистването на градските отпадъчни води, доведоха до рязко намаляване на дела на нетретираните или частично третирани битови и промишлени отпадъци, попадащи във водата. Съгласно правилата на ЕС местните органи събират през целия сезон водни проби от официално определени места за къпане. Пробите се анализират за два вида бактерии, които показват замърсяване от отпадъчни води или от добитък. ", "date": "2019.06.06", "title": "Над 85 % от местата за къпане в Европа с отлично качество на водата"}
{"url": "http://www.cross.bg/informatziya-regylatora-tzenite-1606103.html", "text": "/КРОСС/ Мая Маноилова поиска информация от Комисията за енергийно и водно регулиране /КЕВР/ по Закона за достъп до обществена информация /ЗДОИ/ във връзка с предстоящото увеличение на цените на електрическата енергия, считано от 1 юли 2019 г.Тя поиска от регулатора Заявленията за утвърждаване на нови цени от 1 юли 2019 г. до 30 юни 2020 г. и приложените към тях годишни финансови отчети и доклади за дейността за 2018 г. на ЧЕЗ, ЕВН и Енерго-Про.Повод за това са заличените данни във въпросните заявления на тези дружества, публикувани на Интернет страницата на КЕВР, които засягат финансовата обосновка на цените.Припомняме, че предстои КЕВР да вземе окончателно решение за увеличението на цените на тока за битови потребители средно с около 3,5%. Поради липса на пълна информация, гражданите нямат възможност да се подготвят и участват ефективно в общественото обсъждане, което ще се проведе утре от 10.00 часа в сградата на регулатора.   ", "date": "2019.06.06", "title": "Мая Манолова иска информация по ЗДОИ за скока на тока"}
{"url": "http://www.cross.bg/shofyor-godishno-blusna-1606102.html", "text": "/КРОСС/ Шофьор блъсна 4-годишно дете и избяга, съобщиха от полицията. Инцидентът е станал на 5 юни.На улица „Ст. тамболов\" в Димитровград, 38-годишен водач на „Форд\" при приближаване към място на пътя, където играели деца не е спрял и е блъснал детето.След удара, шофьорът си е тръгнал и не е уведомил контролните органи, но по-късно е установен и задържан. Детето е в болницата с охлузни рани, без опасност за живота.", "date": "2019.06.06", "title": "Шофьор блъсна 4-годишно дете и избяга"}
{"url": "http://www.cross.bg/kynchev-godina-angel-1606077.html", "text": "/КРОСС/ До момента на територията на страната са регистрирани около 70 случая на лаймска болест и около 30 случая на марсилска треска вследствие на ухапване от кърлежи. Сравнено с миналата година сме с около 30% по-малко на брой случаи. Темпът на нарастване обаче е сега, така че през следващите два месеца ще надминем бройката от миналата година, каза по БНР главният държавен здравен инспектор д-р Ангел Кунчев по повод нарастващата опасност от кърлежи въпреки обработката на тревните площи. По думите му кърлежите са повече през тази година, защото обработките не са ефективни заради всекидневните валежи.Д-р Ангел Кунчев препоръча при излизане в природата или при по-продължителен престой в тревни площи да се използват репеленти или да се носят дрехи с дълги ръкави и крачоли, защото така кърлежът не може да се впие в кожата. А след прибиране от престой навън да се огледа тялото.\"При ухапване от кърлеж препоръчваме да се търси лекарска помощ, особено когато става дума за деца или когато кърлежът е влязъл надълбоко в кожата на човека. Важното е да се махне колкото е възможно по-бързо и то трябва да се махне цялото му тяло, защото всяко нарушаване на целостта му крие рискове\", подчерта здравният инспектор.Продължава циркулацията на вируса на морбили в страната, но 2/3 от районите все още не са засегнати, сочат още данните на здравното министерство.\"Темпът не е висок. Епидемичният процес се развива засега в Кюстендил и в София\", уточни д-р Ангел Кунчев. ", "date": "2019.06.06", "title": "Пикът на кърлежите предстои: 70 случая на лаймска болест"}
{"url": "http://www.cross.bg/spasovden-eftimova-gorata-1606073.html", "text": "/КРОСС/ Днес се отбелязва християнският празник Възнесение Господне, който е познат с народното название Спасовден.В народния календар Спасовден се свързва до голяма степен с култа към мъртвите, обяснява етнологът д-р Ивелина Ефтимова, преподавател в ШУ \"Епископ Константин Преславски\".Поверието гласи, че в четвъртъка преди Великден душите на мъртвите слизат на Земята и след 40 дни - на Спасовден, се връщат, посочва тя. Затова и след този празник е една от трите най-големи Задушници - Черешовата.Като един от големите пролетно-летни празници - заедно с Гергьовден и Еньовден, Спасовден е свързан и с плодородието. Поверието гласи, че ако на този ден вали - годината ще е благодатна, разказва д-р Ефтимова. Тя отбелязва, че ако се случи денят да е сух, то тогава има обичай, при който млади моми и момци обикалят нивите и пеят песни за измолване на дъжд.По-късно в селата са правени големи хора. На тях младите моми са обличали невестнески носии на млади булки и така - според поверието, са щели да се задомят до другия Спасовден, обяснява традициите експертът.Друга част от празника е т.нар. \"ходене на росен\". Росен е билка, която цъфти срещу Спасовден и е твърде лековита - помага на болни и недъгави да оздравеят. За целта - те трябва да пренощуват в гората, за да се се отъркалят в росата на сутринта и така да поемат и лечебната сила на росена, казва д-р Ефтимова.Често този ритуал е използван и от бездетни жени, за да заченат. В една патриархална култура - каквато е българската, ако едно семейство няма потомство, се счита за голямо нещастие и се прави всичко това да бъде преодоляно, допълва тя.След Гергьовден обаче в гората има доста пастири със стада.Често след \"ходене на росен\" - дали от лековитата роса или от случайна среща в гората рано сутрин, не е изключено булките да заченат и оттам идва изразът \"Те ти, булка, Спасовден\", обяснява д-р Ефтимова. ", "date": "2019.06.06", "title": "Откъде идва изразът „Те ти, булка, Спасовден“ "}
{"url": "http://www.cross.bg/meksiko-migranti-trump-1606068.html", "text": "/КРОСС/ Властите на Мексико блокираха нов керван от мигранти от Централна Америка, насочили се към САЩ, в опити на правителството да избегне заплахата на президента Доналд Тръмп за налагане на мита заради нелегалната имиграция. Това съобщи БГНЕС.Военните и полицията принудиха стотици мигранти - най-вече от Хондурас - да спрат в южния град Метапа де Домингес, на около 12 километра от границата между Мексико и Гватемала.Националният миграционен институт съобщи, че около 420 мигранти са били спрени и отведени в център за задържане с автобус. Но много други може да са избягали: държавната полиция първоначално съобщи, че кервана се състои от около 1 200 души.Инцидентът се случва, след като делегация на високо равнище, ръководена от мексиканския външен министър Марсело Ебрард, проведе разговори във Вашингтон с американски служители в опит да избегне заплахата от мита на Тръмп.Той предупреди, че ще наложи мита от 5% за целия мексикански износ, които ще се покачват постепенно до 25% до октомври. Това предизвика паника в Мексико, която изнася 80% от продукцията си за САЩ.Преговорите, които завършиха в сряда без споразумение, трябва да бъдат възобновени днес. Тръмп обяви, че ако не бъде постигната сделка, тарифите ще влязат в сила в понеделник.Миграционният институт заяви, че където е приложимо, задържаните мигранти ще бъдат „подпомагани да се върнат в страните си по произход\".Активисти по правата на мигрантите, пътуващи с групата, съобщиха за АФП, че повече от 100 членове на новосъздадената Национална гвардия в Мексико са взели участие в операцията.Мексико изпрати Националната гвардия на южната граница и засили задържанията и депортациите, за да забави притока на мигранти, пресичащи нейната територия към САЩ. Задържанията им на американско-мексиканската граница обаче продължават да се увеличават, с 32% на месечна база през май, до над 144 000, според митниците и граничната защита на САЩ.Напрежението между САЩ и Мексико се повиши вследствие на нарастването на броя на мигрантите през последните месеци - главно централноамериканци. ", "date": "2019.06.06", "title": "Мексико блокира нов керван с мигранти от Централна Америка"}
{"url": "http://www.cross.bg/yredi-mashini-energiya-1606084.html", "text": "/КРОСС/ Някои домашни уреди могат да бъдат използвани дълги години наред и да изиграят огромна роля в това да ограничим екологичният отпечатък, с който белязваме планетата. Съзнателната употреба на домакинските ни уреди, употребата на умни такива, както и на тези с вграден изкуствен интелект ни дават възможност да допринесем за един по-устойчив начин на живот около нас. По повод Световният ден на екологията вчера, LG дава полезни съвети, за това как да ги запазим по-дълго, да намалим потреблението на енергия и като цяло да спестим.Ако направим една обикновена сметка, се оказва, че домакинствата изразходват една четвърт от общото потребление на ток  в ЕС. Важна е не само външната изолация на жилищата, енергийно ефективните домакински уреди, но и това как сме ги настроили. Това може сериозно да повлияе нашият принос към намаляване на екологичния отпечатък върху околната среда, без да споменаваме намаляването на сметките в домакинството. Прост пример е, че ако целият ЕС започне да използва миялни машини, вместо да мие чинии на ръка могат да бъдат спестени 92 кв.ч. електроенергия - това е два пъти консумацията на електричество в Португалия или 3% от потреблението на всяка една от държавите членки на Европейския съюз. Не само това, но питейната водата, която може да се спести е цели 6.142 милиарда литра - достатъчно количество да напълни  2.5 млн. Олимпийски плувни басейна.Пестене на енергия, чрез намаляване на разходите„Въпреки, че средната продължителност на живота на домакинските уреди се увеличава, много от българите все още използват по-стари електроуреди, които хабят енергия\", отбелязват експерти от LG. Ако те бъдат заменени със съвременни модели, емисиите въглероден диоксид ще спаднат значително. Най-често домакинствата използват стари перални машини, хладилници и фризери. Замяната на хладилник, който е на повече от 10-15 години с такъв клас A+++, може да има осезаем ефект върху сметката ви за ток, например. Идентично стоят нещата и с пералните машини. Нова такава, може да намали много сметката за вода.ЕС генерира около 88 милиона тона хранителни отпадъци годишно. Този процес допринася с 8% към повишаването на парниковия ефект на глобално ниво. В огромна степен, по-висококачествените уреди могат да запазят хранителните продукти свежи, за много по-дълъг период.Разумната употреба води до устойчивостИзбирайки качествени уреди, които могат да се използват в продължение на години би се отразило много добре върху околната среда. Инверторните двигатели в някои домакински уреди и климатици използват много по-малко енергия в сравнение със стандартните двигатели, което от своя страна удължава и живота им. Неслучайно LG предлагат 10-годишна гаранция за двигателите си с директно задвижване в пералните машини и компресорите в хладилниците.Мисията за по устойчив начин на живот не спира само с това да изберем качествени домакински уреди, но до голяма степен зависи и от това как ще се грижим за тях и как ще ги използваме. Пример за това е, че не бива да поставям хладилника у дома близо до източник на топлина (като печката например) или да го разполагаме пред директна слънчева светлина. Освен това е важно уредът да не бъде поставян в твърде тесни пространства, за да остава достатъчно място за вентилация на гърба - поне 10 см. отстояние от стената. Редовно трябва да проверяваме дали сме затворили добре вратата и когато уредът не е No-Frost, да го размразяваме и почистваме минимум два пъти годишно.С пералните машини най-ефективният метод за пестене на енергия е да сме разумни при избора на температура. Средно замърсените дрехи, можем да перем на температура между 30 и 40 градуса, но на по-дълга програма. Пералнята трябва да е добре напълнена, без обаче да надхвърляме посочения обем. Когато използваме центрофуга е важно да я включим на по-високи обороти. Изключение правят много деликатните материи.На фокус: Изкуственият интелектAI решенията имат все по-голямо значение, когато говорим за домакински уреди. „Домакинските уреди, които разполагат с  AI технология вече са достъпни и благодарение на това, че анализират не само външните фактори около тях, но и навиците и нуждите на собствениците си, могат да предложат много по-ефективна употреба. Фактът, че можем да ги управляваме от разстояние ги прави още по-ефективни, тъй като освен всичко друго те пестят и време\", казват експертите на LG.Например, ако пътувате, LG Smart ThinQ  приложението, може да следи и настройва температурата в хладилника ви. А ако, случайно сте пропуснали да затворите вратата му, ще получите нотификация на своя телефон. По същия начин можете да контролирате дистанционно климатика си или пералнята, за да завършите прането още преди да сте се прибрали.Много важно е да внимаваме и да следим за състоянието на своите уреди. Това ще бъде от полза не само за това да пазим природата около себе си, но и ще ви спести допълнителни разходи. Ако някой от домакинските уреди дава индикации за това, че има някакъв проблем, навременната реакция за неговото отстраняване или подмяна, са изключително важни. ", "date": "2019.06.06", "title": "Екологичният отпечатък може да се намали, чрез употребата на умни домашни електроуреди"}
{"url": "http://www.cross.bg/bulgariya-slunchev-holideiiz-1606085.html", "text": "/КРОСС/ Най-големият туристически оператор у нас „Балкан Холидейз\", който ежегодно води хиляди британски гости в черноморските и в зимните курорти на България, е домакин на група от 80 елитни туристически агенти, които пристигат в Слънчев бряг тази седмица. Повод за събитието е отбелязването на 50-годишен юбилей от първия чартърен полет от Великобритания до България.Представителите на британската туристическа индустрия, които гостуват на \"Балкан Холидейз\" у нас, имат възможността да се запознаят с предимствата на популярните курорти Слънчев бряг и Несебър, както и да посетят различни хотели и атракции, за да добият впечатления за местните традиции и гостоприемство.  С официална церемония в ресторант „Ханска шатра\" в Слънчев бряг домакинът „Балкан Холидейз\" награди някои от най-големите туристически агенти за приноса им към популяризиране и продажба на почивки за България. Награди за принос и грижа за издигане имиджа на страната ни като световна туристическа дестинация получиха и водещи български хотелиери, партньори на фирмата.Така компанията, която оперира в туристическия сектор в продължение на 53 години, показа признателност към своите партньори  за лоялността и ангажираността към България като туристическа дестинация. Юбилеят се превърна и в повод за стартирането на новата програма 2020 на най-големия туристически оператор у нас „Балкан Холидейз\". Проучванията показват, че България остава много популярна дестинация за британските туристи. Слънчев бряг наскоро се издигна на челно място в популярно британско проучване сред най-известните европейски курорти. Барометърът Holiday Costs Barometer взема под внимание 9 основни параметъра за оценяване на курортите, които класират Слънчев бряг като най-доброто място по критерий цена-качество в сравнение с курортите в Испания, Гърция и други страни.", "date": "2019.06.06", "title": "“Балкан Холидейз” празнува 50 години чартърни полети от Великобритания до България"}
{"url": "http://www.cross.bg/bulgariya-evropa-godini-1606086.html", "text": "/КРОСС/ Декларация от името на ПГ на \"БСП за България\"Искам да поставя на вашето внимание въпроса за държавата, който мисля, че вие удобно ще се опитате да премълчите. Поставям го пред вас, пред правителството, пред премиера и пред българския народ. Поставям  на вашето внимание 3 думи- тревога, подмяна и отговорност.Тревога от факта, че вчера правителството на Борисов, но чрез него и България, получи два много звучни европейски шамара. Холандският външен министър заяви, че не ни искат в Шенген заради корупция- директно и открито. Каза, че премиерът му показвал снимки от оградата. Европа не вярва на снимки и казва: \"Заради корупцията на вашето правителство не ви искаме в Шенген\". По същото време излезе и европейският доклад - Европейски семестър 2019г. Тук поставям на вниманието ви втората дума - подмяна. Ето как. Това е най-тежкият доклад, който България е получавала откакто сме член на ЕС- тежък, аналитичен и критичен по всички сектори от живота на България. Къде е подмяната? Борисов твърди: \"Бизнес средата в България е една от най-добрите в Европа\". Европейският доклад казва: \"Бизнес средата в България е слаба. Корупцията гони инвестициите.\" По темата образование Борисов твърди: \"За образование даваме пари без да се замисляме\". Европа констатира: \"България не инвестира в образованието си, особено начално и средно и резултатите са ниски\". По здравеопазването Борисов се хвали: \"Даваме все повече и повече пари за здравеопазване и то се подобрява\". Европа оценява: \"Българите имат ограничен достъп до здравеопазване, няма лекари, няма медицински сестри. Преките плащания от пациентите са най-високи в Европа.\" За борбата с контрабандата, голямата гордост на Борисов, за която той казва: \"Почти я няма. Справихме се с контрабандата и я занулихме\". Европа обаче вижда, че не се събират данъци, акцизи и има незаконна търговия с горива в България. По темата за инвестициите Борисов твърди: \"Откриваме всеки ден заводи, даже по два на ден и инвестициите растат\". Някои ги е откривал преди 2 години и сега- пак. Европа констатира: \"Корупцията, регулаторните режими, недостатъчната работна ръка са пречка пред инвеститорите, които напускат България\".Да си дойдем на думата и за близките до властта фирми, за които БСП много говори в последните години. Вижте как ги оценява Брюксел: \"Честото използване на пряко възлагане на обществени поръчки и големият брой единични оферти са заплаха за прозрачността и ефективността на системата за обществените поръчки\". Стигам и до най-болезнения въпрос за нас, надявам се и за вас - доходи и неравенство. Европа казва, че процентът на бедност и социално изключване в България е  32,8%, значително над средното равнище за ЕС. Как отговаря нашият отговорен към тази тема премиер - 'Българите забогатяха и тръгнаха на почивки, затова са в Гърция\". Неравенствата- Европа: \"Доходите на най-богатите в България 20%, са 7,7 пъти по високи от тези на най-бедите 20%. Това е сред най-високите равнища в ЕС\". Вместо тревога по този въпрос, нашият премиер отговаря: \"Социалистите искат да взимат от богатите и да дават на бедните\". Най-голямата му гордост - пътищата, в които потънаха милиони, от които се откраднаха много, е оценена от Европа така: \"Обхватът и качеството на пътната инфраструктура в България остават под средното на ЕС\".За отговорността- нашата, на \"БСП за България\", като опозиция, е да назоваваме тези проблеми, да ги критикуваме и да предлагаме алтернатива. Свършихме ли си работата? От години назоваваме проблемите и какво получихме от другата страна: \"Социалистите сеят омраза и жлъч\", \"Те са хора, които готвят държавен преврат\", \"Те искат сваляне на законното правителство\". Предложихме ли алтернатива- предлагахме и тук от трибуната, и в нашата програма за развитие на България.  Ние сме си свършили работата. Къде е вашата отговорност?Борисов и днес не намери кураж да премине през тази врата и да застане пред нас. Тези неща щях да му ги кажа в очите и да искаме отговори. Уважаеми г-н Борисов,Защо за 10 години управление на България докарахте държавата до това състояние. Това не е оценка само на българските социалисти, а на вашите партньори в Европа. Защо 10 години не признахте грешките си? Защо 10 години не приехте алтернативата? Накъде водите България?  Продължаваме по оценките на Европа да бъдем най-бедната, най-корумпираната, без достъп до здравеопазване, с некачествено образование и инфраструктура държава. Искаме отговори и политическа отговорност от това правителство и това мнозинство. Вие знаете как се носи тя.  ", "date": "2019.06.06", "title": "Корнелия Нинова: Правителството получи в един ден два шамара "}
{"url": "http://www.cross.bg/jazz-talks-programa-1606087.html", "text": "/КРОСС/Изключително интересна програма очаква всички професионалисти в областта на музиката в рамките на тазгодишната конференция A to JazZ Talks, провеждаща се в рамките на най-мащабния и разнообразен фестивал A to JazZ. Платформата за обмен на опит, която отваря врати за нови сътру дничества на международно ниво, ще се проведе на 5 юли, между 10:00 и 17:00 ч., в литературен клуб Перото в НДК.Специално за събитието, включващо професионални дискусии, презентационни панели и менторски сесии, у нас пристигат водещи имена от Европа и САЩ с дългогодишен опит в сферата на джаза. Събитието се провежда под мотото „Път към международната сцена\", а лектори ще бъдат Катрин Маквикер, Иън Патерсън, Вирго Силламаа и Улрих Бекерхоф. Модератор ще е българският пианист, композитор и продуцент Димитър Бодуров, който от 2000-та година се развива професионално в Холандия. Единствената по рода си у нас конферентна платформа ще бъде фокусирана върху всички стъпки, които един музикант следва да предприеме, за да пробие на световния пазар. Интересен акцент в програмата се явяват менторските сесии, при които всеки присъстващ ще може да води лична дискусия с лекторите по конкретни въпроси, засягащи професионалното му развитие.Катрин Маквикер (САЩ) е директор и основател на Music Works International и има зад гърба си тридесетгодишен опит като агент, а сред имената, за чието развитие е допринесла, се нареждат Dianne Reeves, Wayne Shorter и Norah Jones. Вторият участник в презентационните панели - Вирго Силламаа (Естония) също е с изключително разнообразна сфера на дейност - изпълнителен директор е на експорт офис и център за развитие на музикалната индустрия Music Estonia, собственик и основател е на консултантска агенция Avarus, част е от Управителния съвет на European Music Exporters Exchange, както и членува в съвета на Baltic Film, Media, Arts and Communication School. Като специален гост и лектор ще се включи и Иън Патерсън (Великобритания), който е музикален критик и журналист в най-знаковото списание за джаз музика в Европа All About Jazz. Отделен панел ще има също Улрих Бекерхоф (Германия) - артистичният директор на най-голямото изложение за джаз в Европа JazzAhead!. В програмата на A to JazZ Talks е включен и презентационен панел на Национален фонд „Култура\" и Столична програма „Култура\" с фокус върху финансирането на творчески продукти и участия в международни форуми. Пълната програма на A to JazZ Talks е достъпна на atojazz.bg, за повече подробности и актуални новини следете и събитието във фейсбук.  Входът е свободен, но всички желаещи да присъстват е необходимо да се регистрират предварително през линка в Eventbrite. Панелите и дискусиите ще се провеждат на английски език.Не пропускайте изключителната селекция от най-младите световни и български артисти в трите фестивални дни на A to JazZ на 5, 6 и 7 юли в Южен парк 2. Хедлайнери на деветото поредно издание на A to JazZ са новаторите Jacob Collier, Christian Scott aTunde Adjuah и Ghost-Note, а тазгодишното издание е посветено на младото поколение в музиката, новото звучене и авангардните смесици от стилове.A to JazZ Festival се провежда с изключителната подкрепа на фондация Америка за България, Столична община и Министерство на културата. A to JazZ Talks се провежда в подкрепата на Столична програма „Култура\" и Национален фонд „Култура\".За повече информация, детайли и актуални новини около A to JazZ 2019 следете Facebook и Instagram, както и сайта www.atojazz.bg. Официалните хаштагове на фестивала са #atojazz, #atojazzfestival, #atojazz2019.   ", "date": "2019.06.06", "title": "Световни джаз експерти се събират на единствената по рода си конференция A to JazZ Talks 2019 "}
{"url": "http://www.cross.bg/evro-most-sredstvo-1606088.html", "text": "/КРОСС/ 30 000 евро задържаха митническите служители от Главна дирекция „Митническо разузнаване и разследване\" на ГКПП Дунав мост -Русе.  Нелегално пренасяната валута е открита в пътнически микробус, с българска регистрация, излизащ от страната на 05.06.2019 г. Превозното средство, управлявано от български гражданин, е отклонено в халето за  щателна митническа проверка, при която са открити  20 000 и 10 000 евро, съответно в кожена и полиетиленова чанти, укрити във фабрична кухина, под предната седалка на превозното средство. Водачът заявил, че парите са на негов приятел, който му ги дал за покупка на автомобил.  На нарушителя  е съставен акт по Валутния закон.", "date": "2019.06.06", "title": "Недекларирани 30 000 евро в тайник на микробус откриха на ГКПП Дунав мост "}
{"url": "http://www.cross.bg/rysiya-kitaii-ryska-1606089.html", "text": "/КРОСС/ На 5 юни в Москва, в присъствието на държавните ръководители на Русия и Китай, бе подписан договор за изграждането на Трети и Четвърти енергоблокове на китайската АЕЦ „Сюйдапу\", проектирани по руска технология с реактори ВВЕР-1200. Официалната церемония се състоя по време на държавното посещение на президента на Китай Си Дзинпин в Русия. Документите бяха подписани от представители на инженерното подразделение на „Росатом\" - АСЕ, и на Китайската национална ядрена корпорация  CNNC. „Днес придвижихме проекта за изграждане на новите атомни енергобокове по руска технология на нова площадка към етапа на практическа реализация. Като включим и подписания по-рано договор за АЕЦ „Тянван\", до 2028 г. ще изградим заедно с нашите китайски партньори четири нови енергоблока от поколение „3 плюс\", отбеляза Алексей Лихачов, генерален директор на държавната корпорация „Росатом\". Договорът за изграждане на Седми и Осми енергоблок на АЕЦ „Тянван\" с реактори по руска технология ВВЕР-1200 бе подписан през март тази година. По план Седми енергоблок на централата трябва да заработи през 2026 г., а Осми - през 2027 година. Пускането в експлоатация на Трети енергоблок на АЕЦ „Сюйдапу\" е насрочено за 2027 г., а на Четвърти - за 2028 година.Подготовката на договорите бе в съответствие със стратегическия пакет от споразумения, определящ ключовите области за развитие на сътрудничеството между Русия и Китай в ядрената енергетика през следващите десетилетия. Той бе подписан на 8 юни 2018 г. по време на посещението на президента  на Русия Владимир Путин в Китай.   ", "date": "2019.06.06", "title": "Русия и Китай подписаха споразумение за нови атомни енергоблокове"}
{"url": "http://www.cross.bg/gymite-izvurshitelyat-gymi-1606092.html", "text": "/КРОСС/ Над 30 автомобила в столичния квартал \"Западен парк\" осъмнаха с нарязани гуми. Вандалската проява е станала през нощта. Извършителят е задържан. Той е 30-годишен, криминално проявен. Осъждан е за наркотици, нанасяне на телесни повреди и палежи, съобщи bTV.Вандалът е бил забелязан на ул. \"Суходолска\" от младеж, който живее в квартала. Окколо 1.30 часа той се събудил от силен шум от свистене. Излязъл навън, за да види какво става, тъй като и неговата кола била паркирана пред блока. Видял мъж с качулка, който минава покрай паркираните коли и с нож реже гумите им. След това подал сигнал в полицията.Извършителят е рязал по две или три гуми на автомобил. Някои от тях са нови - с едва 500 км пробег, оплакаха се собственици. ", "date": "2019.06.06", "title": "Вандал наряза гумите на над 30 коли в столичен квартал"}
{"url": "http://www.cross.bg/slivane-reno-napravim-1606079.html", "text": "/КРОСС/ Групата „Фиат Крайслер\" оттегли офертата си за сливане с френската компания „Рено\". На заседание на управителния съвет на „Рено\", продължило до късно тази нощ, не е било взето решение за сделката.Дотук се стигна, след като френското правителство поиска гласуването да бъде отложено. Френската държава е най-големият акционер в компанията с дял от 15%.Офертата за сливане на стойност 35 милиарда долара можеше да създаде третия по големина автомобилостроител в света след „Фолксваген\" и „Тойота\".„Нека да направим нещата добре. Има оферта за сливане, която беше предложена от „Фиат\" преди седмица. Това предложение, както винаги съм казвал, предоставя добра възможност. Искаме това сливане да се случи, но няма да го направим на всяка цена\", заяви Брюно Льо Мер, министър на финансите на Франция. ", "date": "2019.06.06", "title": "„Фиат Крайслер” оттегли офертата си за сливане с „Рено”"}
{"url": "http://www.cross.bg/frantzisk-lorentzo-klyba-1606080.html", "text": "/КРОСС/ Аржентинският Сан Лоренцо взе решение да кръсти стадиона си на папа Франциск.Решението е на шефовете на клуба, които по този начин искат да почетат фен №1 на клуба.Папа Франциск или Хорхе Берголио, както е рожденното му име, никога не е крил любовта си към клуба.Още от ранна детска възраст той е посещавал двубоите на Сан Лоренцо, като и до днес признава, че следи изявите на тима.Така в негова чест стадион \"Педро Бидегаин\" ще бъде прекръстен на \"Папа Франциск\" в нощта между 30 юни и 1 юли.Решението се хареса на феновете на Сан Лоренцо, които са сред най-многобройните в Аржентина.Те обожоват папата, най-вече заради историческата първа титла от Копа Либертадорес, която тимът спечели през 2014-а, само година след обявяването на Франциск за папа.Разбира се, той няма нищо общо с този трофей, но според силно вярващите фенове на Сан Лоренцо, нещата са свързани.Клубът е част от така познатата \"голяма петица\" на аржентинския футбол, заедно с Бока Хуниорс, Ривър Плейт, Расинг и Индепендиенте. ", "date": "2019.06.06", "title": " Аржентински клуб кръщава стадион на папата "}
{"url": "http://www.cross.bg/byrgas-nikakvi-mlada-1606081.html", "text": "/КРОСС/  Млада сервитьорка издъхна в Бургас по време на работа пред очите на десетки. Неочакваната смърт първоначално изглеждаше мистериозна, но впоследствие се изясни, че причините са здравословни, сочат данните от аутопсията. Момичето на име Мария на 21 г. умира по време на работа без никакви предишни симптоми за проблеми със здравето.\"Нямало е никакви странични податки, че нещо е можело да й се случи\", коментираха от бургаската полиция.Мария е дошла за втората смяна в заведението в центъра на Бургас. Около 20 часа вечерта, докато обслужва масите, внезапно й става лошо и кляка. След това пада на земята, а клиентите на заведението си мислят, че е припаднала.  Заедно с останалия персонал присъстващите се втурнали да я свестяват, но се оказва, че момичето не диша. Някои от свидетелите на нещастния случай позвънили моментално на тел. 112. Линейката дошла в рамките на минути, но момичето било вече мъртво. ", "date": "2019.06.06", "title": "Млада сервитьорка издъхна пред очите на десетки в центъра на в Бургас "}
{"url": "http://www.cross.bg/pytin-vladimir-vatikana-1606082.html", "text": "/КРОСС/ Главата на Римокатолическата църква папа Франциск ще приеме президента на Русия Владимир Путин на 4 юли, съобщи АФП, като цитира съобщение на Ватикана.\"Мога да потвърдя, че Светият отец ще приеме на аудиенция във Ватикана президента на Руската федерация Владимир Путин на 4 юли\", заяви говорителят на Ватикана Алесандро Джизоти.На 5 ноември 2003 г. тогавашният Папа Йоан Павел II прие руския президент Владимир Путин (в неговия първи мандат). На тази среща папата постави като приоритет подобряването на отношенията между Ватикана и Руската православна църква. Срещата се състоя в рамките на двудневното държавно посещение на президента Путин в Италия по покана на италианския президент Силвио Берлускони. Тогава Путин участва в срещата на върха на Европейския съюз. ", "date": "2019.06.06", "title": "Папа Франциск ще приеме Владимир Путин на 4 юли"}
{"url": "http://www.cross.bg/direkt-bileti-solar-1606083.html", "text": "/КРОСС/ Платформата за електронно банкиране на Банка ДСК - , улеснява и това лято музикалните фенове с възможности за покупка на билети с отстъпка от редовната им цена за най-интересните предстоящи музикални събития.Феновете на рока могат да закупят билети за най-големия музикален фестивал у нас HILLS OF ROCK на преференциални цени. Третото поредно издание на фестивала ще се проведе на 28, 29 и 30 юли на Гребния канал в Пловдив. Водещи изпълнители на HILLS OF ROCK, който е част от програмата на „Пловдив 2019 - Европейска столица на културата\", ще бъдат рок легендите Whitesnake, култовата алтернативна рок банда Garbage и американската рок група Disturbed. Фестивалът ще събере и много други представители на различните течения в рок музиката, сред които и няколко български групи. Еднодневен билет за фестивала е на редовна цена от 100 лв., докато през ДСК Директ цената е 80 лв. Цената на тридневен билет от 180 лв. през ДСК Директ е на стойност 150 лв.Любителите на техно музиката също могат да се възползват от възможността за закупуване на билети на преференциални цени за извънклубното парти на YALTA CLUB - SOLAR. Билетите могат да бъдат закупени през ДСК Директ на специална цена от 30 лв. В разгара на лятото и за първи път в България, в рамките на откриващото за тази година SOLAR парти, феновете могат да се насладят на живо на култовия артист с неподражаемо техно звучене Paul Kalkbrenner. Той идва за SOLAR в парка на летище София на 6 юли заедно с друга легенда - Richie Hawtin. Партито няма да остане и без българско участие в лицето на резидента на YALTA CLUB и създател на Takeover Liubo Ursiny.Функционалността в  за закупуване на билети с отстъпка от редовната цена е достъпна чрез меню „Преводи\" > секция „Нов превод\" >  „Други\"  / Hills of Rock 2019/ SOLAR - P.Kalkbrenner&R. Hawtin/. При успешно плащане на потребителите ще бъде изпратен e-mail с референтен номер на операцията. Закупените билети се получават на касите на място в дните на събитията срещу разпечатка на съответния e-mail.Билетите за HILLS OF ROCK ще са в продажба през ДСК Директ от 5 юни до 26 юни, докато тези за SOLAR - от 7 юни до 4 юли 2019.Банка ДСК ще продължи да радва феновете на хубавата музика и ще предоставя на клиентите си преференциални цени за най-големите музикални събития в страната през платформата за електронно банкиране .  ", "date": "2019.06.06", "title": "Банка ДСК предлага билети на преференциални цени за музикалните събития на лято 2019"}
{"url": "http://www.cross.bg/kronshtad-kreposti-sankt-peterbyrg-1606078.html", "text": "/КРОСС/ Една от туристическите перли на Русия - Санкт Петербург, скоро ще има нова атракция - разходка из морските крепости край града.Амбицията на управата на северната руска столица, както наричат Санкт Петербург е да превърне морските крепости, строени през 18 век, в мащабен музей на открито. В миналото крепостите във Финския залив, начело с Кронщад, са предпазвали града от нападение по море. След като губят основното си предназначение, повече от тях са изоставени.Местната управа на Санкт-Петербург търси инвеститори и дарители, с чиято помощ да превърне укрепленията, които са 22 на брой, в атрактивен туристически маршрут. Интересът към съоръженията нараства с всяка изминала година.Евгени Панкевич, председател на комитет за развитие на туризма: \"Всяка година има множество запитвания за посещение на Кронщад и ние съдействаме. Фактът, че скоро ще има нов туристически маршрут - между Кронщадските крепости, е от полза и за двете страни - за живеещите и за посетителите на Санкт-Петербург.\"Повечето от крепостите са построени върху изкуствени острови. В момента обаче обиколките по тях се организират от частни фирми, липсва подходяща инфраструктура, за да се стигне до тях, а и за поддържането им. Тук идва и ролята на общината.Най-известният форт е Кронщад. Построен е на остров Котлин и се намира на около 30 км от Санкт-Петербург. Бил е дом на руското адмиралтейство и на Балтийския флот. До средата на 90-те години на 20 век е затворен военен град.Историческият център на Кронщад е обявен от ЮТЕСКО за част от световното културно наследство. ", "date": "2019.06.06", "title": "Морските крепости на Русия стават туристическа атракция "}
{"url": "http://www.cross.bg/fyodor-robot-ryski-1606093.html", "text": "/КРОСС/ През август хуманоидния робот \"Фьодор\" (FEDOR) ще пътува до Международната космическа станция на пилотиран космически кораб \"Союз\". Това разкри изпълнителният директор на пилотираните програми на Роскосмос Сергей Крикалев.\"Както знаете, той ще лети на кораба. Ние обаче не гледаме на него като на космонавт, а като на експеримент\", заявява представителят на Роскосмос.\"Фьодор\" е първият руски хуманоиден робот. Той е разработен по искане на Министерството на извънредните ситуации с цел провеждането на екстремни спасителни операции. В същото време \"Фьодор\" е мултифункционален. Той може да завива винтове, да извършва тежък труд и дори да стреля с пистолети. Роботът дори може да шофира автомобил, като върти волана, натиска педалите и сменя скоростите досущ като човек.В началото на тази година роботът е бил \"ударен\" от западни санкции, въведени след демонстрацията, в която роботът използва оръжие. Множество компании са решили да спрат доставянето на хардуер за проекта. Въпреки това \"Фьодор\" продължава да се развива, като най-способния руски робо-проект. ", "date": "2019.06.06", "title": "Руският робот \"стрелец\" ще се отправи към МКС "}
{"url": "http://www.cross.bg/huawei-pysna-informatzionen-1606090.html", "text": "/КРОСС/ Както знаете, правителството на САЩ сложи Huawei в забранителен списък за търговия с американски компании, което предизвика невиждана по мащаби криза в цялото технологично общество, макар че по-късно санкциите бяха отложени за период от 90 дни.Това дойде точно в момент, в който света се готви масово да приеме 5G и китайската компания е един от изявените лидери не само в оборудването, но и в технологиите и патентите за мрежите от пето поколение.За потребителите на телефони Huawei и Honor обаче седят доста въпросителни като това дали устройствата им ще получават бъдещи обновления за сигурност и на операционната система. За да разсее всички неясноти около актуалната ситуация Huawei пусна специален  на много езици, включително и на български.В него можете да намерите отговори на най-важните въпроси, а освен това се обновява постоянно с нова информация. Налични са и контакти за връзка с българския офис на компанията. ", "date": "2019.06.06", "title": "Huawei пусна информационен сайт на български"}
{"url": "http://www.cross.bg/zaradi-neychebni-detzata-1606116.html", "text": "/КРОСС/ Заради изпитите за кандидатстване след 7-ми клас, 17 и 19 юни ще са неучебни за всички училища, реши Министерството на образованието.Първоначално дните бяха обявени за учебни, за да не губят децата материал, но заради недоволството на учители, че сутринта трябва да са квестори, а следобед да преподават на собствените си ученици, министерството промени позицията си и обяви дните за неучебни.За първи път подаването на документи ще е изцяло електронно - независимо дали се подават от вкъщи или в училище гнездо. Всяка работа ще има индивидуален електронен бар код, за да не се бъркат различните работи на учениците. Тестовете ще се проверяват вече електронно, затова, заради сканирането, децата ще трябва да пишат с черен химикал. ", "date": "2019.06.06", "title": "17 и 19 юни ще са неучебни заради изпитите след 7. клас "}
{"url": "http://www.cross.bg/rysiya-radev-otnosheniya-1606117.html", "text": "/КРОСС/ Президентът Румен Радев разговаря днес с руския си колега Владимир Путин в Константиновския дворец в Санкт Петербург. Българският държавен глава е в Русия за участие в Международния икономически форум, където разговаря и с шефа на \"Газпром\" Алексей Милер. В българската делегация участва и вицепремиерът Марияна Николова. В рамките на форума Радев ще разговаря още с генералния секретар на ООН Антониу Гутериш и с министър-председателя на Армения - Никол Пашинян.\"България е член на ЕС и НАТО, но това не изключва развитието на интензивни отношения с Руската федерация. Нашата втора среща за такъв кратък период е ясен сигнал за новата динамика в двустранните отношения, които се базират на дълбоки исторически, културни и духовни връзки, посочи Радев и допълни, че това е сигнал, че двете страни желаят да развият тези отношения интензивно и конструктивно на взаимноизгодна основа\", заяви Радев в началото на срещата, предаде БТА.Той отбеляза добрите отношения на ниво правителство и на ниво парламенти на двете страни и посочи добрите отношения в областта на културата, науката образованието, туризма. Стратегически партньори сме в областта на енергетиката и имаме потенциал това сътрудничество да се задълбочава, каза българският президент.Знаете, че вече придобихме два руски реактора, това означава и предполага, че Русия има място в изграждането на бъдещата ядрена централа, независимо кой ще спечели търга за стратегически инвеститор. В областта на газовите доставки и транзит също имаме дългогодишно партньорство. Искам по-подробно да ви запозная с това, че България продължава да модернизира и разширява своята газопреносна мрежа, с планове за изграждане на газоразпределителен център, газова борса, в ход е изграждането на интерконектори с нашите съседи\", коментира още той.От своя страна Владимир Путин посочи, че отношенията между Русия и България постепенно се възстановяват и допълни, че започваме да използваме резервите за активизиране на двустранните ни отношения.Това е втората му среща между двамата след разговора им в Сочи преди година. Тогава те заявиха, че пълноценният политически диалог между България и Русия е възстановен след 10-годишно прекъсване.Този път, точно преди срещата им, Радев даде интервю пред руската държавна информационна агенция ТАСС, в което заяви, че Русия е сред най-значимите външноикономически партньори на България и изрази увереност, че строителството на втората АЕЦ \"Белене\" ще бъде завършено.По-късно днес българският държавен глава и съпругата си Десислава Радева ще се срещнат и с представители на българската общност. ", "date": "2019.06.06", "title": "Радев към Путин: Русия има място в изграждането на ядрена централа у нас"}
{"url": "http://www.cross.bg/bebeta-lechenieto-natali-1606061.html", "text": "/КРОСС/ Момиче на едва 12 години стана най-младият дарител на Майчин дом, като подари на интензивното отделение термо легло за лечение на недоносени и високорискови бебета. Малката Натали Присадашка е родена преждевременно през 2006 г. и се лекува в Клиниката по неонатология в продължение на повече от 3 месеца. Тя идва на бял свят много рано, едва в 26-та гестационна седмица (средата на шестия месец от бременността), когато шансът за оцеляването и здравето на децата е много малък. Лекарите дълго се борят за живота ѝ, а след лечението в интензивно отделение Натали е подложена на продължителната рехабилитация. Постепенно жизнените ѝ способности се развиват и нормализират, а тя успява да настигне връстниците си по размери и телесно тегло. Днес Натали учи, спортува, интересува се от изкуство и мечтае някой ден да стане архитект или археолог.Престоят на недоносените бебета в термо легло е важна стъпка от тяхната адаптация от кувьоз към самостоятелно легло. Техниката се прилага за лечението на недоносени бебета с тегло над 1600 гр. и поддържа постоянна температура от 35-37 градуса. Креватчето разполага с всички необходими средства за захранване с допълнителна апаратура за лечението на бебето, загрява се равномерно от горе и от долу, а откритата му част позволява пряк достъп за извършване на терапевтични манипулации и за осъществяване на емоционален контакт между бебето и родителите. Годишно в „Майчин дом\" се раждат около 4 000 бебета, а средно всяко пето от тях е недоносено. Високата концентрация на предтерминни раждания се дължи на специалния статут на болницата, която проследява патологични бременности и най-сложните случаи от цяла България.", "date": "2019.06.06", "title": "Дете на 12 години стана най-младият дарител на Майчин дом"}
{"url": "http://www.cross.bg/preporuka-ganev-tova-1606054.html", "text": "/КРОСС/ Управляващите трябва да обърнат сериозно внимание на новата препоръка на  която критикува страната ни за инвестициите в инфраструктурата. Това заяви в предаването „Преди всички\" Георги Ганев от Центъра за либерални стратегии.„Това е изцяло нова препоръка, която се появи в доклада за страната ни от Брюксел\", подчерта Ганев и допълни:„Това всъщност е реакция към трагичния случай край Своге и заради това, че 30-40 км магистрала в България изведнъж станаха немагистрала. Което показва сериозни слабости в начина, по който се изгражда и поддържа инфраструктура\".Проблем има в ефективността на усвояването на еврофондовете, пазара на труда и събирането на приходите, особено от акциз върху горивата, подчерта още икономистът:„Определено през последните 4-5 години има сериозен успех в тази област, което показва, че когато има желание, може. Още по-трудно обяснимо става това несъбиране на акциза върху горивата\". ", "date": "2019.06.06", "title": "Георги Ганев: Управляващите да обърнат внимание на новата препоръка на ЕК "}
{"url": "http://www.cross.bg/svishtov-drakyla-krepost-1606066.html", "text": "/КРОСС/ Историята на граф Дракула, освен че е филмирана от Холивуд, се оказва и записана в исторически документи - които водят до Свищов.„1461 година, зимата, когато небезизвестният Влад Цепеш - Дракула, при една от многобройните си войни с турците, пресича Дунава, обсажда свищовската крепост, превзема я и набива на кол няколко стотин османци\", каза проф. Николай Овчаров - археолог. Не само е превзел свищовската крепост,  но тя била и негова база в рамките на тази зима и той е резидирал в нея. Разказват се легенди, които са малко поукрасени, че е имал жена в Свищов и даже наследник. Фактът със сигурност е, че дракулът е бил в Свищов.Разкопките на крепостта, позната в Свищов като Калето, за последно е имало преди повече от 60 години. При първите копки вече са открити и интересни находки. Като за начало, проучванията на резиденцията на Дракула ще продължат един месец. ", "date": "2019.06.06", "title": "Археолози: Историята на граф Дракула води до Свищов"}
{"url": "http://www.cross.bg/plovdiv-dobre-napitki-1606056.html", "text": "/КРОСС/ От 6-ти до 9-ти юни в Пловдив ще се проведе  „Plovdiv Food Park Festival\" 2019 - място за почитателите на хубавата храна, кехлибарените пенливи напитки от цял свят  и още много неустоими кулинарни преживявания, разположени в уникална фестивална територия в подножието на Младежкия хълм. Стрийт културата все повече завладява Европа като създава емоционална връзка между публика и участници. Емоционални моменти, които хората прекарват на открито със своите семейства и приятели и помнят дълго, запазват спомени от добре прекараното си време заедно в парка. Пловдив винаги е бил град на емоциите, и хората ще усетят енергията на града, в който мултикултурното разнообразие е водещата сила на хилядолетния, най-стар жив град в Европа!\"Plovdiv Food Park Festival\" 2019 е събитие, което обединява над 350 невероятни специалисти в кулинарията, пивовари от цял свят, майстори от барбекю културата, сладкари, специалисти в перфектно миксираните напитки, вино производители и още много завладяващи рецепторите вкусни чудеса. На едно място се събират и най- атрактивните кухни на колела (караваните), за да покажат уменията си пред пловдивчани и гостите на града. Във фестивалната зона ще има също атракциони и забавления за деца, хендмейд пазар с едни от водещите артисти в България, фермерски пазар с производители от региона, игри и съревнования за тези, които смятат себе си за гурота на барбекюто.. и още куп изненади за добре прекарано време в парка. Музикалната програма, която фестивалът ни представя, е за да ни бъде още по голям айляка - вечерни концерти с любими банди, а през деня, зад пулта на сцената застават добрите пловдивски клубни диджеи с много, много лежерни сетове за да е още по-приятно и вкусно. Не забравяйте и домашните си любимци - те са добре дошли на фестивала.", "date": "2019.06.06", "title": " Започва най-вкусният фестивал в Пловдив"}
{"url": "http://www.cross.bg/ynika-svoite-klienti-1606064.html", "text": "/КРОСС/ През последните седмици лошите метеорологични услови нанесоха немалко материални щети. От застрахователна компания УНИКА оценяват трудното положение, в което се оказаха много хора и полагат усилия максимално да облекчат своите клиенти, защото именно техният комфорт и спокойствие е смисълът на дейността им.С цел оптимално бързо компенсиране на потърпевшите, застрахователите ангажират допълнителни екипи вещи лица, които да извършват огледи на пострадалите райони. По този начин ще се съкрати и времето за разглеждане на претенциите и последващото изплащане на обезщетенията.Междувременно се удължава и 7-дневният срок за подаване на искове до края на месец юни, като няма да бъдат изисквани документи за събитието. На този етап не може да се изчисли на каква сума ще възлизат платените обезщетения, тъй като клиентите на УНИКА все още регистрират претенции, по които предстои да бъдат направени огледи.За съжаление в последните години все по-често ставаме свидетели на разрушителната сила на природата. През годините УНИКА създаде ясно дефиниран и последователен план за реакция и подкрепа на своите клиенти. От компанията гарантират, че всеки иск ще бъда разгледан съобразно заложените условия в договорите.Не можем да застраховаме времето, но можем да застраховаме своите инвестиции и своя труд. Застрахователните компании „УНИКА\" АД и „УНИКА Живот\" АД са част от УНИКА Иншурънс Груп - международна компания с над двувековна традиция и опит в застраховането. УНИКА Груп (UNIQA Insurance Group AG) е един от водещите застрахователи на основните си пазари в Австрия и Централна и Източна Европа. 22 000 служители и ексклузивни търговски партньори обслужват повече от 10 милиона клиенти на УНИКА в 18 страни. ", "date": "2019.06.06", "title": "УНИКА България удължава срока за завеждане на щети и облекчава процедурата"}
{"url": "http://www.cross.bg/obshtestvoto-zakonite-imat-1606069.html", "text": "/КРОСС/ 81% от българите са изцяло съсредоточени върху постигането на материални блага, и това се превръща в основен приоритет за тях. От друга страна, 56,9% от българите за нищо на света не биха погазили закон, дори от това да имат материална или друга полза. На обратната страна, обаче, са останалите 43,1%, които имат явни нагласи за неспазване на законодателството, и ако не се страхуваха от последствията, лесно биха нарушили нормите. Това показват резултатите от проект „Икономиката в сянка като девиантна практика\" на екип от Института за изследване на обществата и знанието към БАН, съобщава БГНЕС.Резултатите от изследването показват, че едва близо 32% от попитаните българи смятат, че законите в страната са добре написани и лесно приложими на практика. Според авторите на изследването това е знак, че българското общество е с нараснала критичност към народните представители като законодателен орган, и към законите като правни норми. Резултатите от това проучване показват, че по-голямата част от обществото вече поставя условие - законите ще бъдат спазвани, ако са адекватни, обслужват интереса на общество и са приложими на практика, показва още проучването.Близо 19.8% от запитаните са абсолютно съгласни, а над 41% - съгласни до известна степен с твърдението, че ако даден закон им пречи, ще намерят начин да го заобиколят и да постигнат своите цели. Почти 53% от българите пък смятат, че докато има хора, които са над законите, в обществото няма да има равнопоставеност. За над 65% от обществото сивата икономика е най-бързият начин да се изкарат пари.Проучването на Института за изследване на обществата и знанието към БАН сочи и още: че работодателите и дори работниците имат по-голяма склонност да спазват и зачитат законите. А учениците, безработните лица, и дори домакините са по-склонни да имат по-фриволно поведение и открито да не зачитат и спазват настоящото законодателство. Така в обществото се насажда мнението, че неспазването на законите е естествена и логична реакция на евентуалната пълна с пропуски и несъвършенства законова среда.Според изследването в последните години в българското общество могат да се откроят осем социологически типажа според поведението на хората:34% от изследваните се самоопределят като конформисти - т.е. поддават се на натиска на обществото и бързо се съгласяват с него;6% считат себе си за иноватори;4% - за хора, които задължително спазват определени повтарящи се ритуали;10% - за пасивни в социален смисъл;6% - като бунтари;16% - като преувеличаващи;18% - като неутрализатори;и 6% - като особено избухливи.С изключение на хората, които се поддават на натиска на обществото, останалите модели на поведение представляват отклонение от социално приемливите норми и морални разбирания и склонност към нарушаване на правилата.Според изследването на учените, това разделение на групите в обществото е в резултат на безнаказаността вследствие на посегателството върху личната собственост, моделите на управление на публичните и частните бизнес процеси в страната.", "date": "2019.06.06", "title": "БАН: Материалните блага са основният приоритет на българите"}
{"url": "http://www.cross.bg/goranov-glas-partii-1606065.html", "text": "/КРОСС/ Винаги сме защитавали тезата, че партиите трябва да имат разумен и предвидим начин на финансиране, че да не изпадат в зависимости. Очевидно обаче политическата система е незряла и много лесно с популистки ходове можеш да обърнеш обществените настроения срещу модела.Това каза пред журналисти министърът на финансите Владислав Горанов, минути след като премиерът Бойко Борисов обяви, че ще бъде предложен \"закон за 1 лев субсидия на глас\". Предвижда се промяната да влезе в сила от 1 юли.След намаляването на субсидиите на партиите на 1 лв. за глас от 1 юли, икономията в бюджета за 2019 г. ще бъде около 16 млн. лв, каза още Владислав Горанов.Министърът подчерта, че по-добро няма измислено и те (партиите) трябва да имат надежден механизъм за финансиране, какъвто е субсидирането. Но \"щом БСП са решили да печелят позитиви с темата за субсидиите, ние ще им предложим тази възможност\", изтъкна Горанов. От левицата обявиха в края на месец май, че се връщат в парламента и първото, което ще направят е да поискат неговата оставка заради дадените по-големи субсидии на политическите партии - повече от 11 лв. на глас (колкото е по закон).\"Колегите от БСП не намериха никакъв по-смислен повод да се върнат в парламента от това да си намалят субсидиите - добре, ще ги намалим\", заяви в отговор днес Горанов.\"Ние се страхуваме от зависимост, затова сме подкрепяли досега това ниво на партийни субсидии. Но след като колегите от другите партии не се страхуват, ние не сме по-лоши от тях, ще се справим\", заяви министърът.Горанов отбеляза, че като министър на финансите винаги е защитавал тезата, че \"партийните субсидии трябва да бъдат достатъчни, така че партиите да бъдат относително независими, да могат да финансират структурите си и определени политически действия\".\"Но щом един референдум (организиран от \"Шоуто на Слави\" - б.р.) показа подобно настроение в българското общество, след като ние като политици успяваме да ги настроим срещу нас, нека да видим как може да се прави политически модел с 1 лв.\", коментира Горанов. Той посочи, че след като системните партии в парламента са започнали да играят несистемно, ГЕРБ ще покаже, че и тя може.Финансовият министър обясни, че в парламента вече е входирано изменение в Закона за бюджета за 2019 г., с което от 1 юли годишният размер на субсидията за всеки действителен глас се определя в размер на 1 лв. След 1 юли - за второто полугодие, размерът на субсидията ще бъде така преизчислен, че да се получава точно по 1 лв., обясни Горанов. Теоретично икономиите за бюджета биха възлезли на около 16-18 млн. лв. за 2019 г.Ако сега годишно са планирани около 38 млн. лв. на база на резултатите от последните избори, в бъдеще партиите ще получават годишно около 3 млн. лв., отбеляза министърът.На 4 юни Върховната административна прокуратура сезира министъра на финансите, Сметната палата и Върховната касационна прокуратура заради по-високите субсидии за партиите през 2018 г. Проверка на ВАП за това дали има нарушения е показала, че на петте политически партии и коалиции (ГЕРБ, БСП за България, Обединени патриоти, ДПС и ВОЛЯ) неправилно са изплатени суми, значително надвишаващи полагащата се субсидия от 11 лв. за един действителен глас, в нарушение на закона.Още същия ден Сметната палата обяви, че е започнала одит на отчета за изпълнението на държавния бюджет на Република България за 2018 година. При този одит ще бъде проверен и редът за начисляване и изплащане на субсидиите на политическите партии. Ще бъдат взети предвид констатациите на Върховната административна прокуратура. ", "date": "2019.06.06", "title": "Владислав Горанов: Сега да видим как се прави политически модел с 1 лв. субсидия"}
{"url": "http://www.cross.bg/kylata-tyhli-manastir-1606067.html", "text": "/КРОСС/ Парчета тухли падат от кулата на камбанарията на Шипченския манастир. Под северната й фасада мястото е ограничено за посетители. Специалисти заявиха, че конструктивното състояние на кулата, която е изградена преди  120 години от тухли е тревожно. Храмът е паметник на културата от национално значение. Тя е включена в списъка на Стоте национални туристически обекта. Изграден по инициатива на граф Николай Игнатиев и Олга Скобелева. Средствата за изграждането са набрани от дарения. Строежът завършва през 1902 под ръководството на руски архитекти. През 2003-та година, руска компания извърши повторно позлатяване  куполите на храма. Влагата и вибрациите от камбаните рушат уникалната кула на камбанарията. Голямата 12 тонна камбана не се бие, за да не се увеличат щетите.Експертиза на  кулата е правена от експерти на  института по архитектура. Австрийска компания е направила анализ и е препоръчала точните химически вещества, с които да се запечата кулата, както и е в готовност да изработи тухли с идентична структура, като тези с които е построена.От Старозагорската митрополия обявиха дарителска кампания за ремонта и възстановяване блясъка на уникалната църква в Шипка.Банка ДСК, Ст. Загора,Фонд „Църкви и Манастири\"IBAN: BG84TSA93000005734285BIG: STSABGSFс изрично упоменаване, че дарението се извършва за ремонт и реставрация на камбанарията при храм „Рождество Христово\" - Шипченски манастир. ", "date": "2019.06.06", "title": "Старозагорската митрополия събира дарения за Шипченския манастир"}
{"url": "http://www.cross.bg/nyama-nivoto-danni-1606072.html", "text": "/КРОСС/ Обявиха първа степен на опасност заради нивото на река Дунав, съобщи НОВА ТВ. Това означава, че се въвежда постоянно наблюдение на дигите в района. За последното денонощие нивото на реката в началото на българския участък се е повишило с близо 40 см. При Лом то вече надхвърля 710 см.Засега няма опасност водата да навлезе в града. Няма и наводнени участъци. От Община Лом имат готовност с над 50 тона пясък и достатъчно чували, за да реагират при критична ситуация. Прогнозата е нивото на реката да продължи да се покачва.МОСВ: Няма данни за възникнали аварийни ситуации по язовирните стени.Няма данни за възникнали аварийни ситуации по язовирните стени и съоръженията към тях. Това съобщиха от Министерството на околната среда и водите, цитирани от БТА.Комплексните и значими язовири са в добро техническо състояние. Разполагат със свободни обеми за поемане на притока от очаквани валежи. Сумата от наличните в тях завирени обеми е 4 428,9 млн. м3 и представлява 68,2 процента от сумата на общите им обеми, което е с 0,4 процента повече от обемите, констатирани вчера. Няма преливащи язовири, няма данни за засегнати населени места. ", "date": "2019.06.06", "title": "Нивото на река Дунав е критично високо "}
{"url": "http://www.cross.bg/septemvri-marin-obshtina-1606076.html", "text": "/КРОСС/ Осъденият за укриване на данъци в особено големи размери кмет на Община Септември Марин Рачев пусна скандална поръчка за изграждане на сондажен кладенец за добив на минерална вода. Обществената поръчка на стойност 200 000 лв. е стартирана без да има издадено разрешение от Басейнова дирекция, каквото е изискването по закон, а още по-скандалното е че има три отказа за издаване на нужния документ.Скандалните изисквания в обществената поръчка не спират с това. В обявената процедура няма заложено изискване за опит и ценз на изпълнителя, а съоръжението е сложно. Освен законовите нарушения има реална опасност при нерегламентирано сондиране да бъде пресушено съществуващото находище на минерална вода, дадено за управление на Общината.Инициативен комитет „Да спасим Община Септември\", който от няколко години се бори срещу нарушенията и своеволията на осъдения кмет, е подал сигнал до Прокуратурата за процедурата за изграждане на сондажен кладенец за добив на минерална вода.Септември получи правото да управлява минералното находище в с. Варвара от МОСВ въпреки протести на жителите на Община Септември. Преди две години инициативният комитет сигнализира, че има сериозни опасения, че минералната вода се отдава на концесия на базата на непълен и неточен доклад за ресурсите на находището, изготвен от частна фирма.Марин Рачев бе арестуван преди малко повече от година при първата операция на Специализираната прокуратура срещу корупцията. Задържането му бе в следствие на изпратено от Софийска градска прокуратура постановление през декември 2017 г. към Специализирания наказателен съд. То включваше  14 тома и 5283 страници доказателствен материал с извършени нарушения от кмета на Община Септември.В края на май Окръжният съд в Пазарджик запорира имущество и сметки на свързани лица и фирми с кмета Марин Рачев, заради иск на КПКОНПИ за над 9 млн. лв. Отделно Специализираната прокуратура му повдигна обвинения за умишлена безстопанственост и престъпления по служба за над 200 000 лв.По данни на общинската съветничка Петя Цанкова към края на ноември 2018 г. Общината има над 20 млн. лв. задължения и Министерство на финансите е отправили критики за неправилно разходване на средства. Въпреки това при посещения в региона в края на октомври Цветан Цветанов даде Септември като пример как трябва да се управлява една община и изтъкна, че тя видимо се е подобрила. Бившият зам.-председател на ГЕРБ нееднократно е заявял публично подкрепата си за Марин Рачев и го е давал за пример за образцов кмет и добро управление. ", "date": "2019.06.06", "title": "Осъденият за укриване на данъци кмет на Септември пусна нова скандална поръчка"}
{"url": "http://www.cross.bg/patzienti-godini-tezhko-1606074.html", "text": "/КРОСС/ Американски лекар бе обвинен за убийството на 25 тежко болни пациенти, на които предписал свръхдоза фентанил - мощен синтетичен аналгетик, предаде Франс прес.\"Прокурор съм от 22 години, но никога не съм виждал обвинителен акт с 25 убийства\", каза на пресконференция Рон О'Брайън, прокурор в окръг Франклин, щата Охайо. Той обаче отказа да нарече доктор Уилям Хюсъл \"масов убиец\".Лекарят предписвал без никаква медицинска обосновка свръхдоза фентанил на тежко болни пациенти, настанени в болница в Кълъмбъс, столицата на щата Охайо, в централната част на САЩ. Общо около 35 човека били засегнати от действията на доктора за период от четири години, като 25 от тях починали.Макар че тези пациенти били в тежко състояние, не всички случаи били безнадеждни.Лекарят бил отстранен от работа през ноември миналата година и уволнен малко след това.Мотивите за действията на Хюсъл остават неясни. Самият той твърди, че не е искал да убива никого.По всяка точка от обвинителния акт лекарят може да бъде осъден на между 15 години и доживотен затвор.", "date": "2019.06.06", "title": "Американски лекар беше обвинен за убийството на 25 пациенти "}
{"url": "http://www.cross.bg/bulgariya-predstavitel-mihaiilov-1606075.html", "text": "/КРОСС/ „Липсва адекватна за България трансплантационна активност, която е в пъти по-ниска, отколкото е в Европа. Липсва адекватно финансиране и организация за познаване на пациенти в мозъчна и сърдечна смърт на територията на страната\". Това заяви народният представител от ПГ на „БСП за България\" проф. Георги Михайлов по време на изслушване на министъра на здравеопазването Кирил Ананиев. Според народния представител основният анализ трябва да бъде - какъв е статусът на мозъчна смърт по болничните заведения. „Липсва и оценка на лекарствената политика при трансплантациите. Няма нито дума и за клетъчна трансплантация. Ако България отговаря по някакъв начин на някакви изисквания в Европа по отношение на трансплантационната дейност, то е точно за клетъчни трансплантации. А те изобщо са подминати в представената програма\", каза още народният представител. Той заяви, че очаква от министъра в следващите месеци да направи усилия за много сериозна финансова обосновка. Проф. Михайлов припомни, че преди две години е предоставена програма за 10 млн. лв. на предишния министър за  реконструиране на центровете по клетъчна трансплантация. „Ако не отговорим на изискванията на ЕС, изобщо ще отпаднем. Имаме и срокове за влизане в „Евротрансплант\". Има Истанбулско споразумение, което строго следи проблемите за експорта на пациенти за трансплантация и това ограничава възможностите на България да развива това направление в медицината или да отпадне от картата на трансплантиране\", каза още народният представител. Той подчерта, че дебатът е трябвало да мине през здравна комисия, където да участват специалисти, а не направо през пленарна зала с изслушване на министъра.   ", "date": "2019.06.06", "title": "Проф. Михайлов: Липсва адекватна за България трансплантационна активност"}
{"url": "http://www.cross.bg/beshe-angelov-kmeta-1606050.html", "text": "/КРОСС/ Посредници на кмета ми заявиха исканата сума. Един от тях е Иван Делевски, който беше, мисля, освободен под гаранция. Изпратих представител на надзорната ми фирма за обекта да види какъв е проблемът, защото на мен ми отказваха информация. Една от служителките каза на този представител, че съм щял да спечеля 390 000 евро, което за мен е „абсолютна щуротия, но трябвало да приготвя нещо в замяна. Това каза в сутрешния блок на Нова телевизия „Здравей, България\" бизнесменът Здравко Ангелов, който подаде сигнал срещу кмета на район \"Север\" в Пловдив. Ралев беше арестуван на 30 май заедно с пловдивски проектант и беше обвинен, че е поискал 60 000 лв., за да даде разрешителното за строеж.По думите на Ангелов, Делевски му донесъл договор, за какъвто не били говорили никога. В него липсвали основни неща. Сумата 60 000 в този документ била определена като капаро. Тя била точно 20 % от строежа на халето. Ще излязат много подробности и ще видите точно каква е схемата. Единият вариант беше под формата на договор, а другият - да се оставят парите в чейндж бюро. Така се вземат обменени, без да са белязани. Така се изчистват, каза още бизнесменът.„Ти ли си най-умният в махалата?\" ми каза кметът, когато ме прие за първи път. Не съм виждал такова поведение. Прекъсваше ме през цялото време. Каза, че е безсмислено да съм се консултирал с архитектите, понеже кметството го управлява той. Къде бил той в цялата схема? Облегна се на столчето и отново с няколко жеста ми намекна, че „кметството е негово\"\", разказа Ангелов. Преди това той и екипът му отстранили всички пропуски на в проекта.\"Отидох до общината да видя какво се случва с разрешителното за строеж. Поведението на служителите беше различно - предните пъти бяха усмихнати, а изведнъж -неузнаваеми. Тогава разбрах от познат, че кметът с бесен скандал е прибрал проекта в своя кабинет без обяснение\", добави Ангелов. ", "date": "2019.06.06", "title": "Бизнесменът, обвинил кмета на пловдивския район \"Северен\" в подкуп: Такова поведение не съм виждал"}
{"url": "http://www.cross.bg/samokov-pokriva-sobstvenitzite-1606053.html", "text": "/КРОСС/ Нов случай на къща ударена от гръмотевица - този път в Самоков. Мълнията е запалила покрива и голяма част от него е изгоряла. Собствениците на къщата са брат и сестра, които са реагирали бързо, обадили са се на пожарната, които са успели да изгасят пожара. Около 60 процента от покрива е изгорял, коментираха собствениците на къщата. Те добавиха, че нямат сключена застраховка за имота.Община Самоков има фонд, който подпомага хора пострадали при подобни инциденти. Вчера след инцидента веднага дойдох да говоря със собствениците. Те ще си пуснат необходимите документи към общината и на следващата сесия ще разгледаме и ще отпуснем средства и помощ, за да се възстанови покрива. Това коментира кметът на Самоков Владимир Георгиев. ", "date": "2019.06.06", "title": "Гръмотевица падна върху къща в Самоков"}
{"url": "http://www.cross.bg/suglasie-operatziya-zdravnata-1606055.html", "text": "/КРОСС/ Разследване на БТВ разкри как жена, подписала съгласие за  безкръвна операция, се събужда след операцията с голяма рана. Жената разбира, че й е направена операция, за която не е дала съгласие. От болницата дори й искат пари, въпреки че тя се поема от Здравната каса. Поискани й са 1540 лв. за това, че е ползвала т.нар. допълнителен пакет „Комфорт\" и избор на екип, за които също липсва съгласие. По закон тези суми могат да бъдат изисквани по три направления - самостоятелна стая с или без придружител; самостоятелен сестрински пост, допълнителен помощен персонал, меню за хранене по избор; избор на лекар или екип от медицински специалисти.Това е една отвратителна система, в която те порят хората, буквално като шарани, за да могат да изцеждат Здравната каса. Взимат съгласието на пациентите за една операция, правят друга. И тогава искат и да заплатиш за нея, въпреки че тя е покрита от НЗОК, разказва жената, която иска самоличността й да не бъде разкрита. Не искам когато изляза на улицата, лицето ми да бъде свързвано с това, което съм преживяла, защото за мен това е най-тежкият период в моя живот. Това е най-големият ужас, който някога съм преживявала. И то не по мое съгласие, разказва още тя.Болницата е медицински комплекс \"Д-р Щерев\". През 2017 г. младата жена влиза за планирана гинекологична операция на миомни възли. По документи и уговорка - безкръвна. Вижда документа, на които пише пакет „Комфорт\" и избор на екип, за които трябва да заплати. Оставя го неподписан. Жената предостави и документи на екипа на bTV. Подписала е информирано съгласие, че само при непредвидени обстоятелства хирургът може да се вземе решение за провеждане на процедури, различни от планираните. В същото време оперативният протокол показва - усложнения по време на операцията не е имало.Според епикризата е направена отворена операция - лапаротомия. За нея пациентката не дължи нищо на болницата, защото тя се поема от Здравната каса. Оказва се обаче, че дължи 1540 лева. Съпругът на пациентката снима прегледите при лекарката, без нейното знание, за да имат доказателство. Семейството отказва да заплати исканата сума и завежда дело срещу болницата. Въпреки настояването на екипа на bTV, от медицинския комплекс отказаха интервю. Те изпратиха писмена позиция, в която заявяват, че стремежът им е бил за безкръвна операция, но в хода на подготовката на пациентката е взето решение, че тя не би била достатъчно решение.Въпросът с информираното съгласие се подценява масово. Още мнозинството от лекарите, пациентите и дори юристите не знаят, че съществува такъв задължителен текст в закона, коментира д-р Стойчо Кацаров от Центъра за защита правата в здравеопазването. По думите му дори и някъде да се дава информирано съгласие, това се прави формално.В този случай определено се касае за нарушаване правата на пациента. Нарушени са първо правилата за информирано съгласие, които са част от професионалните и етични взаимоотношения между лекар и пациент. Ние се самосезирахме и изискахме да ни бъде предоставена информация по случая, обясни д-р Петко Загорчев, зам.-председател на етичната комисия на Българския лекарски съюз. Той се ангажира, че още на първото заседание на комисията на 21 юни този случай ще бъде разгледан. Ние ще се произнесем, а съответният административен орган трябва да наложи санкции. Ние не налагаме глоби и не лишаваме от права, поясни д-р Петко Загорчев. ", "date": "2019.06.06", "title": "Жена откри, че е претърпяла операция, за която не е дала съгласие"}
{"url": "http://www.cross.bg/byrgas-ryskata-kyltyra-1606043.html", "text": "/КРОСС/ За 15-и път в Бургас ще се проведат Дни на руската култура - една утвърдена традиция, превърнала се в неразделна част от духовния живот на града. В рамките на три дни традиционни руски танци, песни и звънливи мелодии ще огласят залата на Операта в Бургас. Тази година за откриването на Дните на руската култура на 6 юни в 18,30 в Бургас пристига известният танцов ансамбъл „Эллинг\". От хиляди километри артистите ще донесат на бургазлии настроение и невероятни емоции.На 7 юни в 18 часа в Морското казино ще бъде прожектиран филмът „Огни большой деревни\", а веднага след това от 19 часа на откритата сцена до Пантеона ще се състои истински празник за сетивата. Ще има руска кулинарна вечер с много музика, песни и танци, а водещ на събитието ще е Стоян Памуков.Дегустация на традиционни ястия от руската кухня ще привлече бургазлии и гостите на града. На място, пред посетителите, ще бъдат приготвяни едни от най-популярните ястия на Русия - традиционната супа борш, пелмени, пирожки, салатата \"Винегрет\", пряники, руски бонбони и други.Посетителите ще могат да опитат безплатно традиционната руска напитка квас, чай и други. Освен кулинарните специалитети и дегустации, бургазлии и гостите на града ще имат възможност да се включат в игра-викторина с колело, ще има караоке, изложба на руски предмети, сглобяване на пъзели и други.На 8 юни в 18 часа в Морското казино ще бъде прожектиран филмът „Инсайт\", който разказва любовната история на млад руснак, загубил внезапно зрението си и неговата Надежда, която е способна да вижда много повече от другите хора.Събитието се организира от Почетния консул на Руската федерация в Бургас Тонко Фотев и Общината, със съдействието на Лукойл Нефтохим Бургас, както и Руски културно информационен център-София.Вижте пълната програма на Дните на руската култура:", "date": "2019.06.06", "title": "Започват Дните на руската култура в Бургас"}
{"url": "http://www.cross.bg/partiya-protzenta-daniya-1606058.html", "text": "/КРОСС/ Левоцентристката опозиция печели произведените вчера парламентарни избори в Дания с обещания за социални разходи, предаде Ройтерс.Изборите са провал за популистката крайна десница, която крепеше в парламента правителството на либералите и консерваторите.Опозиционният левоцентристки блок е получил подкрепата на 52,1 процента от избирателите, което му осигурява абсолютно мнозинство от 91 места в 179-членния еднокамарен парламент, при преброени 100 процента от подадените бюлетини, съобщи общественото радио, цитирано от ТАСС.Управляващата десноцентристка коалиция печели 41 процента от гласовете и ще има 75 депутати.Избирателната активност е била висока - 84,5 процента.Резултатите откриват пътя пред Мете Фредериксен, лидерката на социалдемократите - най-голямата партия в левоцентристкия блок - към премиерския пост. 41-годишната Фредериксен е напът да стане най-младият министър-председател в историята на Дания, отбелязва Ройтерс.ДПА посочва, че тя ще е втората жена, заела премиерския пост в страната, след друга социалдемократка, Хеле Торнинг-Шмит, в периода 2011-2015 г.Гласоподавателите изглежда дадоха израз на недоволството си от мерките за икономии на управляващата десноцентристка коалиция, отбелязва Ройтерс. Така Дания може да стане третата северна страна, където левицата идва на власт през последната година, след Швеция и Финландия.Проучванията на общественото мнение отреждаха победа на социалдемократите на Мете Фредериксен, която обеща да увеличи социалните разходи след годините на икономии и зае по-твърда позиция за имиграцията.Датската социалдемократическа партия остава първа политическа сила с около 26 процента - резултат, сравним с този от предишните парламентарни избори в страната, през 2015 г.Фредериксен нееднократна обеща да се опита да формира еднопартийно правителство на малцинството. Това обаче може да се окаже трудна задача за нея, тъй като по-твърдата й позиция за имиграцията влиза в контраст с тези на повечето леви формации.Подкрепата за Социалистическата народна партия и социално-либералната партия, на които Фредериксен ще разчита, е нараснала над два пъти. Двете формации се обявяват за по-мека имиграционна политика и по-големи усилия за борба с климатичните промени.Десноцентристката Либерална партия \"Венстре\" на премиера Ларс Льоке Расмусен остава втора с 23 на сто - ръст в подкрепата от 3 процента. Тя обаче не е в позиция да формира управляващо мнозинство.Расмусен призна поражението си, въпреки добрия резултат на своята партия.\"Ще отида (днес) при кралица (Маргрете Втора), за да връча оставката на правителството\", каза датският премиер, цитиран от ДПА.Расмусен се е обадил по телефона на Фредериксен, която поиска да формира следващото датско правителство.Либералната партия управлява Дания 14 от последните 18 години, припомня Франс прес.Фредериксен каза, че датските избиратели са взели решение за нова посока и ново правителство. \"Тази вечер победихме ние\", заяви лидерката на социалдемократите, цитирана от Асошиейтед прес.Датската народна партия търпи тежки загуби, като резултатът й от 9 на сто е повече от два пъти по-нисък от 2015 г., когато тя получи 21 процента, отбелязва ДПА.Крайнодясната антиимигрантска партия осигуряваше парламентарно мнозинство на десноцентристкото правителство на Расмусен.\"Няма да напусна кораба посред буря, ще поема отговорност, за да възстановя позициите на партията\", заяви нейният лидер Кристиан Тулесен Дал.В датския парламент влиза нова партия. Антиимигрантската формация \"Новите десни\" печели 4 депутатски места, съобщи ТАСС.Антиислямската партия \"Твърд курс\" не преодоля 2-процентовата бариера за влизане в парламента, като получи 1,8 процента от гласовете.Т. нар. Северен модел бе стандартът за социална държава за много леви политици в глобален мащаб, отбелязва Ройтерс. Застаряването на населението обаче накара правителствата на много страни да започнат да ограничават социалните разходи.Датчаните, както и гражданите на останалите северни държави, плащат едни от най-високите данъци в света, за да поддържат социалната държава. Те се безпокоят, че по-нататъшните мерки за икономии ще подкопаят универсалната здравна, образователна и социална система, които отдавна приемат за даденост.", "date": "2019.06.06", "title": "Социалдемократите печелят парламентарните избори в Дания"}
{"url": "http://www.cross.bg/klisyrska-bulgariya-dobavi-1606060.html", "text": "/КРОСС/ \"Данните за бедността и неравенството в България са стряскащи. Темата за доходите на хората трябва да ни интересува всеки ден. Над 2,3 млн. българи са изложени на риск от социално изключване и бедност. Това е всеки трети българин.\" Това каза по БСТВ народният представител от ПГ на \"БСП за България\" Надя Клисурска. Тя добави, че миналата седмица са излезли официални данни, че над 50% от всички работещи българи получават под минималната работна заплата, а други 26% до 1000 лева. По думите й половината от парите си българите дават за данъци, осигуровки, акцизи и на практика държавата си ги взима обратно. \"На 53% от българите, които работят, им остават само по 250 лева на месец\", добави Клисурска. Тя припомни, че през юли се очаква да скочат отново цените на тока и парното, а през последната половин година са се вдигнали всички стоки от първа необходимост. \"Радвам се, че преди дни от ДПС излязоха със сходно на наше предложение за намаляване на ставката на ДДС за хляба, а председателката на групата на ГЕРБ говори за ставката на ДДС за лекарствата, но финансовият министър и министър-председателят казаха, че няма да се пипат данъците\", каза Клисурска. Тя напомни, че България все още е парламентарна република и не е правилно премиерът или министрите да се месят в работата на народните представители. По повод пакета от законодателни инициативи на левицата, Клисурска каза, че ще бъде променен Законът за данъка на доходите на физическите лица. Тя обясни, че по 50 лв. за всяко дете ще остават в родителите на месец, които ще бъдат приспадани от ДОД. Това на практика е данъчна преференция за работещите млади семейства. С данъчни облекчения за младите семейства с деца, които са работили последните години и са  внасяли осигуровки, ще остане в повече доход от 600 лв. на година. \"Това ще струва на бюджета около 300 милиона лева\", обясни Клисурска и добави, че социалният пакет на социалистите няма да се отрази сериозно на бюджета на държавата. \"Отново внасяме искане за преизчисляване на всички пенсии и увеличаване на социалните помощи за енергийно бедните заради очакваното увеличение от 1 юли отново на ток, парно и топла вода\", заключи Клисурска.  ", "date": "2019.06.06", "title": "Надя Клисурска: Всеки трети българин е в риск от бедност и социално изключване"}
{"url": "http://www.cross.bg/remontirat-fygi-po-am-hemys-1606062.html", "text": "/КРОСС/ До 18 юни движението от км 0+790 до км 3+179 на АМ „Хемус\" ще се осъществява двупосочно в платното за София поради ремонт на фуги на моста над река Лесновска в платното за Варна.  Шофьорите да карат с повишено внимание и съобразена скорост, спазвайки пътната сигнализация.", "date": "2019.06.06", "title": "Ремонтират фуги по АМ Хемус"}
{"url": "http://www.cross.bg/yanykovich-ministur-lavrov-1606059.html", "text": "/КРОСС/ През 2014 г. тогавашният държавен секретар на САЩ Джон Кери е предложил на руския външен министър Сергей Лавров да се проведе още един референдум по въпроса за присъединяването на Крим към Русия, пише руското издание \"РБК\", цитирайки интервю на външния министър.\"Няма да разкрия голяма тайна, през април 2014 г. бившият държавен секретар на САЩ Джон Кери говори с мен за това: \"Всичко е ясно. Всичко е станало така, както е искал кримският народ. Но за да бъде всичко по правилата, проведете още един референдум\", заявява Лавров, цитиран и от БТА.\"Откъде накъде? Ако всичко ви е ясно, защо да караме хората да участват в някакво си второ гласуване?\", пита руският министър.Той изразява надежда, че Кери няма да се обиди от разкриването на разговора, припомняйки, че бившият държавен секретар също е публикувал в мемоарите си \"някои тайни от нашите разговори\".Освен това Лавров заяви в интервюто си, че \"западните покровители на украинската опозиция\" носят цялата вина за случващото се в Украйна. Според руския външен министър САЩ са участвали активно в подготовката за свалянето на проруския президент Виктор Янукович, което руският външен министър определя като държавен преврат.\"По всичко изглежда, че европейците искрено се опитваха да постигнат компромис между Виктор Янукович и опозицията, намериха го и подписаха споразумение*. Но след като превратът се случи, те не използваха властта си, влиянието си над Киев\", припомня руският първи дипломат. \"Най-малкото, нито французите, нито германците проявиха някаква активност, особено на фона на това, как в момента се опитват да хвърлят върху Русия отговорността за изпълнението на споразуменията от Минск\". Това е \"просто нечестно, неправилно\", добавя Лавров, изразявайки надежда, че \"ще си вземат поука\".\"Украйна и повечето западни страни не признават резултата от произведения през 2014 г. референдум в Крим\", припомня руското издание \"Газета\", отбелязвайки, че Европейският съюз е одобрил удължаване на санкциите срещу Крим и Севастопол. Очаква се решението за удължаване на санкциите до 23 юни 2020 г. да бъде взето на 18-20 юни тази година (решението се подновява на всеки 6 месеца - б.р.).*  ", "date": "2019.06.06", "title": "Кери предложил на Лавров втори референдум за Крим"}
{"url": "http://www.cross.bg/energo-pro-kompaniyata-ofisi-1606063.html", "text": "/КРОСС/ От 10 до 14 юни ЕНЕРГО-ПРО организира провеждането на изнесени офиси в нови 20 населени места. Този път специалистите Обслужване на клиенти в компанията ще посрещат посетители в мобилни приемни на територията на област Варна.В първите два етапа на кампанията за 2019 година екипите на ЕНЕРГО-ПРО посетиха общо 60 населени места в областите Велико Търново, Габрово, Русе и Шумен. Бяха обслужени над 2000 клиента на компанията. Най-често използваната услуга, за която посетителите се обръщаха към представителите на ЕНЕРГО-ПРО, беше възможността да встъпят в договорни отношения на база придобити имоти от покупко-продажба, по наследство или след доброволна делба. Друга масово търсена услуга беше предоставяне на актуални клиентски данни, което ще гарантира на клиента ефективна комуникация с компанията при необходимост.Както и в предходните кампании, в изнесените офиси през следващата седмица в област Варна всички клиенти от 20-те населени места отново ще могат да ползват различни услуги на ЕНЕРГО-ПРО, без да се налага да пътуват до клиентските центрове в областния град. Специалистите на компанията ще окажат съдействие на всеки клиент в приемните относно смяна титуляр на партида, присъединяване на нов обект към електроразпределителната мрежа и други услуги, които не изискват плащане в брой. Необходимо е клиентът да представи документ за самоличност и документ, удостоверяващ собствеността върху имота, за който се отнася съответната услуга.Графикът за повеждане на изнесените офиси в област Варна от 10 до 14 юни е публикуван на интернет страницата на компанията на адрес:  ", "date": "2019.06.06", "title": "ЕНЕРГО-ПРО ще консултира клиентите си в нови 20 изнесени офиса"}
{"url": "http://www.cross.bg/godina-rysiya-ikonomicheski-1606070.html", "text": "/КРОСС/ Инвеститори, подложени на съдебно преследване, санкции, вял икономически растеж (...). В подобен контекст, труден за чужденците, Русия се опитва да привлече инвестициите, от които има голяма нужда, на откриващия се днес Международен икономически форум в Санкт Петербург, предаде Франс прес.Когато руската икономика беше в подем, наричаха форума \"Руския Давос\".Международният икономически форум в Санкт Петербург, който се провежда от днес до събота, 8 юни, се утвърди като трибуна, от която президентът на Русия Владимир Путин всяка година подчертава, че е отворен за инвестиции. Това обаче се случва на фона на напрегнат бизнес климат и сериозно напрежение със западните страни.Тази година се очаква на форума в старата имперска столица да присъстват около 17 000 участници от 75 страни.Сред основните гости са президентът на Китай Си Цзинпин и генералният секретар на ООН Антониу Гутериш.Форумът се провежда на фона на внезапния застой в руската икономика от началото на годината, отбелязва Франс прес.Страната се върна към растежа през 2017 година след две години на рецесия, причинена от понижението в котировките на петрола и санкциите, свързани с украинската криза. Растежът обаче е едва 0,5 процента на годишна основа през първото тримесечие на 2019 година.Ще е необходимо много повече, за да се изпълнят целите, заложени от Путин в началото на четвъртия му мандат, когато той обеща амбициозни \"национални проекти\", които сега се нуждаят от финансиране.Цената на тези проекти - разделени в 12 категории, сред които здравеопазване и инфраструктура - се доближава до 400 милиарда долара към 2024 година. От тях 115 милиарда долара трябва да дойдат от частни, руски и чуждестранни инвестиции. ", "date": "2019.06.06", "title": "Русия ще търси нови инвеститори на форума в Санкт Петербург"}
{"url": "http://www.cross.bg/dvora-ylitzata-sredna-1606071.html", "text": "/КРОСС/ Куче, порода „Дого Аржентино\", отхапа голяма част от устната на жена, съобщават от пресцентъра на ОД на МВР-Разград.Около 9:00 часа, на 5 юни в разградското село Дряновец животното нападнало движещата се по улицата 35-годишна жена, като я захапало по устните и предмишницата.Пострадалата е откарана в Спешно отделение на МБАЛ-Разград, откъдето е транспортирана в Русе.Кучето е собственост на 22-годишен младеж, който го оставил за отглеждане при баба си и дядо си в Дряновец.За случая е уведомен дежурен прокурор. Води се досъдебно производство.За Дарик-Разград дежурният прокурор Галин Тупев съобщи, че се чакат резултати от медицинска експертиза, която да установи дали телесната повреда е лека или средна. Ако се докаже, че е средна, наказанието, според Наказателния кодекс за недостатъчно положени грижи за гръбначно животно, което причини средна или тежка повреда, се налага санкция лишаване от свобода до 3 години или пробация и глоба до 5000 лева. Ако се установи, че увреждането е лека телесна повреда, на собствениците може да се търси отговорност по граждански път.По думите на стопаните, кучето се измъкнало от двора им, докато мъжът, който се грижел за него, излизал на улицата. Кучето се насочило към първия човек, който видяло на улицата - 35-годишната съседка.Животното е женско, наскоро родило, а малките умрели, възможно е това да е сред причините за непредизвиканата агресия. Стопаните твърдят, че по принцип то стои вързано в двора им, но в този ден го пуснали да се разхожда в двора. ", "date": "2019.06.06", "title": "Куче отхапа част от устната на жена в Дряновец "}
{"url": "http://www.cross.bg/ezik-ryskiya-tazi-1606057.html", "text": "/КРОСС/ Всяка година на 6 юни Русия празнува рождението на своя най-голям поет, драматург и писател - Александър Пушкин. Роден в Москва, той често е наричан основателят на съвременния руски книжовен език. Ежегодно тази дата в Руската федерация се чества като Пушкинов фестивал на поезията и привлича вниманието на обществеността, съпровождан от буйни и ярки тържества. Пушкиновият ден в Русия се отбелязва във всички градове на страната. През 2011 година президентът подписва декларация, според която 6 юни е обявен за официален ден на руския език, като в нея е посочено, че тази дата е паметна, „за запазването, поддържането и развитието на руския език като национална гордост за народите на Руската федерация, като средство за международна комуникация и като неразделна част от културното и духовно наследство на световната цивилизация\".В рамките на програмата за подпомагане и развитие на многоезичието и културното многообразие Денят на руския книжовен език се отбелязва и от ООН.Руският език е един от основните по света, най-разпространеният от славянските езици, а по брой на население, използващо го като майчин, се нарежда в топ десет на световните езици.Я помню чудное мгновенье:Передо мной явилась ты,Как мимолетное виденье,Как гений чистой красоты.А.С. Пушкин ", "date": "2019.06.06", "title": "Днес е Международния ден на руския език"}
{"url": "http://www.cross.bg/borisov-zakon-parlamenta-1606052.html", "text": "/КРОСС/ Взехме решение на МС, издадохме постановление, входирахме го в парламента, сутринта се събрах с групата, за да го защитят. Вкарваме закон за 1 лев субсидия. Да видим как ще се оправят партиите\". Това обяви премиерът Бойко Борисов пред журналисти в Народното събрание.„Няма да търпя повече върху ГЕРБ да се упражнява който и да е. Това влиза в парламента, надявам се всички да го подкрепят. Парите, които ще се спестят, ще се дадат за строителството на детски градини и ясли\", заяви Борисов.Намаляването на партийните субсидии на 1 лев на глас означава 11 пъти по-малко, отколкото е по закон и 13 пъти по-малко от това, което партиите са взимали през последните години. ", "date": "2019.06.06", "title": "Борисов: Вкарваме закон за 1 лев партийна субсидия на глас"}
{"url": "http://www.cross.bg/gyokov-levitzata-georgi-1606051.html", "text": "/КРОСС/ „От първи юли се увеличават пенсиите с 5,7%. Само токът се вдига с 3,5% и \"изяжда\" увеличението, което компенсира миналогодишната инфлация и реално то вече е стопено.\" Това каза по БНТ народният представител от ПГ на „БСП за България\" и зам.-председател на социалната комисия в парламента Георги Гьоков.  Той обясни, че левицата и преди е настоявала за преизчисляване на всички пенсии и че това е залегнало във „Визия за България\".  Гьоков добави, че депутатите-социалисти са направили над 500 срещи в страната с хората и предложенията от Визията са били приети от тях. Народният представител каза, че има пари за всички социални облекчения и придобивки за хората. „Преди дни излезе информация, че държавният бюджет е с 3 милиарда лева излишък и премиерът се хвали с това. Това е или некадърно планиране, или номер от управляващите, защото когато планираш по-ниски приходи, а после реално те са по-високи. След това премиерът еднолично решава как да ги разпределя\", каза Гьоков. По думите му, социалистите искат тази практика от страна на министър-председателя да спре. Георги Гьоков заяви, че е абсолютно неприемливо огромна част от българите да живеят под прага на бедността. Той добави, че ако управляващите смятат предложенията на левицата за популистки, да излязат и да кажат те какво предлагат за по-добър живот на гражданите. Гьоков беше категоричен, че предложението на левицата за диференцирана ставка на ДДС за месо, месни продукти, брашно, мляко, яйца и лекарства не е заиграване с данъка. „Ако управляващите го определят по този начин, означава да обвинят всички европейски държави в подобно действие, защото само в Дания няма такава  политика\", каза Георги Гьоков. Той заключи, че парламентарната група на левицата ще подкрепи предложението на ДПС за намаляване на ДДС на някой стоки, но първо да обяснят, защо след като левицата многократно е правила подобно предложение, те не са гласували - за.   ", "date": "2019.06.06", "title": "Георги Гьоков: Увеличението на тока от юли ще “изяде” ръста на пенсиите"}
{"url": "http://www.cross.bg/programata-nikolova-zam-ministur-1606042.html", "text": "/КРОСС/ Отчитаме почти отлично изпълнение на Оперативна програма „Региони в растеж\" 2014-2020 г. с някои идентифицирани рискове. Към днешна дата по програмата, която е най-мащабната за обновяване облика на българските региони, са сключени 587 договора на обща стойност над 2,5 млрд.лв., с което е договорен 86% от бюджета й.  113 от тях вече са успешно приключили. Това съобщи заместник-министърът на регионалното развитие и благоустройството и ръководител на Управляващия орган на ОПРР Деница Николова пред Парламентарната комисия по европейските въпроси и контрол на европейските фондове.  По програмата се обновяват 448 обекта на образователната инфраструктура на стойност над 642 млн. лв. Сред тях са 122  детски градини, 308 училища,  5 обединени детски комплекса, 13 университета.  „Това е огромна подкрепа в реализацията на основния приоритет на правителството за модернизация на българското образование и подобряване на качеството\", коментира Николова. Със  121 млн.лв. лв. се реновират  542 социални жилища. Над 53,4 млн.лв. са фокусирани в обновяване на 66  сгради на общинската и държавната администрация. По програмата се санират и обновяват  37 Районни и Гранични полицейски управления, в които се влагат почти 17 млн. лв.  Над 9,4 млн. лв. се инвестират в ремонта на 26  Районни служби „Пожарна безопасност и защита на населението\".  С мерки за енергийна ефективност се обновяват и 602 жилищни сгради, като инвестицията надхвърля 142, 6 млн. лв.  Зам.-министър Деница Николова отчете още, че с над 434 млн. лв. от програмата се реализират над 333 обекта на градската среда. Ремонтират се и се изграждат нови паркове, градини, междублокови пространства, детски и спортни площадки, площади, булеварди, улици, пешеходни зони, велоалеи. В резултат се облагородяват 4 045 454,56 кв. м незастроени площи, включително 10,4 хектара площ на рехабилитираната земя в зони с потенциал за икономическо развитие. Почти 350 км ще бъдат подобрените трасета на обществения транспорт, в който се инвестират близо 278 млн. лв. Обновяват се 3 депа, 53 спирки, доставят се 263 информационни табла, изграждат се 25 интелигентни пешеходни пътеки, 50  светофара, внедряват се 9 интелигентни транспортни системи и се купуват 96 нови транспортни средства в големите български градове. Близо 165 млн. лв. се влагат за модернизиране на спешната помощ в страната. С парите се предвижда около края на годината да започне основен ремонт и преоборудване на  235 обекта на спешна медицинска помощ, купуване на 400 нови линейки и др.  Зам.-министър Николова посочи, че въпреки забавянето на проекта за реформа в спешната помощ, вече се отчита добър напредък. Сключени са договори за доставка на линейки за по-голямата част от страната, като се водят дискусии за преодоляване на трудностите за осигуряване на автомобилите с висока проходимост. През месец февруари е публикувана процедура за  избор на изпълнител за доставка на оборудване и апаратура, като офертите са в етап на оценка. Подготвят се за обявяване всички поръчки и за избор на фирми за ремонта на  центровете за спешна медицинска помощ.С над 418 млн.лв. се реконструират  или рехабилитират 505 км пътища от републиканската мрежа. Зам.-министър Николова отчете още, че се работи с ускорени темпове по сертификация на средствата. Разплатени са над 1,3 млрд.лв. по сключените договори, или около 52% от общия размер сключени договори. Сертифицирани към ЕК са 25% от средствата по всички договори в изпълнение по програмата. С добри темпове се изпълнява и другият голям проект, който се финансира от ОПРР - интегрираният градски транспорт на София.  Вече се ремонтира трамвайното трасе по улица „Каменоделска\" към „Орландовци\".  Има сключен договор за  монтаж на 220 ел. табла по спирките на градския транспорт в София. В процедура е реконструкцията на трасето на трамвай №5 по  бул. „Цар Борис III\". По спирките на обновеното трасе ще се изгради и система за видеонаблюдение.  Ще се доставят и 13 ниски подови трамвая, а първите 6 се очакват  до края на месец август. До края на годината предстои да бъде дадена възможност за кандидатстване  по програмата в размер на  14 млн. лв. за 28-те по-малки общини, бенефициенти на програмата, които ще се инвестират в мерки за енергийна ефективност на многофамилните жилищни сгради, информира още Николова. „Работим активно и по подготовка за бъдещия програмен период - 2021-2027 г.\", каза още зам.-министър Николова. Основната посока е въвеждането на териториалното измерение на инвестициите с възможността да се фокусират мерките по-целенасочено, с изпълнение на интегрирани проекти на регионално ниво, включващи дейности с финансиране не само от програмата за регионално развитие, но и останалите програми. „Готвим и основните стратегически документи, необходими за бъдещото структуриране на програмата - актуализация на национална концепция за регионално развитие и регионалните планове. Предстоят обсъждания на подхода за фокусиране на инвестициите  в регионите спрямо нуждите им и спецификата. Преодоляваме паралелно и риска от наличие на т.нар. „бели петна\", за да няма населени места без достъп до европейско финансиране, коментира още заместник-регионалният министър. Зам.-министър Деница Николова отчете още, че успешно се  изпълняват и  12-те програми за трансгранично и териториално сътрудничество към МРРБ.  Общо 500 са финансираните проекти с български партньори, а основният фокус са ТГС- програмите, които допринасят в голяма степен за подкрепа на пограничните територии. Предстои да се направи анализ за спестените средства, които да се пренасочат за целите на постигане на индикаторите и приоритетите по програмите.  По програмата с Гърция до 14 юни е отворена мярка за допълнително финансиране на малки и средни предприятия  за директна подкрепа в подобряване на конкурентноспобността, доставка на оборудване и мерки за разширяване на капацитета.", "date": "2019.06.06", "title": "Зам.-министър Деница Николова: Почти отлично е изпълнението на Оперативна програма \"Региони в растеж\" "}
{"url": "http://www.cross.bg/aresta-sudut-svoboda-1606048.html", "text": "/КРОСС/ Съдът решава ще излезе ли на свобода  Маринела Арабаджиева. Тя е в ареста от 30 май, когато беше екстрадирана у нас от Испания. Тогава съдът й наложи най-тежката мярка за неотклонение с мотив, че бизнесдамата може отново да се укрие в чужбина или да попречи на разследването. В ареста е и съпругът й Ветко Арабаджиев.Семейството е обвинено за пране на пари, укриване на данъци и участие в организирана престъпна група. Арабаджиеви бяха задържани през март край Барселона. Преди това месеци наред ги издирваха с европейска заповед за арест и червена бюлетина на Интерпол.", "date": "2019.06.06", "title": " Съдът решава ще излезе ли на свобода Маринела Арабаджиева"}
{"url": "http://www.cross.bg/plan-zdravkov-sofiya-1606049.html", "text": "/КРОСС/ „Искам да уверя хората, че строителство в Борисовата градина няма да има\". Това заяви главният архитект на София Здравко Здравков относно опасенията, че по план там се предвижда голямо застрояване. Представяме подробен устройствен план. Имаме срок до 19, в който могат да постъпят предложения. На 26 да се проведе окончателното обсъждане. Този план е проведен в следствие на архитектурен конкурс и е приет като най-консервативен. Екипът е на проф. Ковачев. Този план не предвижда застрояване. Реално са предвидени няколко нови обекта - музей „Зелена памет на София\", един ресторант и климатично училище на София\", обясни Здравков.Относно предвиденото строителство на сгради за климатично училище, Здравков обясни, че и кметът на София и председателят на общинския съвет са изказали мнение против въпросното училище.„Такова училище няма да има, ще се предложи на проф. Ковачев да отпадне това застрояване\", обясни Здравков. По думите му ще бъде преразгледано и строителството на ресторанта.„Планът е много консервативен\", коментира Здравков. И обясни, че все пак може да се наложи преработка на този план.„Категорично няма как да се сече гора. Предложението на плана е доста свързано с развитието на спортна база. Територията трябва да се развива планово\", коментира още главният архитект. Здравков подчерта, че цялостният план за Борисовата градина е изключително важен. ", "date": "2019.06.06", "title": " Главният архитект на София: Строителство в Борисовата градина няма да има"}
{"url": "http://www.cross.bg/chernobil-beshe-filma-1606040.html", "text": "/КРОСС/ -По-скоро да, хареса ми. Това, разбира се, е страшно интересно, необикновено, просто страшно. Що се отнася до събитията в Чернобил, те са предадени добре. Имам предвид работата на пожарникарите, на оперативния персонал. Малко примитивно е показано това, което се случи в централата след аварията. Така просто не става и не би могло да стане в АЕЦ.Като цяло е истина. Видно е, че сценаристът е проучил прекрасно литературата и е избрал това, което е решил, че е необходимо и важно. Разбира се, американците за мен нищо необикновено не показаха. Първо, аз зная несравнимо повече, аз контактувах в Чернобил с всички, отделих много време в московската Клиника 6.Впрочем, когато във филма жената на пожарникаря протяга ръка с 5 рубли към лелката на регистрацията, за да проникне в болницата, авторът демонстрира, че изобщо не разбира какво означава особена клиника, защитена така, че е невъзможно дори да се приближиш до нея - с банкнота или без.-Разбира се. Най-важна е страшната истина за това какво се случва с човека, получил лъчева болест. И аз видях, че много неща във филма са копирани от документални ленти, които тогава отнесе Робърт Гейл /великият американски хирург, пристигнал в СССР да спасява пострадалите/. Но е истина и това, че няколко души, получили 4, 5, 6 смъртоносни дози, останаха живи.-Това също може да се подмине и прости. По-лошо е другото: маса стереотипи, нямащи никакво отношение към действителността. Като задължителната ушанка със звезда на съветския космонавт във всеки американски филм. Тази американска гледна точка, убеждението, че цялото ръководство на руснаците е пълно само с глупаци. Има глупаци. Така, както и при тях има.Ето и Горбачов няколко пъти е показан на заседания неизвестно защо, и тук, разбира се, е пълна глупост. Нищо подобно не е имало. А и самата позиция на Горбачов беше друга. Той действително не вярваше. Първата информация беше за пожар и нищо особено. И той се надяваше на това, че е пожар и всичко ще бъде потушено.Заради това и аз толкова дни мълчах, не казвах нищо - чаках, а не защото съм се страхувал. Срещнах се с него и с Яковлев /секретар на ЦК на КПСС/, когато ме привикаха специално от Чернобил. И аз им казах, че това е завинаги. Много хора му говориха за това, къде по-компетентни хора. Но други му внушаваха: ще изгасим, всичко ще направим. И на него много му се искаше да вярва - в това, естествено.-Да, реалният Щадов прекрасно знаеше как да разговаря с миньорите.\n\t\t\t\t\t-Именно в това се съдържат и моите най-сериозни претенции към филма. Всички прекалености и несъвпадения са естествени и простими, дори откровените фантазии, за да произведеш впечатление у зрителя. Разбира се, смешно изглеждат онези миньори, които „Щадов\" е уговорил да потеглят към Чернобил и които уж по време на работа са се разсъблекли до голо заради жегата в галерията и липсата на вентилация. Всичко това аз съм видял със собствените си очи и твърдя, че подобно нещо не е било и не би могло да бъде. Действително, миньорите не обличаха специални дрехи, но и голи не слизаха под земята.Просто е, всички мъже повече от всичко се опасяваха за своето мъжко достойнство, даже вървеше приказка за „оловни гащи\" и т.н. Е, измислили са го, добре. Посмяхме се. Но аз твърдо зная: ако правиш художествен филм, не назовавай героите с реални имена. А ето те показват Валерий Легасов, един от главните герои във филма. Легасов не беше толкова примитивна фигура, както го показаха. При това те опитаха да съвместят в образа му всичко и всички, и академик Велихов, и другите. Извинявайте, това е кино. Но тогава не го наричайте Легасов. Той не беше такъв и не с това се занимаваше в централата.Историята на Легасов, разбира се, е тъжна, но той приключи живота си не заради Чернобил. Аз зная това точно. С него имахме близки отношения и доверие, аз дори разговарях с него няколко часа преди смъртта му.Впрочем, още една съвсем малка лъжа във филма. Онези касети, които „Легасов\" уж крие от КГБ в контейнер за боклук, бяха предназначени за мен. И там имаше надпис „За Володя Губарьов\". След смъртта му, разбира се, касетите бяха прибрани от кагебистите. По време на погребението, когато пристигнаха Рижков и Лихачов, аз се приближих до кагебиста и му казах: „Или ми дайте касетите, или аз няма да се спра и ще стигна до Политбюро. Касетите са предназначени не за вас, а за мен\".И знаеш ли, колкото и невероятно да звучи, това подейства! Още същата вечер те донесоха касетите в „Правда\". И след два дни аз, без да нанасям поправки, написах във вестника огромна статия.-През 1988 г. бях в Холивуд и много разговарях с кинаджиите. След пиесата ми „Саркофаг\" американците се запалиха да направят филм. Предложих им сюжет. Вземаме три семейства - това на американския лекар /веднага е ясно на кого е прототип - на Робърт Гейл/, на съветски пожарникар и на саамски еленовъди.Ти знаеш ли, че когато след аварията облакът отиде в северна Скандинавия, милион заразени елени там бяха изклани? Милион! А какво е еленът за северния народ? Цял народ се оказа лишен от всичко!Това е планетарна трагедия - това беше идеята на филма. Американците веднага отговориха - да. И вече започнаха да предлагат актьори, а аз им казах - американците трябва да играят американци, шведите - шведи, руснаците - руснаци. И следва да играят на три езика. Освен това аз исках поне 5-10 минути снимки в самата АЕЦ Чернобил. Всички се съгласиха, но застрахователните компании поискаха чудовищни пари - по 50 милиона за снимачен ден.Тогава не успяхме да започнем работата. После искаха да направят филм по „Саркофаг\", аз бях готов да поработя, но пиесата си е пиеса и не ставаше да се преработи в киносценарий. Разбира се, можех просто да припечеля - да предоставя правата за екранизация. Но се оказа, че с Чернобил аз не мога да търгувам, казано високопарно.-Прилича. Макар, че е сниман в Игналинската АЕЦ в Литва. И пак ще кажа - можеха и в Чернобил да снимат. Но тогава щяха да бъдат принудени да се срещнат със сегашния й директор Грамоткин. А този човек, тъкмо завършил през 1986 г. Томската политехника, пристигна в АЕЦ с цяла команда такива момчета. И сега тези момчета от Томск работят на централата, получиха украинско гражданство, неотдавна пак се срещнах с тях. Подозирам, че те не влизат в концепцията на авторите на филма.-Разбира се, това беше моето място. На 12 април се състоя премиера на филма ми за космонавтите „Корабът на пришълците\". И ние след това седяхме в ресторанта, говорехме си, че трябва още нещо да се измисли. Спомних си, че има тема за пожар в атомна централа, защото знаех за реален случай - в Белоярската АЕЦ в новогодишната нощ се запали не реактор, а машинната зала. Това беше наистина героична история, малко известна. След това във всяка централа се появиха специални тетрадки с указания за действия в извънредни ситуации. В Чернобил също имаше такава тетрадка.И ето на 26 април аз си седя на работа, тишина е и никой не ме безпокои - събота е, и пиша сценарий. За пожар в АЕЦ! Разбира се, там вкарах всички ужаси, които само бих могъл да си представя. Позвъни ми познат на зам.-министъра, аз веднага звъннах на самия него. А той: забрави даже да мислиш. В неделя пак отидох на работа, свързах се с един от нашите кореспонденти и той ми каза, че в Чернобил не пускат. А аз вече имах информация - от Швеция. Там бяха засекли веднага всичко. И в понеделник излетях.-Лично аз разбрах на място, в Чернобил. Но в началото в Москва бе докладвано, че има пожар и той ще бъде ликвидиран. А сутринта тръгнаха лъчевите болести и след час в здравното министерство разбраха всичко. В 6 сутринта медиците бяха готови да излетят, да приберат поразените. Но тях ги задържаха до 2-3 ч. през деня, когато болестта достигна пълен обем. И те изведоха 200 души. 200!Всичко стана ясно много бързо. Войските също бяха вдигнати. Замериха въздуха. Но мен ме порази неграмотността на хората. Персоналът на АЕЦ се оказа поразително неграмотен. Нали имаше специални препарати, които се даваха на всички атомни подводници, на всички АЕЦ. После провериха - бяха налични и в Чернобил. В централата имаше около 100 дози от лекарството, които можеха все пак да защитят пожарникарите. Но никой не ги извади. Липсваха военни дозиметри, а и никой не е предполагал, че могат да потрябват.-Да, казах вече, във филма са показани много истини. И изобщо смятам, че всяко напомняне за Чернобил е безкрайно полезно.После беше историята за спасяването на Киев. Там съвсем бяха полудели, паниката беше навсякъде. Нивото на радиацията в Киев действително се повиши, но незначително и няма нужда от преувеличения. Вятърът духаше в началото на север, в Скандинавия. Разбира се, не говоря за Беларус, това е съвсем особен и тъжен разговор, но една от най-пострадалите територии, която получи най-много дози от останалите, е Бавария. За това е трудно да се говори, петната останаха по цяла Европа.Валяха дъждове - валяха отрови. После температурите се повишиха, облакът се вдигна и замина. Ето защо е страшно. По какво се различава Чернобил от взрива на ядрената бомба в Хирошима? По това, че сега в Хирошима е най-високата продължителност на живота - благодарение на медицината, която хвърли всичките си сили в този град.А тук е друго, тук плутоният не избухна, той отиде в различни съединения, появиха се две десетки изотопи, с тях е трудно да се бориш, а сега много хора си мислят, че всичко е минало и с времето ще се нормализира. Няма такова нещо! Нивото на радиацията скочи високо!-Ти можеш ли да ми кажеш десет фамилии на киноактьори? Можеш. А да назовеш поне един оператор на атомна централа? Макар, че от него зависи твоят живот, а от артистите - не. Аз съм ходил на военни ядрени изпитания, на мирни ядрени взривове, бил съм на всички атомни централи в Съветския съюз и знаех за много аварии. И бях против развитието на атомната енергетика и не защото тя е несигурна.Страната не беше готова технологично - беше необходимо високо равнище на техническото развитие, а в страната то беше ниско. И второ - ние не можахме да подготвим необходимия брой кадри. А искаха да строят АЕЦ на всеки ъгъл.Филмът осъжда съветската система. И всичко щеше да бъде съвсем убедително, ако не беше Фукушима. Там всички показаха пълната си безпомощност - и американците, и японците! Трябва да се разбере, че Чернобил оказа влияние не само върху нас, а върху цялото човечество. Върху политиката, медицината, философията. Върху живота на много бъдещи поколения. За близките 300-400 години това е главоболие. Това трябва да се знае. Защото повечето от зрителите нямат и понятие за онова, което се случи в Чернобил през 1986 г. Хубаво е, че този филм излезе.Превод - offnews", "date": "2019.06.06", "title": "Истината ли показва сериалът 'Чернобил' - разказва руски журналист, работил в централата"}
{"url": "http://www.cross.bg/radev-pytin-sreshta-1606047.html", "text": "/КРОСС/ Президентът Румен Радев ще се срещне днес с руския си колега Владимир Путин.Това е втората среща между двамата след разговора им в Сочи преди година. Тогава Радев и Путин заявиха, че пълноценният политически диалог между България и Русия е възстановен след 10-годишно прекъсване. Радев заминава за Санкт Петербург за участие в Международния икономически форум. В петък той ще се включи в президентския панел.В Санкт Петербург президентът Радев ще разговаря и с генералния секретар на ООН Антониу Гутериш, както и с министър-председателя на Армения Никол Пашинян.Предвидена е среща и с представители на българската общност. В делегацията участва и вицепремиерът по икономическата и демографската политика Марияна Николова. ", "date": "2019.06.06", "title": "Румен Радев на среща с руския президент Владимир Путин"}
{"url": "http://www.cross.bg/srednogortzi-rydozem-raboti-1606041.html", "text": "/КРОСС/ Днес - 6 юни, от 11 ч. до 16 ч. на 7 юни се ограничава движението по път II-86 Средногорци - Рудозем за извършването на взривни работи в участък от 100 м, който е в средата на трасето между двете населени места. На 7 юни от 6 ч. до 8 ч. преминаването през отсечката ще се регулира със светофарна уредба. Обходният маршрут е по направлението: Средногорци - Смолян (кв. „Устово\" - кв. „Райково\") - Рудозем и обратно. В момента по Програмата за трансгранично сътрудничество „ИНТЕРРЕГ V-A Гърция - България 2014-2020 г.\", финансирана чрез Европейския фонд за регионално развитие и националния бюджет, се реконструира 7-километровата отсечка между Рудозем и Средногорци. Инвестицията е за близо 11 млн. лв. с ДДС. Строителните работи включват подмяна на асфалтовата настилка, подобряване на отводняването, ремонт на подпорни стени и мостово съоръжение, обрушане на скалните откоси и на необходимите места ще се монтират предпазни стоманени мрежи. За допълнително укрепване на откосите е предвидено затревяване, засаждане на дървета и храсти. Основно ремонтираният път ще бъде с нови ограничителни системи, знаци и хоризонтална маркировка.  ", "date": "2019.06.06", "title": "Спират движението по пътя Средногорци - Рудозем "}
{"url": "http://www.cross.bg/rozhdenitzite-na--yuni-1606033.html", "text": "/КРОСС/  Адриан Душев - шампион по кану-каякАлександър Донев - кинокритикВасил Георгиев - Васко Кръпката - музикантПроф. Иван Данов - архитект, министър на инвестиционното проектиране в правителството на Пламен ОрешарскиКрасимир Райдовски - журналистМариана Попова - поп-певицаМария Сапунджиева - актрисаНиколай Петров - треньор по лека атлетикаНиколо Коцев - музикант и композиторНиколай Урумов - актьорПетър Стоянов - съдия във ВАСД-р Стойчо Кацаров - лекар, политик, бивш заместник-министър на здравеопазванетоФилип Владимиров - председател на Софийския окръжен съд ", "date": "2019.06.06", "title": "Рождениците на  6 юни"}
{"url": "http://www.cross.bg/chrez-bulgariya-pari-1606035.html", "text": "/КРОСС/  С остро критичен доклад за България излезе Европейската комисия, която отправя препоръки за подобряване на работата в практически всички сектори на управлението у нас.- Институционалните недостатъци, регулаторната несигурност, корупцията и недостатъчното предлагане на работна ръка продължават да са сред основните пречки пред инвестициите, пише в документа.- Държавните предприятия страдат от слабо корпоративно управление, което се отразява в голяма степен върху техните икономически показатели, се отчита в препоръката.- На риска от корупция трябва да бъде обърнато по-сериозно внимание, тъй като тя представлява предикатно престъпление за изпирането на пари.- Българските органи ще трябва да покажат конкретни и трайни резултати, демонстрирани чрез окончателни решения по дела за корупция по високите етажи на властта.- Реформите в публичната администрация и електронното управлениепродължават да бъдат бавни и не водят до достатъчни подобрения, а бизнес  средата остава слаба.- Секторът на здравеопазването все още се характеризира с ниски публични разходи. Хората в България са изправени пред ограничен достъп до здравеопазване, причинен от неравномерното разпределение на ограничените ресурси и слабото покритие на здравното осигуряване.- Образователните резултати са ниски и продължават да бъдат силно повлияни от социално-икономическия статус на родителите. Това отразява предизвикателствата, свързани с качеството и приобщаващия характер на системата на образование и обучение. България инвестира недостатъчно средства в образованието, особено в предучилищното и началното образование - две области, които са от решаващо значение за създаването на равни възможности от ранна възраст.Това са част от изводите на ЕК, които фактически са тежка оценка за състоянието на държавата.Европейската комисия препоръчва на България и още няколко страни-членки да засилят борбата си срещу прането на пари. Това обяви еврокомисарят за еврото и социалния диалог Валдис Домбровскис като част от специфичните препоръки при оповестяването на пролетния пакет от Европейския семестър за тази година.„На няколко страни, по-точно България, Дания, Естония, Латвия, Малта и Швеция ние препоръчваме да предприемат специфични мерки в борбата срещу прането на пари. Ако те не се справят с недостатъците, то това би могло сериозно да подкопае доверието в европейския банков сектор. По тази причина това е европейски проблем и ние трябва да работим върху него като такъв\", каза Домбровскис, цитиран от БНР.В тази връзка Комисията препоръчва да се засили ефективният надзор върху сектора, да се направи адекватна оценка на активите, в т.ч. да се дадат допълнителни банкови гаранции и да се задейства работещ вторичен пазар за необслужвани кредити. Комисията препоръчва също така да се вземат мерки срещу недекларирания труд и незаконната търговия с горива.В препоръката на Съвета на Европейския съюз относно националната програма за реформи на България за 2019 г. се правят няколко констатации. В нея се подчертава, че Комисията може да поиска от дадена държава членка да преразгледа своето споразумение за партньорство и съответните програми и да предложи промени в тях. Като цяло, становището на Съвета е, че се очаква България да спази разпоредбите на Пакта за стабилност и растеж през 2019 и 2020 г.Данъчните приходи и спазването на данъчното законодателство се подобряват и са въведени редица инициативи. Въпреки това събирането на данъци не изглежда да се подобрява навсякъде със същото темпо. Това се отнася особено за свързаните с труда данъци, вноските за социална сигурност и някои категории акцизи. Съществуват също така данни, че недекларираният труд и незаконната търговия с горива продължават да бъдат предизвикателство. Продължаването на усилията за подобряване на събирането на данъци и предприемането на допълнителни целенасочени мерки за справяне с предизвикателствата в специфични области на данъчната система е от първостепенно значение за допълнително намаляване на все още големия дял на сивата икономика, пише в документа.Държавните предприятия страдат от слабо корпоративно управление, което се отразява в голяма степен върху техните икономически показатели, се отчита в препоръката.България е приела законодателни изменения през 2018 г. и работи за пълното транспониране на Директива 2015/849 (Четвърта директива относно борбата с изпирането на пари). Следва да се обърне внимание на ефективното прилагане на тези мерки. Органите все още не са приключили и не са уведомили на националната оценка на риска, която е крайъгълен камък в разработването на адекватни национални политики за борба с изпирането на пари и финансирането на тероризма. Освен това последните събития в банковия сектор показват, че е необходимо да се засили националният надзор върху международните финансови сделки и да се гарантира ефективното прилагане на нормативната уредба за борба с изпирането на пари. На риска от корупция трябва да бъде обърнато по-сериозно внимание, тъй като тя представлява предикатно престъпление за изпирането на пари. Българските органи ще трябва да покажат конкретни и трайни резултати, демонстрирани чрез окончателни решения по дела за корупция по високите етажи на властта. Използването на финансовите разследвания и финансовото профилиране е ограничено, пише в препоръката.Въпреки увеличението на държавния бюджет за научни изследвания през 2018 г. разходите за научноизследователска и развойна дейност остават много ниски както в частния, така и в публичния сектор. Частните инвестиции в научноизследователска и развойна дейност са монопол на големи мултинационални дружества и са концентрирани в региона на столицата, констатира Съветът на ЕС.Реформите в публичната администрация и електронното управление продължават да бъдат бавни и не водят до достатъчни подобрения, а бизнес средата остава слаба. Бяха приети редица мерки за реформа, но тяхното прилагане на практика изостава. Институционалните недостатъци, регулаторната несигурност, корупцията и недостатъчното предлагане на работна ръка продължават да са сред основните пречки пред инвестициите, пише в документа.Управлението в публичния сектор се нуждае от повече прозрачност, по-ясни правила и дългосрочна перспектива. Забелязват се недостатъци и в областта на изпитването и безопасността на продуктите, дължащи се на ограничени финансови и човешки ресурси. Честото използване на пряко възлагане на обществени поръчки и големият брой единични оферти представляват заплаха за прозрачността и ефективността на системата. Административният капацитет на сектора на обществените поръчки продължава да бъде предизвикателство. Значителното забавяне на въвеждането на електронни обществени поръчки не позволява по-нататъшно подобряване на прозрачността и ефикасността на процедурите за възлагане на обществени поръчки, отчита още Съветът на ЕС.Съветът на Европейския съйз препоръчва на България да предприеме следните действия през 2019 и 2020 г.:1. Да подобри събирането на данъците чрез целенасочени мерки в области като данъците върху горивата и труда. Да модернизира корпоративното управление на държавните предприятия чрез приемането и привеждането в действие на бъдещото законодателство.2. Да гарантира стабилността на банковия сектор чрез засилване на надзора, насърчаване на адекватната оценка на активите, включително банковите обезпечения, и насърчаване на функциониращ вторичен пазар за необслужваните заеми. Да гарантира ефективен надзор и прилагане на нормативната уредба за борба с изпирането на пари. Да укрепи небанковия финансов сектор чрез ефективно прилагане на основан на риска надзор, изпълнение на приетите наскоро насоки за оценка и осъществяване на надзор на групово равнище. Да изпълни предстоящата пътна карта за справяне с установените пропуски в нормативната уредба за обявяване в несъстоятелност. Да насърчава стабилността на сектора на автомобилното застраховане чрез преодоляване на пазарните предизвикателства и оставащите структурни слабости.3. Да насочи икономическата политика, свързана с инвестициите, към научните изследвания и иновациите, транспорта, по-специално към неговата устойчивост, водите, отпадъците и енергийната инфраструктура и енергийната ефективност, като отчита регионалните различия и подобрява бизнес средата.4. Да подобри пригодността за заетост чрез засилване на уменията, включително на цифровите умения. Да повиши качеството, приложимостта на пазара на труда и приобщаващия характер на образованието и обучението, по-специално за ромите и другите групи в неравностойно положение. Да предприеме мерки за социално приобщаване чрез подобряване на достъпа до интегрирани социални услуги и услуги по заетостта и по-ефективно подпомагане на минималните доходи.5. Да подобри достъпа до здравни услуги, включително чрез намаляване на преките плащания от страна на пациентите и справяне с недостига на медицински специалисти.Пълния текст на документа   ", "date": "2019.06.06", "title": "ЕК с тежка критика за България: Корупция, пране на пари, непрозрачност, липса на осъдени политици"}
{"url": "http://www.cross.bg/tema-borisovata-bulgariya-1606032.html", "text": "/КРОСС/ Тема: Новите изтребители. Конгресът на съединените щати даде зелена светлина България да купи нови изтребители. Каква ще бъде крайната цена?Тема: Криза в патриотите. След резултата от евровота - има ли напрежение сред патриотите?Тема: Парите на пенсионерите. Социалната пенсия става 133 лева. Кога парите за възрастните хора у нас ще станат като тези в Западна Европа - пресмятат експертите.Тема: Борисовата градина. Нов план за Борисовата градина. Ще се строи ли в най-големия парк на столицата?Тема: Как жена разбра, че й е направена операция, за която не е дала съгласие? Иимало ли е опит за прикриване на случая?Тема: Ще платим ли по-висока цена за американските изтребители F-16?Тема: Нарушен ли е законът и кой е отговорен за надвзетите субсидии от партиите? Коментар на проф. Христина Вучева.Тема: Защо според президента проектът АЕЦ \"Белене\" е неизбежен?Тема: На живо от разкопките в Свищов: Българин ли е граф Дракула?Тема:  Уникална операция - как блъсната от кола котка проходи отново?Тема: Ексклузивно: говори бизнесменът, подал сигнал до Бойко Борисов срещу кмета на Пловдивския район „Северен\".Тема: Мълния разруши покрив на къща в Самоков. Говорят потърпевшите.Тема: Stand Up - продават ни стари електроуреди като нови в интернет. Лъжат ли ни търговците за качествата на техниката, която купува - проверка в „На твоя страна\".Тема: Трябва ли България да намали данъка на храните, лекарствата и книгите и до какво ще доведе това? - спор в студиото между Владимир Каролев и Мика Зайкова.Тема: Тема: За небостъргачите, скандалните ремонти и новата визия на Борисовата градина говори главният архитект на София Здравко ЗдравковТема: Какво се случва със скандалния строеж  в двора на бургаско училище? Ремонтните работи започнаха преди месец и въпреки решението на общинския съвет трапът там стои, оградата не е възстановена, а тротоарът е напукан.Тема: Манастирът край Шипка се руши, а монасите в светата обител започват кампания за спасяването й.Тема: Гориво в кръвта: срещаме ви с любители на адреналина, избрали законният начин да практикуват дрифт. Уникални кадри на живо.Тема: На живо: българин ли е Дракула? Сензационната теза коментират проф. Пламен Павлов и проф. Николай Овчаров.  ", "date": "2019.06.06", "title": "Теми и гости в сутрешните блокове на телевизиите"}
{"url": "http://www.cross.bg/rysiya-pytin-tzzinpin-1606036.html", "text": "/КРОСС/ Руският телекомуникационен оператор Ем Ти Си (МТС) и китайският технологичен концерн Хуавей (Huawei) подписаха споразумение за развитие на мрежа от ново поколение и пилотни проекти с 5 Джи (5G) в Русия през 2019-2020 година. Това съобщи руската компания, цитирана от ТАСС. Документите са били подписани в присъствието на президента на Русия Владимир Путин и китайския му колега Си Цзинпин.  Съгласно споразумението компаниите са разработили план за действие през 2019-2020 години, предвиждащ внедряване на технологии и решения за 5 Джи и \"интернет на нещата\" при действащата инфраструктура на Ем Ти Си. Планира се също пускане на тестови зони и пилотни 5 Джи мрежи за различни варианти на ползване, включително на инфраструктурни обекти, предаде БТА.Русия и Китай освен това се договориха да развиват използването на национални валути в двустранната търговия, каза Путин след срещата си със Си Цзинпин.", "date": "2019.06.06", "title": "Договорено: Китай изгражда 5G мрежата на Русия"}
{"url": "http://www.cross.bg/zapochvat-purvi-testove-1606044.html", "text": "/КРОСС/ Започват първи тестове на бъдещата тол система за камионите и автобусите. Демонстрацията ще се проведе на летище Лесново.Тол таксите влизат в сила от 16 август и ще важат само за превозни средства с тегло над 3 тона и половина. Леките коли ще продължават да се движат с електронни винетки.Държавата очаква да събира от тол такси над един милиард годишно, които ще отива за ремонт и поддръжка на пътищата.Вече е готова и картата с районите, които попадат в обхвата на системата. Няма да има двойно таксуване за шофьорите, закупили електронна винетка до края на годината. ", "date": "2019.06.06", "title": "Започват първи тестове на тол системата за камионите и автобусите"}
{"url": "http://www.cross.bg/gradysa-prevalyavaniya-denya-1606045.html", "text": "/КРОСС/ До обяд днес времето ще е слънчево с разкъсана облачност. В сутрешните часове ще е мъгливо в планините и в котловините. След това се очакват превалявания в централните и западните райони, по-късно привечер - и в Североизточна България. Остава рискът от локални бури със силен вятър, краткотраен интензивен валеж и градушка. Температурите през деня ще са от 23 до 28 градуса.Валежите през деня не се очаква да са значителни. Максималните количества ще са до 15-20 литра на квадратен метър и то в планинските и предпланинските райони на Западна България.В планините след обяд в западните и централните планински масиви ще има превалявания с гръмотевици. Температурите ще са от 11 градуса по високите части, до 18 градуса в ниското. По Черноморието през по-голямата част от деня ще има разкъсана облачност до слънчево време. Вероятност за слаби превалявания по-късно след обяд по южното крайбрежие.До края на седмицата и в началото на другата времето остава неустойчиво с чести превалявания в следобедните часове. В петък, събота и неделя вероятността за валежи с гръмотевици ще е по-значителна на изток и в планините. Дневните температури ще са около 26-27 градуса през почивните дни, на места в Централна Северна и Северозападна България до 30 градуса.През почивните дни очакваме пренос на фин прах от Африка в западната половина на страната. Концентрацията ще е значителна, но все така преваляванията ще носят кални петна по колите и прозорците. В първия ден на новата седмица пустинният пясък ще се изтегли от територията на страната. ", "date": "2019.06.06", "title": "Дъждове с пясък от Сахара и 30-градусова жега"}
{"url": "http://www.cross.bg/kitaii-zoopark-pandi-1606046.html", "text": "/КРОСС/ Президентите на Русия и Китай Владимир Путин и Си Цзинпин  присъстваха на церемонията по предаване на две панди на Московския зоопарк. Двете мечета са на 2 и на 3 години. Те ще прекарат 15 години в руската столица. Пандите остават собственост на Китай, а в Русия са на временен престой. Потомството им също ще е собственост на китайската държава.Русия е 18-тата страна в света с панди в свой зоопарк. Китай развива международна програма за съхранение, опазване и изследване на пандите. Те са включени в Червената книга на застрашените  видове.", "date": "2019.06.06", "title": "Китай даде 2 мечета на Московския зоопарк"}
{"url": "http://www.cross.bg/zaplata-kroni-leva-1606037.html", "text": "/КРОСС/ Средната работна заплата в Чешката република вече е 32 466 крони, тоест 2 473 лева.Данните са за първите четири месеца на годината и са на чешкото статистическо управление.Средната месечна заплата в страната бележи ръст с 4,6 процента в сравнение с първите четири месеца на предходната година.В столицата Прага средната заплата е най-висока - в момента тя е 41 450 крони, тоест 3 158 лева.80% от работещите граждани на Чехия получават заплати от 14 566 до 51 420 крони (1 110 - 3 918 лева). ", "date": "2019.06.06", "title": "Средната заплата в Чехия вече е 2 470 лева, а в Прага - 3 160 лева"}
{"url": "http://www.cross.bg/mozhesh-chovek-pomognesh-1606029.html", "text": "/КРОСС/ Ако можеш да помогнеш на човек - помогни, ако не можеш - помоли се за него. Ако не умееш да се молиш - помисли му добро. И това ще бъде помощ, защото светлите мисли също са оръжие.Източна мъдрост ", "date": "2019.06.06", "title": "Ако можеш да помогнеш на човек "}
{"url": "http://www.cross.bg/spasovden-vsichki-nebeto-1606030.html", "text": "/КРОСС/ Православната църква почита на този ден Възнесение Господне. Празникът се отбелязва от църквата още от IV-V век и принадлежи към подвижните църковни празници - 40 дни след Великден. С възнесението Си Иисус завършил делото на спасението. За всички повярвали в Него Спасителят открива небето, за да могат всички да станат съобщници на Неговия живот, да бъдат изкупени и спасени. Затова българският народ му е дал название с дълбок религиозен и богословски смисъл - Спасовден, Денят на Спасителя.В продължение на 40 дни след възкресението Си Господ се явявал на Своите ученици, беседвал с тях, и им изяснявал много неща за царството Божие.А на 40 -ия ден от възкресението Си Спасителят възвел Своите ученици на Елионската планина, и тук им дал последното Си настъвление и благословение. И като ги благославял, Господ отстъпил от тях, и започнал да се възнася на небето. Полека - лека Той се отдаличавал от тях, докато един светъл облък Го закрил от очите им.Тогава им се явили два ангела в бели дрехи и казали:- Мъже галилейци! Що стоите и гледате? Този Иисус, който сега се възнася пред вас на небето, пак ще дойде по същия начин, както Го виждате да възлиза сега на небето.Учениците се поклонили и се върнали в Иерусалим с голяма радост. Тук те прекарвали заедно в молитва, и съгласно с обещанията на Господа чакали слизането на Светого Духа. Според народния календар на Спасовден се вика дъжда, като се обикалят нивите и ливадите и се пеят обредни песни:Свети Спасе, тебе молим,дай ни дъждец и росицада се роди жито, просо,да нахраним сиромаси,сиромаси и сираци...Вярва се, че ако вали на Спасовден, годината ще е богата и реколтата - обилна; спасовският дъжд е скъп - капката струва колкото жълтица. На този ден се вярва, че русалките, които ще \"сеят\" своята роса над нивите, вече са дошли.Разпространен е обичаят ходене на росен. Срещу празника болни от различни болести хора и бездетни жени отиват в гори и ливади, където расте лековитата билка росен. От нея русалките си вият венци. Хората носят със себе си нова зелена стомна, нов пешкир, бъклица с вино, пита хляб, печена кокошка и чорапи или пешкир - дар за русалките, който закачат на клоните. Води ги техен близък, който се уважава като \"побратим\" или \"посестрима\" на болния. Престояват до втори петли, а после мълчешком стават, поръсват се с водата в стомната и скришом влизат в селото. Вярва се, че така ще оздравеят.Спасовден е последният, седми по ред Велики четвъртък. Според народните вярвания на Спасовден се прибират душите на всички покойници, пуснати на свобода на първия Велики четвъртък. Затова жените отиват рано на гробищата, раздават варено жито и хляб за своите мъртви и разстилат орехови листа върху гробовете им. Така смятат, че им правят сянка на \"оня свят\".Следобеда на мегдана се събират всички и се играят \"спасовските\" хора - само по песни, без музикални инструменти. Празнуват и всички именници. ", "date": "2019.06.06", "title": "Възнесение Господне (Спасовден) "}
{"url": "http://www.cross.bg/chasa-sega-monitor-1606038.html", "text": "/КРОСС/ в. 24 часа - С предложение на шефа на Софийския районен съдв. 24 часа - Борисов към бизнеса: Вдигайте заплатите, ние няма да вдигаме данъцитев. Монитор - Школата в центъра изсмукват първолаците oт кварталав. Монитор - Павлова става вице на ЕИБ, Емил Радев вместо нея в Европарламентав. Монитор - стр. 1, 6 - Река Студена излезе от коритото, стотици декари са под водав. Монитор - Мигранти взимат наши адреси за 200 левав. Сега - България получи два европейски шамара едновременно заради корупциятав. Сега - И партиите, и Горанов са знаели за надплащането на субсидиитев. Телеграф - 3000 първолаци висят без училищев. Труд -  Химията срещу млякото в сирене, масло, кашкавал и кисело мляков. Труд - Българите изкараха 635 млн. лв. от наемив. 24 часа - Сотир Цацаров стартира на 15 юли процедурата по избора на свой наследникв. 24 часа - Цв. Василев лобирал за главен прокурор през 2012 г., платил 50 000 евро за пиарв. 24 часа - 80 хотела по Българското Черноморие отличени за 50 години чартъри на „Балкан Холидейз\" у насв. 24 часа - ЕК към България: Събирайте повече данъци от гориватав. 24 часа - Канят руснаци американци, французи и корейци за АЕЦ „Белене\"в. Монитор - стр. 9 - Спират влака от Пловдив за Одрин временнов. Сега - Аварира предоставен, но невзет от държавата язовирв. Сега - Големите фирми пак ще платят сметката за скъпия токв. Телеграф -  Църквата и войводите скочиха срещу гейпарадав. Труд - СТОЛИЧНИЯТ КМЕТ ЙОРДАНКА ФАНДЪКОВА: Без ново строителство в Борисовата градинав. Труд -  За година събраха 3 тона отпадъци от 10 плажав. 24 часа - Боряна Димитрова, социолог: Опорни точки и пророкуване на проценти ощетява и социолози, и партиив. Монитор - Инж. Ернесто Нориега, експерт по мълниезащита: 98 % от къщите в селата нямат мълниезащитав. Сега - В бързите кредити има най-много клаузи капанив. Телеграф - Директорът на Водноспасителната служба на БЧК Антон Налбантов: Морето поглъща преяли и препилив. Труд - Експертът по антитерор Христо Смоленов пред „Труд\": Троцкизмът вампиряса, удря автентичните патриоти в Българияв. 24 часа - Колко БВП ще носят пари за грамотност и връщане в училищев. 24 часа - Приключението пряк избор на лидер може да завърши трагично за БСПв. Монитор - Когато борбата за училище е безмилостно жестокав. Сега - Растежът не е в ДДС, а във върховенството на законав. Сега - Птиците не умират от 5G, а най-добре е да сме по-критичнив. Сега - При такава НЕК не ни трябват врагове*в. Сега - Как Пловдив надмина София по некачествени ремонтив. Телеграф - Пак опряхме до съседитев. Труд - Поуки от отминалите и предложения за бъдещите избори   ", "date": "2019.06.06", "title": "Преглед на вестниците "}
{"url": "http://www.cross.bg/chete-detza-plovdiv-1606039.html", "text": "/КРОСС/ С неизменната Алея на книгата, десетки автори и деца от страната ще започне 17-ото издание на фестивала „Пловдив чете\". Негов организатор пак е издателство „Жанет 45\". Фестивалът започва на 10 юни и ще завърши на 16 юни. Сред големите прояви на тазгодишния „Пловдив чете\" е гостуването на холандския писател Хюс Кайер, който ще представи бестселъра си „Книгата на всички неща\". На 12 юни от 17.30 часа в залата на Драматичния театър той ще се срещне с пловдивската публика. Гостуването му е договаряно две години и половина. Особен акцент тази година ще е приобщаването на малките българчета към света на книгите. Деца от мрежата читателски клубове „Бисерче вълшебно\" пристигат на 12 юни в 10 часа до Пеещите фонтани в Цар-Симеоновата градина. Очакват се над 150 деца от Труд, Поповица, Златица и Панагюрище. Другата детска инициатива е „Пътуващи сандъчета\" на Гергана Георгиева. Това са книги, които всеки предоставя от личната си библиотека. Слагат се в прозрачни пластмасови контейнери и така обикалят от училище на училище и от читалня на читалня.„При турското владичество, без да имаме и педя земя, сме спасени от духовна България. Нека научим децата си да четат\", призова собственичката на „Жанет 45\" Божана Апостолова. Тя благодари на министъра на културата Боил Банов за 10-те хиляди лева, които е отпуснал за закупуването на книги. Всички те ще бъдат раздадени по библиотеките на пловдивските читалища.Кулминацията на „Пловдив чете\" - връчването на Орфеев венец за поезия и Златна четка за художествено оформление на книга, ще стане на 11 юни от 20 часа на Античния театър. Тя ще е със специалното участие на Мирослава Кацарова, Орлин Павлов, Теодосий Спасов, Мирослав Турийски, както и струнен квартет. Междувременно стана ясно, че Манол Пейков ще поеме ръководството на пловдивското издателство \"Жанет 45\" до няколко месеца. \"Влязох в своята 75-годишнина. 30 години упорити като магарета се борим за българската книга. Манол е упорит като баща си и ще се справи\", каза Божана Апостолова. ", "date": "2019.06.06", "title": "\"Пловдив чете\" посреща деца от цялата страна "}
{"url": "http://www.cross.bg/bulgariya-nigeriiiskata-nezavisimost-1606031.html", "text": "/КРОСС/ /КРОСС/ 1253 г. - Миндаугас е коронован за първи крал на Литва.1415 г. - Ян Хус е изгорен на клада като еретик.1483 г. - Ричард III е коронован за крал на Англия.1538 г. - Сър Томас Мор е екзекутиран като предател поради противопоставянето му краля на Англия Хенри VIII да оглави Англиканската църква.1609 г. - В Бохемия е обявено правото на свобода на вероизповеданието.1785 г. - Доларът е обявен за национална валута на САЩ.1868 г. - Четата на Хаджи Димитър и Стефан Караджа преминава река Дунав и навлиза в България край село Вардим.1885 г. - Луи Пастьор прави първата ваксинация на човек, като спасява ухапано от бясно куче дете. Това бил 9-годишния елзасец Жозеф Майстер.1919 г. - Първият полет през Атлантическия океан с английския самолет R34 завършва успешно с кацане в Ню Йорк.1922 г. - Три български опозиционни партии се обединяват в коалицията Конституционен блок.1928 г. - Прожектиран е първият напълно озвучен филм - Светлините на Ню Йорк на режисьора Браян Фой.1940 г. - Военен съд в Тулуза задочно осъжда на четири години затвор лидера на Съпротивата генерал Шарл де Гол - по-късно президент на Франция.1957 г. - Алтея Гибсон става първият чернокож атлет, който спечелва тенис шампионата Уимбълдън.1964 г. - Малави обявява независимост от Обединеното кралство.1966 г. - Държавата Малави е обявена за република с първи президент Хастингс Банда.1967 г. - Нигерийската гражданска война: Нигерийската армия нахлува в Биафра, с което започва войната.1973 г. - Английската рок група Queen издава първия си сингъл - Keep Yourself Alive.1975 г. - След държавен преврат Коморските острови обявяват независимост от Франция.1988 г. - Пожар на петролната платформа Пайпър Алфа в Северно море отнема живота на над 120 работника.1990 г. - Петър Младенов подава оставка, като председател (президент) на Република България, след обществен натиск, заради изречената фраза „По-добре е танковете да дойдат\".2005 г. - МОК избира Лондон за домакин на Летните олимпийски игри през 2012 г.", "date": "2019.06.06", "title": " 6 юни в историята"}
{"url": "http://www.cross.bg/chasa-sofiyaot-provede-1606034.html", "text": "/КРОСС/ София.От 9.00 часа ще започне заседанието на Народното събрание.***София.От 9.00 часа в зала \"Триадица\" на Гранд хотел \"София\" ще се проведе международна кръгла маса на тема \"Международна обстановка и сътрудничество в акваториите на Черно, Средиземно и Балтийско море - правни, икономически и екологични аспекти\".***София.От 9.30 часа на жп прелеза на ул. „Йосиф Щросмайер\" НКЖИ ще отбележи Международния ден за безопасно преминаване през железопътните прелези. Деца на служители на железниците ще раздават на шофьорите листовки със Закона за движение по пътищата, Раздел XІІ - Железопътен прелез, и балони с надпис „Спри! Живей!\".***София.От 9.30 часа в патриаршеската катедрала „Св. Александър Невски\" ще бъде отслужена Архиерейска св. Литургия\" на Възнесение Господне. Тя ще бъде оглавена от Негово Преосвещенство Мелнишкият епископ Герасим.***София.От 10.00 часа в сградата на КЕВР (бул. „Княз Ал. Дондуков\" 8-10, ет. 4) ще се проведе обществено обсъждане на проект на решение за определяне на преференциални цени на електрическата енергия, произведена от възобновяеми източници, актуализация на преференциални цени***София.От 12.00 часа в Сентръл Парк Хотел ще се проведе пресконференция на тема „Съвременни методи за лечение и диагностика на рак на простатата\".***Варна.От 10.00 часа в Пленарна зала на Общината ще бъде открита Международна конференция по електрически машини, задвижвания и енергийни системи (ЕЛМА). В рамките на конференцията ще се проведе и работна среща на фирми от българската електропромишленост.***Велико Търново.От 10.30 часа в патриаршеската църква на крепостта Царевец ще бъде отслужена Света литургия по случай Възнесение Господне. Ще я води Негово високопреосвещенство великотърновския митрополит Григорий.***Враца.От 13.30 часа народният представител от ГЕРБ Станислав Попов ще даде пресконференция по повод действията по премахването на серовъглерода от територията на града. Брифингът ще се състои пред входа на предприятие „Камибо\" ООД-ТП „Хименерго\".***Пловдив.От 9.00 часа Митрополит Николай ще оглави Архиерейска света Литургия в храм „Св. Възнесение Господне\".***Смолян.От 9.30 часа Негово Високопреподобие архимандрит Висарион ще отслужи празничната св. божествена Литургия в параклиса „Св. Спас\" в местността „Забатско\" над квартал „Долно Райково\".***Шумен.В 11.00 часа в залата на РУ- Шумен директорът на ОДМВР- Шумен ст. комисар Ялчън Расим ще даде информация за инициатива на областната дирекция „Заедно можем да спрем телефонните измами\".***Шумен.От 13.45 часа в Националния пресклуб на БТА ще се състои пресконференция на председателя на ПП АБВ Румен Петков. Основна тема - отчитане на изборните резултати на „Коалиция за България\". ", "date": "2019.06.06", "title": "Предстоящи събития на 6 юни"}
