{"url": "http://www.cross.bg/krymova-efektivnost-razvitie-1573485.html", "text": "/КРОСС/ „С новата жилищна стратегия на България ще бъде създаден устойчив механизъм за управление и поддържане на жилищния фонд в страната. Предвиждат се и механизми за подпомагане на уязвимите социални групи и осигуряване на повече финансово достъпни жилища за българските граждани. Ще се създаде балансиран жилищен пазар, който ще отговаря адекватно на нуждите на гражданите и общините в страната\". Това обяви днес заместник-министърът на регионалното развитие и благоустройството Малина Крумова, която участва във форум за енергийна  ефективност в град Габрово.Двудневната конференция под надслов „Енергийната ефективност като инструмент за ускорено развитие на българските общини\" се организира от общинската мрежа за енергийна ефективност ЕкоЕнергия и е част от серия тематични събития във връзка с българското председателство на Европейския съюз. Сред основните обсъждани теми на форума са обновяването на сградния фонд, инструментите за градско развитие, общинското енергийно планиране и технологичните иновации в жилищния сектор.Крумова отбеляза, че постигането на устойчив жилищен сектор е стратегическата цел на изготвяната от Министерството на регионалното развитие и благоустройството нова жилищна стратегия. Ще бъде изготвена техническа паспортизация на всички сгради в страната, за да бъде ясно състоянието на жилищния фонд и какви бъдещи мерки да бъдат предприети във връзка с неговото развитие. Приоритизиране на инвестирането на публичните средства, данъчни промени, създаване на фонд с устойчиви и предвидими източници за подпомагане гражданите и общините, както и изграждане на информационна система с данни за жилищата в България са сред предвидените в стратегията приоритети.„Ползите от Националната програма за енергийна ефективност на многофамилните жилищни сгради са видими\", отбеляза Крумова. „Съществен е приносът при намаляване вредните парникови емисии, до 60% са намалени разходите за отопление на вече санираните жилища. Затова и дългосрочната визия е ключова при продължаването на Програмата\", каза още регионалният заместник-министър.Крумова увери, че Програмата ще продължи, като една от идеите е  включването със съфинансиране от собствениците при обновителните дейности. „Така ще се повиши ангажираността на гражданите към поддръжката на сградния фонд\", допълни тя. „Амбицията ни е да санираме всички жилища, които се нуждаят от обновяване. Това са близо 42 хил. жилищни сгради\", коментира още заместник-министър Крумова.Тя отбеляза, че на европейско ниво все повече се търси високият енергиен клас на сградите, ниско потребление и намалени емисии. „Това са и целите и задачите, които си поставяме в продължаването на Програмата за енергийна ефективност на многофамилните жилищни сгради\", допълни Крумова.Дългосрочен хоризонт от поне 25 години, включване на възобновяеми енергийни източници и адекватен мониторингов механизъм са сред приоритетите при продължаването на Програмата. „Ролята на общините в бъдещото й управление е важна, те трябва да бъдат активни и ангажирани участници\", изтъкна Крумова.Новата жилищна стратегия ще бъде поставена на широко обществено обсъждане през май.  ", "date": "2018.04.26", "title": "Новата жилищна стратегия и бъдещето на програмата за енергийна ефективност представи зам.-министър Крумова в Габрово"}
{"url": "http://www.cross.bg/surbiya-davidov-evropa-1573463.html", "text": "/КРОСС/ Изграждането на автомагистралата „Калотина - София\" ще улесни значително трафикът между България и Сърбия, заяви инж. Веселин Давидов - член на Управителния съвет на Агенция „Пътна инфраструктура\", пред участниците в конференцията „Транспорт и енергетика - свързаност на Западните Балкани и Европейския съюз\" в Белград. В нея участваха вицепремиерът и министър на строителството, транспорта и инфраструктурата на Република Сърбия Зорана Михайлович, заместник-министърът на регионалното развитие и благоустройството Валентин Йовев, посланик Радко Влайков и др.Автомагистралата „Калотина - София\" е от голямо значение за България, тъй като това е единственият пътен участък по направлението между сръбската и турската граници, който не е с магистрални габарити, подчерта инж. Давидов. Бъдещата магистрала ще бъде с дължина 48 км. Изграждането й е разделено на три участъка. Единият от тях ще се финансира чрез Механизма „Свързана Европа\", а останалите със средства от републиканския бюджет. В момента се провеждат тръжните процедури за строителство на два участъка с дължина 31,5 км на обща стойност 259 млн. лв., посочи инж. Давидов. Според него с построяването на автомагистралата ще се улесни значително трафикът не само между двете държави, но и между Европа и Азия, тъй като по направлението преминава голяма част от трафика от Азия през Истанбул към Западна Европа.Конференцията „Транспорт и енергетика - свързаност на Западните Балкани и Европейския съюз\" е в рамките на българското председателство на Съвета на Европейския съюз и е по инициатива на българското посолство в Република Сърбия. ", "date": "2018.04.26", "title": "Инж. Давидов: Изграждането на АМ „Калотина - София“ ще улесни трафикът между България и Сърбия"}
{"url": "http://www.cross.bg/proekti-raiion-nikolova-1573482.html", "text": "/КРОСС/ Новото статистическо райониране на страната има за цел да създаде устойчиви като население райони за планиране, чийто потенциал да се използва максимално за постигане на по-висок икономически ръст. Това заяви в Добрич зам.-министърът на регионалното развитие и благоустройството Деница Николова, която участва в извънредно заседание на Регионалния съвет за развитие на Североизточния район за планиране. Заседанието бе водено от областния управител на Добрич Красимир Кирилов с участието на кмета на Община град Добрич Йордан Йорданов, областни управители и представители на общините от Североизточна България и др.Зам.-министър Николова отбеляза, че темата е на етап обществено обсъждане и няма взето решение кои ще са новите райони за планиране. „Целим да създадем по-силни региони, които да се развиват на база природни дадености, географски характеристики и специфичен потенциал. В основата на всичко е постигането на по-висок икономически растеж\", подчерта Деница Николова. Усилията са в посока в един район за планиране да попаднат области с идентични дадености, което би дало възможност за разработване на по-добри проекти и постигане на по-ефективни резултати. Заместник-регионалният министър обясни, че от вариантите за ново райониране се предлагат няколко възможности за областите от Североизтока. Един от обсъжданите варианти е да бъде обособен Черноморски район, включващ областите Добрич, Варна, Шумен, Бургас, Сливен и Ямбол. Логиката за подобно преформатиране е да се фокусира развитието на тези области върху Черно море като основен природен ресурс, даващ възможност за по-висок ръст на икономиката. „В момента започва изпълнението на морската политика, която включва и изработване на морски пространствен план - основен стратегически документ и на равнището на Европейския съюз. С припознаването на такъв план ще има възможност да бъдат изпълнявани още стратегически проекти в района по линия на морето и неговия потенциал и финансиран по черноморските европейски програми\", поясни заместник-министърът. Друг от обсъжданите варианти е Североизточният район да остане както досега, но това предопределя по-слаби възможности за икономическо развитие, смята заместник-министърът. Обособяването на Дунавски район ще позволи областите в него да ползват възможностите за развитие на река Дунав\", даде друг пример Николова. В районите ще могат да се планират големи проекти и да се търси финансиране за тях. Такива са магистрали, ж.п. връзки, проекти за развитие на т.нар. „сини пътища\". АМ „Черно море\" също може да се развие като стратегически проект на районите, който да развие целия район за развитие, а не само един град\", каза още Николова.Тя коментира още, че в обществените обсъждания на новото статистическо райониране основната посока е по-скоро в окрупняването до четири района, като има различни предложения за състава на областите в тях. Новото райониране не предвижда обособяване на водещ град за районите. „Идеята ни е градовете да станат центрове на растеж с насочване на европейски и държавни средства, а периферията около тях да се развива по - балансирано, според позицията на града\", заяви тя. Районирането трябва да отговаря на целите да търсим предпоставки за силно развити икономически региони и устойчив модел на регионална политика. Това ще стане с изпълнение на общи проекти между регионите. Така например, би могло, на регионално ниво да се реализира проекти за изграждане на индустриална зона, която да носи инвестиции и работни места на по-голяма територия.  ", "date": "2018.04.26", "title": "Деница Николова: Новото статистическо райониране ще е предпоставка за по-силни региони"}
{"url": "http://www.cross.bg/balkani-zapadnite-iiovev-1573483.html", "text": "/КРОСС/ „Западните Балкани са не просто понятие, обхващащо нашите държави и народи, а и обединяващо общите ни усилия за по-добър живот и икономическо и социално развитие. Това развитие стъпва основно на транспортните комуникационни връзки между нашите страни, интегрирани в една добре развита инфраструктура. Именно тази инфраструктура е гаранцията за европейската интеграция на Западните Балкани.\"Това каза заместник-министърът на регионалното развитие и благоустройството инж. Валентин Йовев на конференция на тема „Транспорт и енергетика - свързаност на Западните Балкани с ЕС\".Форумът се провежда днес в сръбската столица Белград. Събитието е в рамките на българското председателство на Съвета на ЕС и в него се включиха вицепремиерът и министър на строителството, транспорта и инфраструктурата на Република Сърбия Зорана Михайлович, представители на министерството на енергетиката на Сърбия, членове на транспортни и енергийни компании, представители на Европейската комисия. От българска страна в конференцията участва и инж. Веселин Давидов - член на УС на Агенция „Пътна инфраструктура\".„България категорично и нееднократно е заявявала позицията си за единни Балкани с модерна инфраструктура. Страната ни подкрепя европейската перспектива за Западните Балкани и смята, че бъдещето на региона е неразделна част от Европейския съюз\", каза още в изказването си инж. Йовев. Той обясни, че усилията на българското правителство в областта на пътната инфраструктура са насочени към реализацията на няколко големи трансгранични проекта, които ще помогнат за икономическия просперитет и стабилността на Балканите. „Добрата транспортна свързаност е предпоставка за развитието на промишлеността, търговията и туризма, които са двигател на икономическия растеж\", подчерта заместник-министърът.Сред приоритетите, които той очерта в рамките на тази транспортна свързаност на Западните Балкани и по които трябва да се работи, без загуба на време, са именно транспортните коридори и по-специално номер 4, 8, 9 и 10 и коридор №7 - речният маршрут Рейн - Майн - Дунав - също огромна водна артерия, чийто потенциал трябва да се използва максимално и това е една от задачите по време на българското председателство на Дунавската стратегия.„Тези коридори са „гръбнак\" на превозите в единния европейски пазар и тяхната цялостна реализация ще промени коренно връзките между Изтока и Запада в бъдеще\", допълни Валентин Йовев и изрази увереност, че реализацията на транспортните проекти ще има положително влияние не само върху икономиките на балканските страни, но ще е и мощен фактор за стабилизиране на региона. Ще донесе мир на Балканите и от място на конфликти и етническо противопоставяне, те ще се превърнат в район на сигурност и просперитет.„Активното използване на Механизма за свързване на Европа, с чиято подкрепа се осъществява проекта „Модернизация на АМ „Калотина\" - (ГКПП Калотина - Софийски околовръстен път) от км 1+000 до км 15+500, ще доведе до намаляване на времето за пътуване, ще допринесе за намаляване на пътно-транспортните произшествия, както и за намаляване на транспортно-експлоатационните разходи на моторните превозни средства и разходите за поддръжка и експлоатация на пътя\", заяви още инж. Йовев.В изказването си на форума заместник-регионалният министър подчерта и значението на програмите за Европейско териториално сътрудничество, в рамките на които се предоставя възможност за създаване и надграждане на трайни и добри партньорски отношения с държавите от Западните Балкани.Програмата за Трансгранично сътрудничество ИНТЕРРЕГ-ИПП България -Сърбия 2014-2020 е с общ бюджет от близо 30 млн. евро. По три от приоритетните оси  - „Устойчив туризъм\", „Младежи\" и „Околна среда\", се финансират проекти, които ще подпомогнат регионалния туризъм и предприемачеството, управлението на риска и опазването на околната среда.„Интересът за инвестиции е голям. Доказателство е броят на подадените проекти по първата покана - общо 388\", каза заместник-министърът и съобщи, че са сключени  39 договора за субсидия на стойност почти 18,5 млн. евро.Програмата ИНТЕРРЕГ - ИПП България - Македония 2014-2020 е с общ бюджет от близо 20 млн. евро. По първата покана са финансирани 48 проекта в размер на над 10 млн.евро, от които 18 са инвестиционни с общ  бюджет над 7 млн. евро.Като пример за ползотворно взаимодействие между държавите в региона Валентин Йовев посочи и Стратегията на Европейския съюз за Дунавския регион, т.нар. Дунавска стратегия, от която 3 държави са част от Западните Балкани.„Изпълнените в рамките на Дунавската стратегия проекти показват, че сътрудничеството, съвместното планиране и координираните дейности водят до мотивация за продължаване по този успешен път за балансиран, устойчив и приобщаващ растеж на Дунавския регион\", подчерта заместник-министърът и допълни, че като ротационен председател на Стратегията България си поставя за цел да търси съвместни решения за общите предизвикателства в региона.В заключение инж. Йовев беше категоричен, че предизвикателствата, пред които са изправени държавите от Западните Балкани, пресичат националните и регионалните граници и изискват общи съвместни действия и именно сътрудничеството между държавите ще осигури растеж, стабилност и регионална интеграция. ", "date": "2018.04.26", "title": "Йовев: Добре развитата транспортна инфраструктура е гаранция за европейската интеграция на Западните Балкани"}
{"url": "http://www.cross.bg/plovdiv-kypa-iskrenov-1573440.html", "text": "/КРОСС/ Наздраве за футболните моменти с приятели! Феновете от Пловдив и Пазарджик ги очакват много приятни емоции този уикенд, по време на втория регионален полуфинал на Каменица Фен Купа 2018. Над 100 отбора от двете области се включиха в предварителните квалификации на най-големия и вълнуващ футболен турнир за приятели в България. Най-добрите 32 от тях (26 от Пловдив и 6 от Пазарджик) ще се надиграват на 28 и 29 април на игрищата в младежки спортен център „Гребна база\". Освен регионалната купа и любовта на своите съграждани, отборът на първо място ще спечели квота за националните финали на турнира, които ще се проведат през септември.Фен Купа сама по себе си е израз на любовта към футбола и винаги привлича на терен хората, които споделят тази страст. Турнирът в Пловдив този уикенд няма да е изключение и сред гостите ще бъдат заместник-кметът по „Спорт, младежки дейности и социална политика\" на община Пловдив Георги Титюков, „радостта на народа\" Божидар Искренов, пловдивската футболна легенда и бивш капитан и треньор на националния отбор Христо Бонев, легендата на ПФК „Ботев\" Петър Зехтински, бившият топрефер Атанас Узунов, Александър Александров „Кривия\", Здравко Лазаров и Ясен Петров. Те ще поздравят участниците и ще открият официално турнира в 12:00ч. в събота. След това дербитата от груповата фаза ще продължат до 19:30ч., а името на регионалния шампион на Пловдив и Пазарджик ще стане ясно в неделя, веднага след финалния мач, който стартира в 13:00ч.Футболните легенди на терен ще се включат и в традиционния демонстративен мач по случай откриването. Александър Александров, Здравко Лазаров и Ясен Петров ще поведат отбора на „Пловдивските легенди\" срещу тима на „Каменица\" с капитан Божидар Искренов. Очертава се уникално дерби изпълнено с много атрактивни моменти и огромна доза вдъхновение за участващите отбори.И тази година Фен Купа заедно със своите партньори ще предложи пълна гама от футболни емоции на посетителите. Паралелно с мачовете край терените ще се провеждат множество забавни игри и предизвикателства с атрактивни награди за най-ловките участници.Заповядайте и вие, приятели, за да не изпуснете нито един от незабравимите футболни моменти. А междувременно - наздраве за Фен Купа и поредното футболно лято! Снимки и още актуална информация за най-големия и вълнуващ футболен турнир за любители в България можете да намерите на  и на официалната страница на турнира .  ", "date": "2018.04.26", "title": "Фен Купа 2018 ще се вихри под тепетата този уикенд в компанията на много футболни легенди"}
{"url": "http://www.cross.bg/nankov-mesetz-ministur-1573484.html", "text": "/КРОСС/ От следващата година се очаква да заработи ВиК фонд, чрез който да се финансират проекти в малки населени места без достъп до европейско финансиране. Това съобщи пред членовете на парламентарната Комисия по регионална политика, местно самоуправление и благоустройство днес министърът на регионалното развитие и благоустройството Николай Нанков.Фондът ще бъде генериран от т.нар. „такса солидарност\". Тя ще бъде в размер на 8-10 ст./куб.м вода, като се очаква по този начин да бъдат генерирани между 50-55 млн. лв. на годишна база. Това няма да доведе до оскъпяване на заплащаната от потребителите такса, а ще се прави чрез отчисления, обясни министърът. Преди да заработи фондът, обаче, трябва да бъдат направени изменения в Закона за водите и да бъде приет подготвяният в момента нов Закон за ВиК, каза още той.Министър Нанков обърна внимание, че европейските средства не трябва да са панацея, а разполагаемият ресурс по линия на Оперативна програма „Околна среда 2014-2020 г.\" трудно може да реши проблемите в отрасъла. Затова средствата в бюджета на Министерството на регионалното развитие и благоустройството през тази година са увеличени от 12 млн. лв. на 18 млн. лв. Увеличение се предвижда и в бюджета за следващата година, съобщи още той. Според него средства трябва да бъдат насочвани там, където има добре обоснован анализ разходи/ползи, както и прогнози за демографската картина. Трябва да съчетаваме подобни проекти с други, които се финансират с публичен ресурс - преди да модернизираме републикански път или градска среда, първо трябва да се обнови ВиК инфраструктурата, заяви още министърът.Пред народните представители Николай Нанков съобщи още, че до края на годината се очаква да бъде създадена проектна компания за изграждане на нови мостове по р. Дунав. Той уточни, че идеята е съвместна с министъра на транспорта, информационните технологии и съобщенията Ивайло Московски. През месец май ще проведем среща с посланика на Румъния и до месец след това ще бъде структурирана работна група, която да работи по подготовката на проектите, коментира регионалният министър.При проявен инвестиционен интерес, на концесия могат да бъдат предложени съоръженията при Русе, Силистра и Никопол, съобщи още министър Нанков. Към втория мост при Русе, който ще бъде само с шосейна част, има най-голям интерес, а проектът за бъдещо съоръжение край Силистра е в най-напреднал етап, допълни той.В отговор на въпрос дали прерайонирането на страната е дискутирано с европейската комисия министър Нанков посочи, че България трябва да изпълни всички предварителни условия на ЕС за бъдещия програмен период, едно от които е статистическите райони на отговарят на изискванията на Евростат. Затова ще бъде направена промяна и в Закона за регионалното развитие.Николай Нанков информира народните представители и че предсрочно - до месец август или септември т.г. ще приключи рехабилитацията и разширяването на пътя между Пловдив и Асеновград.През месец май трябва да започне рехабилитация на трасето от пътя между Княжево и п.в. „Даскалово\" на територията на област Перник. В момента Агенция „Пътна инфраструктура\" съгласува с КАТ временната организация на движение. В участъка ще бъде изградена система за реверсивно движение. Светофарни уредби ще регулират движението според натовареността. За да не се затруднява допълнително трафика в района, ще се работи основно в тъмната част на денонощието, коментира регионалният министър.  ", "date": "2018.04.26", "title": "МРРБ прави ВиК фонд с 50 млн. лв. годишно за малките населени места"}
{"url": "http://www.cross.bg/byrgas-stoiinost-obosobena-1573464.html", "text": "/КРОСС/ Агенция „Пътна инфраструкттура\" стартира обществена поръчка за изработването на технически проекти за основния ремонт на 4 пътни участъка, които са в областите Бургас, Варна, Стара Загора и Хасково. Въз основа на проектите, които трябва да се направят, след това ще бъдат рехабилитирани близо 12 км от път III-807 Върбица - Скобелево, 58 км от път II-99 Бургас - Царево, 33 км от път І-9 Обзор - Слънчев Бряг, 66 км от път ІIІ - 906 „I-9-/Ст. Оряхово-Обзор-/ - Гюльовца - Каблешково - I-9.Бъдещите изпълнители ще трябва да извършат геодезически измервания, конструктивни обследвания, инженерно-геоложки проучвания, да изработят технически проекти и т. н.Обществената поръчка е в 4 обособени позиции:Обособена позиция №1: „Път III-807 Върбица - Скобелево от км 0+000 до км 11+800\". Участъкът е на територията на областите Хасково и Стара Загора. Индикативната стойност на проекта е 68 833 лв. без ДДС;Обособена позиция №2: „Път II-99 Бургас - Царево от км 0+000 до км 58+000\". Отсечката е в област Бургас. Индикативната стойност е 255 828 лв. без ДДС; Обособена позиция №3: „Път І-9 Обзор - Слънчев Бряг от км 165+900 до км 199+100\". Участъкът е на територията на областите Бургас и Варна. Индикативната стойност на проекта е 193 667лв. без ДДС;Обособена позиция №4: „Път ІIІ - 906 „I-9-/Ст. Оряхово-Обзор-/ - Гюльовца - Каблешково - I-9\" от км 0+000 до км 65+674\". Отсечката е в областите Варна и Бургас. Индикативната стойност на проекта е 400 000 лв. без ДДС.Срокът за подаване на офертите е до 17:30 часа на 26 юли 2018 г.Общата индикативна стойност на поръчката за изготвяне на четирите технически проекта е 918 хил. лв. без ДДС и се финансира от бюджета на АПИ. ", "date": "2018.04.26", "title": "АПИ стартира обществена поръчка за изработването на технически проекти при ремонта на 4 пътни участъка"}
{"url": "http://www.cross.bg/mihaiilov-obshtinata-pavel-1573470.html", "text": "/КРОСС/ Поведението на управляващите община Родопи е меко казано „безобразно\", а наложеният ми акт бе издаден под натиск, това коментира общинският съветник от БСП Павел Михайлов. След началото на редовната сесия на Общински съвет ръководителят на групата съветници на левицата бил  изведен, за да премести автомобила си от служебния паркинг, който по право се полага именно на работещите в общината. Обяснението, дадено от зам.- кмета Бочукова било, че нямал право да паркира там.„След като казах, че съм спрял напълно законно, бе  извикана полиция. Униформените се чудеха как е възможно изобщо да ми напишат акт, но след наложен натиск го направиха\", коментира Павел Михайлов. Абсурден според него е и съвета на зам-кмета да спре на Синята зона в района и да изпрати  есемес от служебния си телефон.„Въпросът тук е кое от бъдещите решения на управляващото мнозинство провокира тази разправа с опозицията. Дали това не е свързано с прекрачване на законовите изисквания при вземане на решения, което е практика в общината и е  видно от върнатите решения от областния управител и прекратените процедури или пък е  опит за сплашване на опозицията. Трябва да е ясно, че това няма как да ни стресне\", категоричен бе Павел Михайлов.Ситуацията придоби нотки на спектакъл на абсурда след като след приключване на сесията автомобила на Михайлов е  затворен и от двете страни и   тръгването му е невъзможно.  В резултат на това и един от шофьорите на общината се оказва с  наложена глоба, чието плащане най-вероятно ще бъде ангажимент на жителите на общината, както всяка грешка на кметския екип, коментира  съветникът. ", "date": "2018.04.26", "title": "Павел Михайлов: Поведението на управляващите община Родопи е абсурдно"}
{"url": "http://www.cross.bg/klienti-taksi-plovdiv-1573467.html", "text": "/КРОСС/ Агресивни клиенти са потрошили такси тази нощ в Пловдив. Минути преди 2:00 ч. 36-годишен шофьор се оплакал в полицията, че на бул. „Цариградско шосе\" четирима клиенти счупили двете странични огледала и чистачки на управляваното от него такси.Агресивното  поведение на мъжете било провокирано от намерението на водача да ги откара в районното управление, тъй като по пътя единият от тях го обиждал и се държал непристойно.Мъжете са установени. Те са на възраст между 19 и 28 години, двама от тях са с криминални прояви и са осъждани.Образувано е досъдебно производство. ", "date": "2018.04.26", "title": "Агресивни клиенти потрошиха такси в Пловдив"}
{"url": "http://www.cross.bg/ykraiina-bulgariya-ezik-1573471.html", "text": "/КРОСС/ България и Украйна ще работят заедно за гарантиране и разширяване на възможностите на българското малцинство в страната да изучава своя роден език. Това беше потвърдено на среща днес на президента Румен Радев и украинския министър на образованието и науката Лилия Гриневич. В изпълнение на поетия ангажимент от президента на Украйна Петро Порошенко по време на срещата му в ООН през септември 2017 г. с българския държавен глава, министър Лилия Гриневич е на посещение у нас за обсъждане с българските институции на учебните програми и планове на Украйна за изучаване на роден език от българското малцинство в страната.„Пълноценната интеграция на сънародниците ни в украинското общество изисква осигуряването на обучение както на украински език, така и на достатъчно по обем и качество изучаване на роден език в рамките на средния курс на образование. Признателни сме за отговорното отношение на Украйна към този важен за България въпрос и сме готови за конструктивен диалог\", заяви Румен Радев. Министър Гриневич запозна българския президент с действията на украинската страна за осигуряване и обучение на достатъчно преподаватели по български език в Украйна.Съхраняването на административната цялост на историческия Болградски регион, в който живеят много наши сънародници в Украйна, също беше потвърдено на срещата. Министър Гриневич посочи и че е взето решение от украинското правителство за отпадане на засиления контрол върху дейността, осъществявана от български компании в страната, поради различните данъчни ставки в България и Украйна, за което също беше поет ангажимент от страна на президента Петро Порошенко по време на разговора му с президента Румен Радев в рамките на 72-ата сесия на Общото събрание на ООН.Президентът Радев потвърди подкрепата на страната ни за задълбочаване на сътрудничеството на Украйна с ЕС, както и желанието на България за свикване в скоро време на заседание на двустранната комисия за икономическо сътрудничество, на което да бъдат набелязани конкретни проекти от взаимен интерес. ", "date": "2018.04.26", "title": "България и Украйна ще работят заедно за гарантиране и разширяване на възможностите на българското малцинство"}
{"url": "http://www.cross.bg/sakova-ministur-fitzo-1573469.html", "text": "/КРОСС/ Президентът на Словакия одобри днес водещ партиец за нов вътрешен министър въпреки резервите към такава кандидатура, която изглежда няма да спре протестите, настояващи за безпристрастно разследване на убийството на разследващ журналист, предаде Ройтерс, цитирана от БНР.Андрей Киска на практика бе принуден да назначи за МВР шеф зам.-министъра на вътрешните работи Дениса Сакова, която е и зам.-председател на управляващата партия „Смер\". Тя е работила в МВР 10 от последните 12 години, като напоследък отговаря за проектите в областта на информационните технологии.„Ще се опитам да възстановя публичното доверие, което сега липсва\", заяви Сакова след полагането на клетва.Десетки хиляди словаци протестираха след убийството на Ян Куциак в края на февруари с призиви за строги мерки срещу корупцията. Протестиращите искат за вътрешен министър независим политик, който ще разследва връзките между политици и бизнесмени, за които пишеше журналистът.Демонстрациите доведоха до оставката на премиера Роберт Фицо и формиране на ново правителство от същите три партии в управляващата коалиция. То е оглавявано от Петер Пелегрини, висш представител на „Смер\", чийто лидер продължава да е Фицо.Сакова е близък сътрудник на Роберт Калиняк - вътрешен министър, който подаде оставка преди Фицо. Тя заема поста на партийно необвързания Томаш Друкер, който подаде оставка миналата седмица.Номинацията ѝ от партията „Смер\" разочарова демонстрантите и те насрочиха нов протест за утре (петък), като организаторите твърдят, че вече са събрали 80 000 подписа под петиция за предсрочни парламентарни избори.Сакова ще трябва да назначи началник на полицията на мястото на Тибор Гашпар, който склони да се оттегли от поста идния месец заради обществения натиск. ", "date": "2018.04.26", "title": "Жена оглави МВР в Словакия, протестите продължават"}
{"url": "http://www.cross.bg/hristova-naredba-grazhdanite-1573468.html", "text": "/КРОСС/ Столичен общински съвет и ЦГМ целят получаването на съдебна индулгенция за незаконосъобразно взетите решения от мнозинството на ГЕРБ в СОС.Това заяви общинският съветник от БСП Милка Христова по повод вчерашното заседание на ВАСпо касационните жалби на СОС и ЦГМ срещу решението на Административен съд София-град от 17.02.2017г., с което се отменя решението на СОС за увеличаване на цената на еднократното билетче на 1.60 лв. и на талоните за 10 пътувания.Тя припомни, че заедно с колегите й от групата на БСП в СОС от два месеца предупреждават, че се готви процедурна хватка от мнозинството на ГЕРБ в СОС, която цели „делото за билетчето\" да бъде прекратено пред ВАС, и цената на билета от 1.60 лв. да се запази. \"За съжаление тези предупреждения се реализираха\", заяви Христова. На 5 април 2018г. СОС прие нова Наредба, уреждаща организацията на транспорта в Столична община и превозните документи, с която се отменя изцяло обжалваната Наредба, но се запазва цената на увеличеното еднократно билетче и на талоните за 10 пътувания.„Целта на занаятието е елементарна и много ефективна. Делото, което е пред ВАС, остава без предмет на обжалване и без правен интерес, поради което следва да бъде прекратено все едно, че незаконосъобразното решение никога не е било взето!\", обясни Милка Христова. Жалбоподателите в лицето на ЦГМ и СОС постъпиха именно така. На 18.04.2018г. те подават молба за прекратяване именно с подобни доводи! Представителите на гражданите възразиха срещу това искане. Доводите на Христова са, че предметът на делото не е отпаднал и интересът на гражданите е запазен, защото разпоредбите от отменената Наредба, които са атакувани - повишената цена - се запазват изцяло в новата Наредба . Тя добави, че и новата Наредба е обжалвана от гражданите.„На практика се получава следното, обясни Христова - СОС взема неправилни решения, гражданите ги атакуват, а първоинстанционният съд ги отменя. Органът на местна власт обжалва пред ВАС и когато трябва да се получи окончателно правосъдие пред тази инстанция, СОС сам отменя незаконните си решения, искайки от ВАС да прекрати делата, поради липса на предмет на обжалване и правен интерес. По този начин гражданите не могат да стигнат до краен съдебен контрол и да установят с влязло в сила решение, че техните избраници не винаги вземат правилни решения.\" ", "date": "2018.04.26", "title": "Милка Христова: СОС и ЦГМ злоупотребяват с право и търсят съдебна индулгенция за свои незаконосъобразни решения"}
{"url": "http://www.cross.bg/dinev-iiordan-zaslygi-1573474.html", "text": "/КРОСС/ Честита е България, че е отгледала такива свидни чеда като олигарха от Влас Йордан Динев. Така смятат куп царедворци, гравитиращи около Симеон Сакскобурготски. През последния месец те усърдно са се разшетали да събират подписки с искане Динев да бъде награден с най- високото държавно отличие - орден „Стара планина\".Подписката, в която изтъкват огромните заслуги на мултимилионера за изграждането на модерна България, ще бъде изпратена до президента Румен Радев.И други олигарси са опитвали - кой успешно, кой безуспешно - да се окичат с престижното отличие. Най-много пробиви има при президента Георги Първанов, който е и рекордьор по раздаване на тенекиевия знак - 434 пъти за два мандата. По негово време и заради незнайни заслуги орден „Стара планина\" взеха Петър Манджуков, Тодор Батков, Симеон Пешов и покойният вече Лъчезар Цоцорков.Сегашният кандидат - орденоносец Йордан Динев стана известен с това, че е първият българин, получил нотариален акт за море. Той успя да узакони като своя собственост по твърде скандален начин морето в заградения залив, където сега  е изградено яхтено пристанище във Влас. Дружеството на олигарха „Куентин\" се сдоби с акта за собственост на 24,6 декара земя преди 12 години. Документът бе издаден въз основа на съгласувателни писма с министерствата на регионалното развитие и на транспорта. Как се издават подобни нотариални актове, и досега не става ясно. Ако 7 милиона българи си поискат по 25 декара от Черно море, ще стане твърде интересно, коментират запознати с едно от най- големите безобразия на прехода. Другите по- сериозни заслуги на кандидат- орденоносеца са многобройните афери с различни златотърсачки и откритите войни, които те водят за банковите сметки на прославения строител. Междувременно Йордан Динев още навремето разказа по телевизора колко предприемчиви били с брат си Динко и построили пансион още в далечната 1988 година върху парцел от 180 квадрата. После след промените продали пансиона и станали милионери.„В България има много честни бизнесмени. Тук човек може да бъде богат без да е олигарх\", смята по-малкият Динев, който определено е решил, че все по-обедняващите средностатистически данъкоплатци ще му вържат на приказките.Цял медиен тръст от знайни и незнайни журналисти лустросва усърдно образите на Диневи, показва проверка на „Галерия\". Можете да ги видите около масите на всички коктейли на олигарсите. Едни и същи втръснали до болка физиономии се въртят около братята.Иван Велчев    ", "date": "2018.04.26", "title": "Кичат олигарх с орден „Стара планина“"}
{"url": "http://www.cross.bg/ivanov-gradinsko-parkovoto-pametnik-1573461.html", "text": "/КРОСС/ Какво е наложило извършването на сеч на здрави дървета на булевард „Руски\" и знае ли община Пловдив, че булеварда е обявен за паметник на градинско-парковото изкуство, това пита общинският съветник от левицата  доц. Ангел Иванов.Въпросът му е провокиран от случващото се в последните месеци  под формата на „санитарна сеч\" осакатяване на здрави дървета, които трудно ще се възстановят или ще загинат.  Съветникът припомня, че със заповед на НИПК № 37/12.11.1993 г.  булеварда е в режим на опазване на исторически зелени площи - от площад „Гарата\" до кръстовището с улица „Преслав\", а „Руски\" е обявен за паметник на градинско-парковото изкуство (Държавен вестник, брой 41 от 19.05.1992 г.).Според  доц. Иванов, за съжаление, през последните 2 - 3 години, в центъра на Пловдив се  е оформило  нещо като зона за дърводобив. Във връзка с това той пита има ли издадено  разрешение за сеч  и ще продължат ли тези действия до приключването на ремонта.  ", "date": "2018.04.26", "title": "Доц. Ангел Иванов с питане за извършената сеч по булевард „Руски”"}
{"url": "http://www.cross.bg/leva-evrofytbol-sofiya-1573465.html", "text": "/КРОСС/  Днес, 26.04.2018 г., „Еврофутбол\" официално обяви победителите в седмия национален конкурс за „Спортни таланти\" на „Еврофутбол\" - 2018 г. Интересен факт е, че през тази година съотношението мъже / жени в крайното класиране е напълно еднакво - състезатели в програмата  за 208 г. ще са 15 жени и 15 мъже. Те са представители на 14 вида спорт. Общият размер на средствата за целево безвъзмездно финансиране на спортистите е близо 86 000 лева.През 2018 г. в конкурса участваха 118 кандидати. Представители от Групата на съветниците по програма „Спортни таланти\", в която членуват изтъкнати спортисти, университетски преподаватели, спортни журналисти и други представители на медиите, оцениха кандидатурите.Победителите чуха своите имена на официалната церемония в Музея на спорта на Националния стадион „Васил Левски\" в София в присъствието на свои близки и треньори. Те получиха от „Еврофутбол\" символични чекове с размера на индивидуално одобрените суми.Ето имената на всички „Спортните таланти\" на „Еврофутбол\" за 2018 г. и средствата, с които компанията ги подпомага:1.       Мила Янакиева от София, 12 г., художествена гимнастика - 2184 лева;2.       Рахим Рашайда от Враца, 13 г., фехтовка - 1760 лева;3.       Михаела Чепишева от Първомай, 14 г., бадминтон - 1920 лева;4.       Александра Георгиева от Дупница, 13 г., таекуондо WTF - 1300 лева;5.       Йова Петрова Русе, 15 г., лека атлетика - 1370 лева;6.       Александър Джорджев от Дупница, 15 г., таекуондо WTF - 2807 лева;7.       Ева Петкова от Враниловци, 15 г., лека атлетика - 1590 лева;8.       Милена Тодорова от Троян, 20 г., биатлон - 3536 лева;9.       Мария Делчева от София, 17 г., бадминтон - 3145 лева;10.   Антонио Иванов от София, 19 г., лека атлетика - 2355 лева;11.   Гергана Топалова от София, 18 г., тенис - 3800 лева;12.   Мария Йовкова от Асеновград, 19 г., тенис на маса - 3180 лева;13.   Емилия Тасева от София, 17 г., таекуондо WTF - 2716 лева;14.   Елена Георгиева от Варна, 17 г., лека атлетика - 3090 лева;15.   Петър Божилов от София, 18 г., плуване - 3200 лева;16.   Диана Петкова от Пловдив, 17 г., плуване - 4070 лева;17.   Иван Алмаджиев от Пловдив, 17 г., плуване - 3697 лева;18.   Светлозар Николов от Пловдив, 17 г., плуване - 2820 лева;19.   Христо Христов от Варна, 17 г., вдигане на тежести - 2800 лева;20.   Иван Банчев от Русе, 16 г., стрелба с лък - 2328 лева;21.   Станимир Халаджов от Русе, 20 г., академично гребане - 2940 лева;22.   Митко Джорджев от Дупница, 19 г., таекуондо WTF - 2807 лева;23.   Калоян Бинев от София, 20 г., таекуондо WTF - 2464 лева;24.   Димитър Герджиков от Чепеларе, 26 г., биатлон - 4250 лева;25.   Борис Йотов от София, 22 г., академично гребане - 3076 лева;26.   Кристиян Василев от Йоаким Груево, 27 г., академично гребане - 2400 лева;27.   Вилиян Бъчваров от Русе, 24 г., каяк - 2110 лева;28.   Даниела Кадева от Банско, 24 г., биатлон - 2926 лева;29.   Таня Звискова от Пловдив, 25 г., спортна стрелба - 4071 лева;30.   Янина Станчева от Търговище, 27 г., спортна стрелба - 4000 лева., каза Елица Иванова, директор „Маркетинг\"  на „Еврофутбол\", при откриването на церемонията. „, каза г-жа Руди Вачкова, управител на „Еврофутбол\".„, сподели г-жа Илияна Николова, изпълнителен директор на Фондация „Работилница за граждански инициативи\", които са партньор на букмейкърската къща в осъществяването на каузата.Още информация за Програма „Спортни таланти\" на „Еврофутбол\" може да намерите на .   ", "date": "2018.04.26", "title": "„Еврофутбол“ ще подкрепи 30 състезатели по програма „Спортни таланти“ 2018 година"}
{"url": "http://www.cross.bg/shveiitzariya-radev-bulgariya-1573462.html", "text": "/КРОСС/ „Високо ценим доброто сътрудничество и споделянето на швейцарския опит и добри практики в системата на дуалното професионално обучение, както и за въвеждането на този образователен модел в България\". Това заяви държавният глава Румен Радев, който днес се срещна с Ули Маурер, вицепрезидент на Конфедерация Швейцария и ръководител на Федералния департамент на финансите.На „Дондуков\" 2 Румен Радев и неговият гост направиха преглед на двустранните отношения, като президентът даде висока оценка за постигнатите резултати в рамките на Българо-швейцарската програма за сътрудничество за намаляване на икономическите и социални различия в Европа. „Вярваме, че скоро ще бъде взето решение за удължаване на действието и след 2019 г. на тази програма, в рамките на кохезионната политика на Швейцария за новите държави-членки на ЕС, или поне в частта й, която засяга образованието\", посочи Румен Радев.По време на срещата бяха обсъдени и активните търговско-икономически отношения между България и Швейцария, както и възможностите за задълбочаване на инвестиционното сътрудничество. „Швейцария е на на 8-мо място по размер на преките чуждестранни инвестиции в България и ние работим за постигането на по-висока производителност на труда и по-добри условия за инвеститорите\" отбеляза президентът. Двамата бяха единодушни, че провеждането на двустранни бизнес форуми е важна стъпка в тази посока.„Оценяваме подкрепата на Швейцария за приемането на страната ни в Шенген, тъй като това e важен принос към общата европейска сигурност, контрола и защитата на външните европейски граници\", посочи още Румен Радев. По думите на  държавния глава „стабилността в нашия регион е дългосрочен приоритет за България, ползващ се с подкрепата на всички държавни институции и на българските граждани и страната ни е признателна за приноса на Швейцария за политическото и икономическо стабилизиране на държавите от Западните Балкани\".  ", "date": "2018.04.26", "title": "Радев: Високо ценим споделения опит на Швейцария в системата на дуалното професионално образование"}
{"url": "http://www.cross.bg/izvursheno-zhenata-rani-1573466.html", "text": "/КРОСС/ Брутално убийство, извършено миналата седмица в полския граничен град Слубице, разследват органите на реда. В късния следобед на 19 април e открито тялото на проститутка от България на улица в града, предава немското издание focus.de, цитирано от „24 часа\".По тялото на жената са открити множество рани от нож, като не е известно дали убийството е извършено от един човек. Според полското издание \"Газета Лобуска\" трупът бил с 16 прободни рани.Освен това медията съобщава, че жената е била открита с прерязано гърло. Престъплението е било извършено между 16,30 и 17,30 часа и полицията търси свидетели на криминалното деяние.Медиите информират, че в граничното градче проститутките са предимно от България, Румъния и Полша. Техни най-редовни клиенти са тираджии, които също са от Източна Европа.В местните медии се тиражира именно версията, че българката може да е убита от неин клиент. Не се изключва и версията за убийство от нейна конкурентка в бранша. ", "date": "2018.04.26", "title": "Българка е убита жестоко в Полша"}
{"url": "http://www.cross.bg/evrozonata-gotovi-bulgariya-1573450.html", "text": "/КРОСС/ Готови сме за влизане във Валутния механизъм за еврозоната. Това стана ясно на среща между премиерът Бойко Борисов и зам.-председателят на ЕК Валдис Домбровскис.На срещата беше отбелязано положителното развитие на основните макроикономически, фискални и финансови индикатори, по които се отчита готовността на България за присъединяване към еврозоната, съобщиха от правителствената пресслужба.Заместник-председателят на ЕК изрази задоволство от намаляването на външния ни дълг, който в края на 2017 г. достигна 25,4% от БВП и нарежда България на трето място сред държавите членки на ЕС с най-нисък размер на консолидирания държавен дълг. ", "date": "2018.04.26", "title": "Готови сме за влизане във Валутния механизъм за еврозоната"}
{"url": "http://www.cross.bg/obshtinski-suvet-prie-1573453.html", "text": "/КРОСС/ Поведението на Столичния общински съвет и най-вече на мнозинството на ГЕРБ в него да приеме нова транспортна наредба, с която отмени старата е злоупотреба с право. Изключително неетично е местният орган за самоуправление да използва възможността, която има, когато едно решение бъде обявено за незаконосъобразно, той сам да си го отменя. Това каза за Агенция „Фокус\" Милка Христова - заместник-председател на Столичния общински съвет и общински съветник от БСП, във връзка с приетата нова транспортна наредба, имаща отношение към административното съдебно производство за цената на билета в София. Тя коментира вчерашното заседание на Върховния административен съд, на което са разгледани касационните жалби на Центъра за градска мобилност и Столичния общински съвет, подадени срещу решението на административния съд София-град, който обяви за незаконосъобразно решението за увеличение на цената на билета за градски транспорт от 1 на 1,60 лева. „Междувременно, във връзка с приетата на 5 април от Столичен общински съвет изцяло нова Наредба, която отменя обжалваната Наредба, беше коментирана и молба, внесена от ЦГМ и СОС, с която се иска да бъде прекратено производството\", коментира Христова и посочи, че сред мотивите на жалбоподателите за това са били отмяна на старата наредба, отпаднал правен интерес и липса на предмет на обжалване. „Съдът не прие тези аргументи и прие да изслуша страните по отношение на молбата за прекратяване. След това прие да изслуша страните по отношение основателността на жалбите и прие да се произнесе по същество с решение до един месец. Ако приеме, че са налице основанията за прекратяване, ще прекрати, ако не - ще се произнесе с акт, с който или ще остави в сила решението на административния съд или ще го отмени\", поясни Христова. „Лично моето мнение, че молбата за искане за прекратяване на производството поради липса на предмет и правен интерес е неоснователна\", допълни още тя.", "date": "2018.04.26", "title": "Милка Христова: Приемането на нова транспортна наредба е злоупотреба с право"}
{"url": "http://www.cross.bg/barnie-borisov-suveta-1573452.html", "text": "/КРОСС/ Министър-председателят Бойко Борисов се срещна с Мишел Барние, главен преговарящ на ЕС за оттеглянето на Обединеното кралство от ЕС. Барние запозна българския премиер с хода на преговорите между Брюксел и Лондон. Изразено беше общото мнение, че този процес трябва да гарантира правата на гражданите и на бизнеса, се посочва в съобщението.Той също така е поздравил Борисов за успешното провеждане на Българското председателство на Съвета на ЕС и е пожелал успех на срещата на върха за Западните Балкани на 17 май в София.Мишел Барние е на работно посещение в България за срещи с министър-председателя Борисов, с министъра за Българското председателство на Съвета на ЕС Лиляна Павлова и с представители на две парламентарни комисии в Народното събрание.Барние участва и в конференция на тема \"Подгответе се за Брекзит - последствия за европейския бизнес\" и във форум на високо равнище Eurofi Financial Forum - форум на лидерите в областта на финансовия сектор от ЕС и международни организации.В програмата му е предвидено посещение на софийското метро заедно с кмета на столицата Йорданка Фандъкова. ", "date": "2018.04.26", "title": "Барние обясни на Борисов за преговорите Брюксел-Лондон"}
{"url": "http://www.cross.bg/minuteman-raketa-bili-1573456.html", "text": "/КРОСС/ Военнвъздушните сили на САЩ са провели изпитания на междуконтинентална балистична ракета Minuteman III, съобщиха от пресслужбата на американските ВВС.Това са първите такива изпитания през настоящата година, като предишните са били проведени през август миналата година. Първоначално изпитанията са били насрочени за февруари, но са били отложени.На изстреляната ракета не е била монтирана бойна глава. Изпитанията са обявени за успешни, като ракетата е ударила предвидената цел. Ракетата е била изстреляна от базата \"Ванденберг\" в южната част на щата Калифорния.Понастоящем Minuteman III е единствената междуконтинентална балистична ракета с наземно базиране, приета на въоръжение в САЩ. По последни данни от открити източници само САЩ разполагат с 450 ракети Minuteman III, които ще останат в експлоатация поне до 2020 г. ", "date": "2018.04.26", "title": "САЩ тестваха междуконтинентална балистична ракета Minuteman III"}
{"url": "http://www.cross.bg/premierut-borisov-evrozonata-1573455.html", "text": "/КРОСС/ В рамките на период от една година България ще кандидатства за чакалнята на Еврозоната. Това заяви премиерът Бойко Борисов на конференция, посветена на влизането на страната ни във валутния съюз.\"Оптимист съм, че в рамките на една година можем да се поздравим с успех по темата за присъединяването на България към Еврозоната\", коментира премиерът. Той посочи, че това няма как да се случи в рамките на 2-3 месеца.\"Сутринта с комисар Валдис Домбровскис водихме подобен разговор, в рамките на месец ще ни дадат пътна карта\", посочи Борисов. \"Знаете спорът какъв е между нас и тях - дали първо да влезем в чакалнята или обратното - през паричния съюз и тогава там\", каза премиерът и добави, че ще има преговори по въпроса.\"Тези преговори са по-тихи, банкерите не обичат да се шуми, но председателят на нашата централна банка и финансовият министър доста често са при Марио Драги в Европейската централна банка и при гуверньорите на другите банки, които са важни при вземането на решение\", обясни още Борисов.На въпрос на журналисти какъв успех има предвид, премиерът уточни, че става дума да влезем в чакалнята на Еврозоната, да намалим лихвите по кредитите и отбеляза, че при всички случаи кредитните рейтинги на държавата тръгват нагоре, идват повече инвестиции и има повече стабилност и сигурност в банковата система. \"Това, разбира се, ако има политическа стабилност, защото има държави, които влязоха, но натрупаха дългове, всичко си зависи от нас\", добави той.По време на дискусията Борисов коментира и какво би станало, ако не участваме в Еврозоната.\"Тогава не би трябвало да се сърдим, че едни държави, които имат обща валута, членове са на банковия и паричен съюз, искат да се развиват на първа скорост, а тези, които имат претенции, различни от тези, могат да си правят тяхната политика, посочи той. Иначе нашият валутен борд е стабилен, 1,4% инфлация - до 2% е добре\", отбеляза министър-председателят. ", "date": "2018.04.26", "title": "До една година кандидатстваме за Евозоната"}
{"url": "http://www.cross.bg/bulgariya-evrozonata-stoiinev-1573451.html", "text": "/КРОСС/ „Важно е България да стане част от паричния съюз и да бъде в ядрото на правенето на европейски политики.  Страховете на българските граждани, относно влизането в еврозоната, обаче са много, защото хората не разбират, каква е ползата от нея.\" Това каза зам.-председателят на ПГ на „БСП за България\" Драгомир Стойнев на форума „България в еврозоната. Икономическата логика срещу митовете\" организиран от Сергей Станишев и Ева Майдел. Той добави, че за съжаление 10 години след 2008 г. не е достатъчно да изпълняваш само номиналните критерии за влизане в ЕRМ-2 и еврозоната. „Европейските страни вече искат реформи и в бъдеще пенсионната система, образованието, здравеопазването и пазара на труда да не оказват такъв натиск върху фискалната политика\", добави Стойнев.  Той каза още, че една от основните причини да не сме част от еврозоната е бедността и тя пречи да влезем в този клуб на богатите. „Нужна е цялостна реформа на пазара на труда, не е достатъчно да кажем, че безработицата е 6%, тъй като в България има много нискоквалифицирани работници, които в бъдеще ще оказват натиск върху фискалната ни политика\", категоричен бе Стойнев. Той каза още, че Европейският паричен съюз е реформиран и е важно сега да предприемем конкретни стъпки за приемането ни в него. „Ако това не стане, след 2025 г. той ще отблъсне тези държави като България и реалната заплаха за Европа на две скорости ще бъде факт\", обясни Драгомир Стойнев. ", "date": "2018.04.26", "title": "Стойнев: Важно е България да стане част от паричния съюз "}
{"url": "http://www.cross.bg/chernobil-ykraiina-atomnata-1573457.html", "text": "/КРОСС/ Президентът на Украйна Петро Порошенко е убеден, че отцепената зона на атомната електроцентрала в Чернобил трябва да стане място за нови прогресивни технологии, предаде РИА Новости. \"Украйна и на целият свят никога няма да забравят ужасния случай от 26 април 1986 г. в Чернобил. Той винаги ще остане отворена рана в сърцето на страната, в сърцата на милиони хора ... И днес ние трябва да направи всичко възможно, че такава трагедия никога не се случва отново. Ние трябва да се учат от модернато. Зоната в Чернобил трябва да се превърне в място за нови прогресивни технологии, територия за промяна \", пише Порошенко на страницата си във Facebook .Министър-председателят на Украйна Владимир Гройсман също почете паметта на загиналите при аварията в атомната електроцентрала в Чернобил. \"Чернобилската авария: Ужасна катастрофа, която унищожи милиони животи, трагедия за Украйна и целия свят\", пише той на страницата си във Facebook.Катастрофата в атомната електроцентрала в Чернобил става на 26 април 1986 г.,  четвъртият блок на станцията избухва. Общата площ на радиационното замърсяване в Беларус е около 46.5 хиляди квадратни километра (23% от общата площ). В Украйна 50 хиляди квадратни километра са замърсени в 12 региона. Освен това, 19 руски региона с площ от почти 60 000 квадратни километра и население от 2,6 милиона души са засегнати от радиоактивно замърсяване. ", "date": "2018.04.26", "title": "Порошенко иска Чернобил да стане „зона за нови технологии“"}
{"url": "http://www.cross.bg/radev-bulgariya-evrozonata-1573458.html", "text": "/КРОСС/ Стратегическата перспектива на България е да задълбочи европейската си интеграция, а това е невъзможно да се случи без присъединяване в бъдеще към Еврозоната. Това не е въпрос на желание, а цел, която трябва да се постигне на основата на реална подготовка и извървян път. Това заяви президентът Румен Радев на среща днес с Валдис Домбровскис, заместник-председател на Европейската комисия за еврото и социалния диалог. Държавният глава посочи, че страната ни се нуждае от ясен план за действие, анализ на поетите ангажименти, както и оценка на риска от въвеждането на еврото.Румен Радев отбеляза, че за българите би било полезно да се запознаят с опита на други европейски държави, преминали по същия път. Важно е, без въпросите да се политизират, да има обективна информация как еврозоната ще повлияе върху темповете на икономическо развитие и в каква степен това би помогнало за изравняването на жизнения стандарт на българските граждани, с този на гражданите на други държави-членки.От своя страна Валдис Домбровскис заяви, че има механизми, които страната може да приложи за мониторинг на цените, така че да се избегне спекулативното им увеличаване. За гладкото протичане на процеса на присъединяване Европейската централна банка е предложила проект на Пътна карта, която очертава основните етапи на процеса, до присъединяването на България към Механизма ЕРМ 2.През последните две десетилетия България постигна положителни резултати във фискалната си стабилност след въвеждането на валутния борд, а страната ни е покрила финансовите изискванията за приемане в Европейския валутен механизъм, беше отбелязано на срещата. Осъзнаваме, че решението за приемането ни в Еврозоната зависи от Европейската централна банка и от страните членки, но във вътрешно икономически план е необходимо да се работи за повишаване на доходите, подчерта още Румен Радев.Президентът Радев и еврокомисар Дамбровскис обсъдиха необходимите стъпки за влизане на страната ни в Европейския валутен механизъм, както и Европейския банков съюз и в частност т.нар. Механизъм за близко сътрудничество. „ЕК не взима решението за влизането в Еврозоната, но ние може да подкрепим страните в усилията им в тази посока\", увери гостът.  ", "date": "2018.04.26", "title": "Радев: Перспектива за България е да задълбочи европейската си интеграция чрез присъединяване към Еврозоната"}
{"url": "http://www.cross.bg/evrozonata-bulgariya-zayavi-1573459.html", "text": "/КРОСС/ Влизането на България в Еврозоната е национална цел, с голяма обществена подкрепа. В противен случай оставаме в периферията на ЕС и всички важни решения ще се взимат без нашето участие. Критериите са изпълнени, икономическите анализи развенчават митовете за негативни сценарии, време е граждани и политици да заявим ясно желанието си за влизане в Еврозоната, за да бъдем чути в Брюксел.Това са изводите, около които се обединиха днес участниците в дискусията „България в Еврозоната. Икономическата логика срещу митовете\", организирана съвместно от лидера на ПЕС и ръководител на Делегацията на българските социалисти в ЕП Сергей Станишев и Ева Майдел, евродепутат от ГЕРБ/ЕНП и председател на Европейското международно движение.„До година е реалистично влизането на България в ERM II. Предстоят ни много работа и преговори.\" Това заяви министър-председателят Бойко Борисов като приветства широкия политически и обществен консенсус по темата и посочи стабилните икономически показатели на страната, включително ниския външен дълг и значителните резерви. Неговият извод е, че „България не представлява риск за Европа. Ако сега не кандидатстваме, не трябва после да се сърдим, че има държави, които искат да се развиват на първа скорост\", както и че България трябва да реши за себе си в коя група иска да бъде.Лидерът на БСП Корнелия Нинова заяви: „Влизането в Еврозоната трябва да е следващото обединение на нашата национална енергия. За това обаче е необходимо да си напишем домашното и да имаме подробен национален план за действие, и за това какво предстои след влизането в ERM II\".В дискусията участваха още министърът на финансите Владислав Горанов, политици от различни политически сили, икономисти, политолози, анализатори, журналисти, представители на гражданското общество и на научните среди.„Решихме заедно да стартираме дискусията за присъединяването на България към Еврозоната, защото смятаме, че е настъпил моментът, че имаме исторически прозорец от възможности страната ни да се позиционира в интеграционното ядро на ЕС, изпълнявайки заявеното от министъра на финансите намерение да кандидатства за ERM II през юни тази година. Но ние погрешно наричаме ERM II„чакалнята\" на Еврозоната. След влизането си там, ние не „чакаме\". Трябва да се свърши много работа, за да може нашата икономика да стане конкурентноспособна, а доходите и стандартът на живот на българските граждани да се доближат до тези на европейските. Ако сега изпуснем момента, може да се наложи да чакаме дълго. През 2019 г. предстоят избори за ЕП, сменя се ЕК и ръководството на ЕЦБ.Никой не знае как би се променила политическата обстановка и затова не бива да се изпуска възможността да се кандидатства още при настоящата комисия, която има благоприятно отношение към влизането ни в ERM II. Напълно реалистично е поколението, родено през 2007 г. при появата си на пазара на труда през 2025 г. да получи заплатите си в евро.\", заяви Сергей Станишев при откриването на форума.„Радвам се, че тази тема се ползва не само с политическа, но и с широка обществена подкрепа у нас - по данни на „Сова харис\" според 77% от хората България трябва да положи повече усилия, за да се интегрира в Шенген, Еврозоната, в областта на общата отбрана и сигурността, в опазването на външните граници на ЕС. Около 52% пък са на мнение, че присъединяването към еврото ще осигури по-голяма стабилност и прозрачност на българската банкова система, а 68% смятат, че страната трябва да се позиционира в ядрото на ЕС. Често говорим каква ще бъде цената на присъединяването. Но нека да посочим днес каква ще бъде и цената на невлизането ни в Еврозоната.\", завърши Станишев.Евродепутатът Ева Майдел заяви: „Все по-отчетливо се поставят предложения за бъдещето развитие на Еврозоната, включително и от президента на Франция Макрон и от председателя на Европейската комисия Жан-Клод Юнкер. Дискутират се създаване на отделен бюджет на еврозоната, както и финансов министър на Еврозоната. Всички тези предложения ще имат своите последствия за държавите, които останат извън тези процеси на интеграция, защото те изключват страните извън еврозоната от вземането на решения и от достъп до средства.\"Министърът на финансите Владислав Горанов обърна внимание, че не бива да се създават ирационални очаквания както в позитивен, така и в негативен план по отношение на приемането на еврото, и специално посочи, че България е далеч от сценария, довел до кризисните процеси в Гърция. В същото време той подчерта, че Еврозоната е най-вътрешното интеграционно ядро на ЕС, към което България трябва да се стреми. „Изпълнили сме критериите за членство, нямаме основания да се опасяваме от отказ от страна на нашите европейски партньори. Другото би било двоен стандарт в отношението към страна-член на ЕС.\"Народният представител от БСП и бивш министър на икономиката и енергетиката Драгомир Стойнев подчерта, че към днешна дата вече не е достатъчно единствено изпълняването на номиналните критерии, а европейските страни вече искат реформи и реална конвергенция в ключови сектори, като пенсионната система, образованието, здравеопазването, пазар на труда, така че в бъдеще те да не оказват натиск върху фискалната политика. Той изрази подкрепа за скорошното присъединяване на страната към ERM IIи предупреди, че ако това не се случи, България ще продължи да бъде най-бедната страна в ЕС и „Европа на две скорости\" ще бъде факт.Събитието, част от серията „Европа отново на път\", се организира с подкрепата на Академията за леви европейски политики, Атлантическия клуб в България, Европейското международно движение, Изследователски център „Тренд\", Института за дясна политика, Либералния институт за политически анализи, Института за пазарна икономика, ПанЕвропа България и Центъра за устойчиво развитие към УНСС.  ", "date": "2018.04.26", "title": "Консенсусът за еврото е постигнат, до една година можем да влезем в ERM II"}
{"url": "http://www.cross.bg/plovdiv-plovdiv-deiinostta-1573460.html", "text": "/КРОСС/ Сериозни опасения относно реализирането на Пловдив 2019 изразиха изразиха днес представителите на БСП в местния парламент. Според ръководителят на групата Николай Радев има сериозни административни пропуски в управлението на Фондация „Пловдив 2019\". „Взехме решение до декември  да бъде направен отчет на  програмата на Фондацията, както и за пътна карта със срокове за изпълнение на инфраструктурната програма и настояваме то  да се изпълни. Не може подчинен на главният юрист да подпише със запетая, протоколът не е подписан, документите, предоставени днес са неизрядни. Всички това говори за  липса на административен  капацитет\", категоричен бе Радев, коментирайки  програмата и  дейността на Фондация „Пловдив 2019\".Доц. Ангел Иванов, заместник-председател на ОБС - Пловдив от БСП, има сериозни критики към работата на общинската фондация „Пловдив 2019\". Според него се работи без стратегически план, без правила за законосъобразност на дейността, липсва контрол върху отчетността за командировките в страната и чужбина. „Не са налични разработени правила за управление и контрол на процедурите, документооборота и финансовите средства\", констатира доц. Иванов.„Пловдив 2019\" трябва да бъде каузата на всеки един от нас, извън партийната ни принадлежност. Но не сме съгласни с това как се правят нещата - хаотично, фрагментирано, без последователни идеи.\", това коментира и Десислава Йорданова. „Най-после имаме програма за годината, въпреки, че е в края на април, а голяма част от проектите имат сключени договори и по тях вече се работи. \" - отбеляза тя. Според нея  в случая Общинският съвет се ползва като гумен печат, който да официализира представения документ. Липсата на маркетингова стратегия, според нея, показва, че се работи на парче, но пък са планирани 120 000 лева за консултантски услуги. „Близо милион е отделен за три проекта, 600 000 лв за фондацията на Асен Асенов и 350 000 за тази на Миразчиев, които доскоро ви критукваха, не е ли това купуване на индулгенция, срещу критики? Обявявате гръмки проекти, а не се справяте - пример за това е „Читалища - общностно участие и иновации\". При одобрен проект, който трябваше да се реализира през април, все още част от читалищата не са повикани да сключат дори договорите по проекта, и след това тепърва да чакат парите.\", посочи в изказването си Десислава Йорданова. Общинският съветник  припомни, че държавата все още не е изпълнила ангажимента си към Пловдив, давайки 4 млн. лева от обещаните 20 милиона. „Явно между Община Пловдив и Министерски съвет има проблем. Затова ще предложа на колегите в местния парламент да изпратим писмо с нашите 51 подписа до премиера с настояване МС да спази условията от постановлението за тези средства\", заяви  социалистката.  ", "date": "2018.04.26", "title": "БСП с критики по програмата и дейността на Фондацията „Пловдив 2019”"}
{"url": "http://www.cross.bg/byrgas-evropeiiskiya-morski-1573442.html", "text": "/КРОСС/ След градове като Брюксел, Рим, Гьотеборг, Атина и Бремен, тази година Бургас има честта да бъде домакин на Европейския морски ден. Форумът е официална част от календара на българското председателство на Съвета на Европейския съюз. Главното събитие в него е двудневната конференция, която ще се проведе на 31 май и 1 юни в сградата на Бургаски свободен университет. Тя ще бъде открита от кмета Димитър Николов в качеството му на домакин, г-н Кармену Вела - еврокомисар по околна среда и морска политика, г-жа Искра Михайлова - председател на комисията по регионална политика в Европейския парламент, г-н Ивайло Московски - министър на транспорта, информационните технологии и съобщенията на Република България, както и министри от останалите пет държави с излаз на Черно море, които ще подпишат обща декларация за неговото устойчиво развитие и опазване на природните му богатства.Конференцията ще събере в Бургас над 500 лидери от бранша, включително министри, еврокомисари, депутати, академици, учени и морски експерти. Тази година специално място в нейния дневен ред заема Черно море, наред с други теми, разглеждащи Интегрираната морска политика на ЕС за насърчаване на икономическия растеж, уменията, технологичните иновации, опазването на околната среда и устойчивото развитие. * В програмата на конференцията са включени:- 18 семинара с участието на заинтересованите страни;- Политическо откриване с министри от крайбрежните държави в Черно море;- Дебати на високо ниво \"Black Sea Big Bang\" - как да се стимулира устойчивият син растеж, да се генерират инвестиции и да се увеличи сътрудничеството за икономически бум на Черноморския регион;- Сесия по темата за улесняване на достъпа до средства на ЕС чрез проекти за \"синьо развитие\" и партньорски проекти, свързани с Черноморския басейн. * Всеки заинтересован да се включи в конференцията, трябва да попълни регистрационна форма до края на месец май:https://ec.europa.eu/maritimeaffairs/maritimeday/en/burgas-2018 * Цялата програма, теми и участници през двата дни на конференцията, можете да откриете тук:https://ec.europa.eu/maritimeaffairs/maritimeday/en/programme-schedule * Община Бургас създаде специална електронна страница, посветена на Европейския морски ден, която се зарежда постоянно с полезна информация:https://burgasmaritimefestival.com/ В началото на тази седмица експерти от Европейската комисия бяха на работно посещение в Бургас, където заедно с организаторите на местно ниво финализираха генералния план за провеждането на събитието, посрещането и обгрижването на стотиците негови участници и гости.Европейският морски ден ще завърши на 1 юни, когато Бургас символично ще предаде щафетата на избрания домакин за следващата година - португалската столица Лисабон. ", "date": "2018.04.26", "title": "Бургас се готви да посрещне стотици важни гости за домакинството на Европейския морски ден"}
{"url": "http://www.cross.bg/ivancheva-mladost-raiion-1573443.html", "text": "/КРОСС/ Столичните общински съветници избраха Владимир Клисуров за временно изпълняващ длъжността кмет на столичния район \"Младост\", съобщи БНР.В началото на заседанието имаше спор дали точката за временният заместник на арестувания кмет на район \"Младост\" Десислава Иванчева да не бъде разгледана последна, тъй като сутринта в Апелативния Спецсъд се гледаше мярката й за неотклонение.По-рано председателят на СОС Герджиков поясни, че действащият кмет на района Десислава Иванчева, въпреки че е в ареста, е в отпуск и трябва да издаде заповед кой да я замества.Припомняме, ден по-рано от район \"Младост\" излязоха с декларация, че двамата зам.-кметове Владимир Клисуров и Румен Русев в екип ще ръководят администрацията на района, а самият Клисуров си направи отвод. Самата Иванчева го посочи да я замества в писмо до районното кметство.На 17 април кметът на столичния район \"Младост\" бе показно арестувана в центъра на София. Тя престоя часове наред на улицата, заобиколена от полицаи, служители на прокуратурата и на антикорупционната агенция. Арестът стана ден преди обявената пресконференция за опасността от застрояване на зелените площи в района и седмици след като Иванчева бе сезирала прокуратурата за съмнения за фалшификация на документи от страна на инвеститор. На 20 април Спецсъдът остави за постоянно в ареста Десислава Иванчева.Припомняме, също така, че Иванчева бе заподозряла, че зад нейния арест стои искането на зам.-кмета Румен Русев да заеме мястото й. Това твърдение бе отречено от Русев. В последствие се оказа, че е била подведена и вече нямала против Русев да е изпълняващ длъжността.\"В свое заявление г-жа Иванчева заявява, че излиза в платен отпуск и посочва като свой заместник г-н Клисуров. Поради факта, че е забравила да издаде заповед за това временно назначение, се налага този административен вакуум да бъде запълнен от столичния общински съвет. Тъй като Иванчева е избрана мажоритарно, ще се съобразим с нейния избор, който тя е посочила, че може да изпълнява временно тази функция \", заяви Елен Герджиков, председател на Столичния общински съвет (СОС).Герджиков допълни, че в района вече има проблеми със забавяне на заплатите на служителите в общината, както и с услуги, които се предоставят на гражданите.По време на обсъждането в залата на Столична община присъстваха и двамата зам.-кметове на \"Младост\" - Владимир Клисуров и арх. Румен Русев.Кметът на София Йорданка Фандъкова прочете заповедта, с която е дала правомощия на Иванчева да контролира строителството на обекти от 4-а до 6-а категория. Тя се мотивира с искането да спрат спекулациите, че е предоставила извънредни правомощия на Иванчева.\"Когато някой районен кмет поиска да му предоставя подобни правомощия, нямам никакви основания да му откажа. Последно такива правомощия предоставих и на кмета на район \"Витоша\". Категорично обаче не отговаря на истината, че кметът на \"Младост\" е имала извънредни правомощия\", заяви Фандъкова.  ", "date": "2018.04.26", "title": "Избраха Владимир Клисуров за временен кмет на район \"Младост\""}
{"url": "http://www.cross.bg/politzai-avtomobil-proba-1573439.html", "text": "/КРОСС/ 28-годишна жeна от Димитровград  удари с автомобила си двама полицаи и две патрулни коли. Инцидентът е от снощи, съобщиха от МВР-Хасково.Младата жена шофирала с несъобразена скорост. Тя първо ударила спрял на платното полицейски автомобил с включени звукови и светлинни сигнали. След това дала на заден ход и ударила полицай, който е с охлузване на десния крак и дясната ръка, и спрелия зад него друг патрулен автомобил. При произшествието е пострадал и друг служител, който е с комоцио.Двамата полицаи след преглед са били освободени за домашно лечение.По случая е образувано досъдебно производство. Жената е отказала да даде проба за алкохол с дрегер, но е дала кръвна проба.Задържана е за 24 часа, уточняват от ОД на МВР. ", "date": "2018.04.26", "title": "Жена рани двама полицаи и потроши две патрулки в Димитровград"}
{"url": "http://www.cross.bg/raiion-pargov-vrubnitza-1573441.html", "text": "/КРОСС/ На следващите местни избори ще се борим за победа. Ще се борим да имаме червени кметове на трите района „Сердика\", \"Връбница\" и \"Надежда\". Това каза лидерът на  БСП - София Калоян Паргов на тържественото честване на 70-ата годишнина от учредяването на Коларовската районна партийна организация и 30 години от създаването на Районните партийни организации \"Сердика\", \"Надежда\" и \"Връбница\". На събитието присъстваха председателят на НС на БСП Корнелия Нинова, зам.- председателят на БСП Кирил Добрев, депутати, общински съветници  и стотици социалисти. Гост бе и внукът на Васил Коларов, който носи неговото име.\"Днешното честване е повод за равносметка за изминалите десетилетия, но и повод да дадем ясна заявка, че на следващите местни избори, които са след малко повече от година, ние ще се борим за победа. Това е основна задача пред всички нас от районите \"Сердика\", \"Връбница\" и \"Надежда\", категоричен бе Паргов.Според лидерът на столичните социалисти БСП е уникална партия, защото е единствената със 127-годишна история. „Дългът на поколенията е да пазим историческата памет и да я предаваме напред\", заяви Паргов и допълни: „Да се готвят район „Левски\", район „Кирковски\", район „9-ти септември\", за да можем да наваксаме в нещо, което последните 28 години малко ни липсва -  връзката между поколенията. Това е паметта, приемствеността. Виждам тази приемственост днес в тази зала. Това ме прави много щастлив.\"Калоян Паргов сподели и нещо лично за пътя си в политиката: \"Искам да благодаря на район \"Връбница\", на всички другари, които преди малко повече от 12-13 години в продължение на 6 месеца ме убеждаваха, че трябва да се занимавам активно с политика.\"Председателят на БСП - София обяви, че предстои да бъде написан алманах на Столичната градска организация.В края на официалната част от събитието Корнелия Нинова връчи почетни плакети за активна дейност на бивши партийни ръководители на районните организации „Сердика\", „Надежда\" и „Връбница\" и на бившите кметове на Коларовски район Тодор Доцев, Тодор Модев и Антон Илиев. ", "date": "2018.04.26", "title": "Калоян Паргов: Ще се борим за победа на следващите местни избори"}
{"url": "http://www.cross.bg/ivancheva-vaklin-bila-1573445.html", "text": "/КРОСС/ Кметицата на столичния район \"Младост\" Десислава Иванчева се е срещала два пъти с инвеститора Александър Ваклин. Това обясни самата тя преди началото на заседанието на Апелативния специализиран съд. Днес трябва да стане ясно дали тя и заместничката ѝ Биляна Петрова, както и предшественикът ѝ на поста Петко Дюлгеров ще останат в ареста. Тримата бяха задържани миналата седмица. Иванчева е привлечена като обвиняема за вземане на подкуп в особено големи размери, а Петрова и Дюлгеров са сочени за нейни помагачи. Сигнал срещу Иванчева подал предприемачът Александър Ваклин, стана ясно миналата седмица.Иванчева каза, че едната среща с Ваклин е била в общината, малко преди да я арестуват. Тогава той е отишъл с предложение да направи детска площадка в района.  Кметицата обясни, че винаги е приемала идеята за детски площадки, но не е поставяла условия на инвеститора. От думите й се разбра, че другата среща била в началото на мандата й. В същото време Иванчева каза и че не си спомня \"образа\" Ваклин.Кметицата подчерта, че община \"Младост\"не е пощенска кутия и преписката на Ваклин не е била пусната в срок, защото се е проверявала. Зам.-кметицата на района Биляна Петрова пък обясни, че преписката не е била нищо по-различно от останалите. По част от преписките имало пропуски. Иванчева каза, че се познава с бившия кмет на район \"Младост\" Петко Дюлгеров, защото е ходил в общината да се вижда с бившите си колеги.Преди началото на заседанието Иванчева каза още, че прокурорът не им позволява да говорят пред медиите, затова обвиняемата отново беше подготвила бележки. Вижте бележката, която беше подготвила за медиите: ", "date": "2018.04.26", "title": "Десислава Иванчева два пъти се срещала с Ваклин"}
{"url": "http://www.cross.bg/lovech-oblast-mestnite-1573447.html", "text": "/КРОСС/ Ръководството на ЧЕЗ проведе среща с кметове на общини и техни представители от област Ловеч. Домакин на събитието бе областният управител Георги Терзийски. По време на срещата бяха представени реализираните инвестиционни проекти през 2017 г., плановете и приоритетите на компанията за 2018 г.„Нашите срещи тук се превърнаха в регулярни. Нашето убеждение е, че откритата и директна комуникация с местните власти е важна за предоставянето на надеждно електрозахранване и модерно обслужване за бита  и бизнеса. През изминалата, рекордна по отношение на инвестициите 2017 година, в област Ловеч ние инвестирахме 3,7 млн. лв., като 3,4 млн. лв. бяха вложени в реконструкция и обновяване на мрежата, а над 300 хил. лв. в нови присъединявания. Благодарение на инвестираните средства, както и на профилактиката и превантивните дейности, ние се справихме добре през зимния сезон, дори при лоши метеорологични условия. За настоящата година в област Ловеч предвиждаме да бъдат инвестирани близо 2 млн. лв.\", каза Карел Крал, регионален мениджър на ЧЕЗ за България.„Сред основните обекти, чието реализиране сме предвидили за 2018 г. в област Ловеч,е изграждането на нов трафопост в с. Голяма Желязна, община Троян, с 3200 метра прилежащи кабелни и въздушни линии. Инвестицията е в размер на 90 хил. лв., като чрез проекта ще  се подобри качеството и надеждността на електрозахранването на клиентите в района на язовир Сопот и ще се осигури възможност за  присъединяване на нови потребители. Предвидено е и подобряване сигурността  на електрозахранването в гр. Ловеч чрез подмяната на 600 метра кабелна линия средно напрежение от възлова станция Хисаря. Инвестицията е 57 хил. лв. В гр. Априлци се изпълнява реконструкция и модернизация на 3700 метра въздушна мрежа ниско напрежение с много по-сигурен усукан проводник и монтиране на  нови електромерни табла. Стойността на инвестицията е 190 хил. лв. и с нейното реализиране ще се подобри  качеството на електрозахранването на клиентите в района на местностите Маришница, Букарите и Сомлевци в гр. Априлци\", разказа Петър Холаковски, изпълнителен директор на ЧЕЗ Разпределение България, за някои от по-важните обекти, планирани за 2018 г.ЧЕЗ провежда поредица от срещи с представители на местните власти в Западна България. Събитията са част от политиката на открита, активна и диалогична комуникация на компанията с местните власти на територията, която обслужва.  ", "date": "2018.04.26", "title": "Ръководството на ЧЕЗ се срещна с местните власти от Област Ловеч"}
{"url": "http://www.cross.bg/dvamata-koreya-lideri-1573444.html", "text": "/КРОСС/ Ким Чен-ун и президентът на Южна Корея Мун Дже-ин ще засадят възпоменателно дърво и ще приемат строя на почетен караул, след като лидерът на Северна Корея пресече границата за историческа среща на върха. Информацията съобщи прессекретариатът на президента на Южна Корея, предаде АФП.Разговорите в южната страна на граничното село Панмунджом се очаква да бъдат предимно за ядрената програма на КНДР, но срещата ще има и голямо символично значение, тъй като Ким Чен-ун ще стане първият лидер на Северна Корея от края на Корейската война (1950-1953), който ще пресече южната граница.В петък сутринта Мун ще посрещне Ким, след като пресече бетонни препятствия, които са част от демилитаризираната зона. След това те ще се разходят за около 10 минути до плаца, където ще инспектират южнокорейски почетен караул, обявиха от южнокорейското президенство.Срещата между двамата лидери ще започне на границата в 09,30 часа местно време (00,30 час по Гринуич).След като се подпишат под книгата за гости и си направят обща снимка пред Къщата на мира, където ще се проведе срещата на върха, в 10,30 часа (01,30 часа по Гринуич) двамата лидери ще започнат официални преговори. По-късно те ще засадят корейски бор на границата, използвайки почва от планини на двете държави и вода от техни реки. Дървото е от 1953 г., когато технически приключва войната между двете държави. Ще бъде поставена и гравирана плоча с фразата \"Мирът и просперитетът са засадени\", както и подписите на двамата лидери. След засаждането на дървото двамата планират се придвижат по тесен мост до пост в демилитаризираната зона.Ким Чен-ун и Мун Дже-ин ще се срещнат отново следобед и по-късно ще участват на банкет. Банкетът ще се проведе на южнокорейска територия. Присъстващите ще гледат видеото Spring of One преди Ким да се завърне в страната си.Лидерът на КНДР ще бъде придружаван от деветима официални представители на страната, включително и от сестра си. Сеул се надява и съпругата на Ким да участва на част от срещата, но това все още не е договорено между двата съседа.Историческата среща ще бъде предаване на живо.Не е ясно как лидерите ще обявят резултатите от преговорите. Според Сеул трудната част е на какво ниво двамата лидери ще успят да се договорят относно ядреното разоръжаване на КНДР.Последните две срещи на най-високо ниво между двете държави бяха през 2000 и 2007 г.Ким планира среща и с президента на САЩ Доналд Тръмп през май или началото на юни.   ", "date": "2018.04.26", "title": "Ясна е програма за срещата между Северна и Южна Корея"}
{"url": "http://www.cross.bg/sofiya-varna-putya-1573446.html", "text": "/КРОСС/ Катастрофа затвори пътя София - Варна край Ловеч в четвъртък. Удариха се два тира и тежкотоварен бус.При инцидента са пострадали двама души, но за щастие няма опасност за живота им.Инцидентът затрудни трафика в района в продължение на часове.", "date": "2018.04.26", "title": "Два тира и товарен бус се удариха на пътя София – Варна "}
{"url": "http://www.cross.bg/yvrezhdaniya-iskat-ninova-1573448.html", "text": "/КРОСС/ \"Поздравявам президента Радев, госпожа Фандъкова и Министерство на труда и социалната политика за прекрасната инициатива да съберат на едно място хора с увреждания, законодателената, изпълнителната, местната власт и бизнеса\". Това заяви председателят на БСП Корнелия Нинова след откриването на Специализиран кариерен форум \"Равенство значи повече\" среща отговорния бизнес и хората с увреждания. В него се включиха над 20 български и международни организации, представляващи бизнеса в България. \"Това е пътят заедно да намерим верните решения. Хората с увреждания не искат съжаление и подаяния. Те искат да бъдат пълноценни граждани, да работят, да пътуват, да дават своя принос за развитието на обществото. Ние сме готови да им осигурим тези възможности. Едно общество се оценява и по отношението към слабите и беззащитните. Да покажем, че сме зряло общество\", каза още Корнелия Нинова.", "date": "2018.04.26", "title": "Нинова: Хората с увреждания не искат подаяния, а възможност да дадат своя принос към развитието на обществото"}
{"url": "http://www.cross.bg/kevr-dali-dobrev-1573449.html", "text": "/КРОСС/ Парламентът реши КЕВР да одобрява стратегически сделки, като тази между \"Инерком\" на Гинка Върбакова и ЧЕЗ.Комисията вече ще може да разрешава действия по разпореждане с дялове и акции, представляващи повече от 20% от капитала на търговски дружества, които са лицензирани за пренос на електроенергия, топлинна енергия и газ. Единствено от ДПС гласуваха против текстовете.\"Това дава сигнал на инвеститорите, че без разрешение от държавата никой няма да може да прави бизнес в енергетиката или да излезе от този сектор. И по времето на Тодор Живков не беше така\", коментира депутатът от ДПС Рамадан Аталай от парламентарната трибуна след гласуването на текстовете.Предложението беше на \"Обединените патриоти\" и беше направено с промени в Закона за енергетиката, които депутатите гледат на второ четене от вчера. Още тогава се стигна до спор между коалиционните партньори във властта, защото патриотите настояваха текстовете да бъдат приети, а ГЕРБ искаха КЕВР само да бъде уведомявана за такива сделки.Днес сутринта обаче председателят на комисията по енергетика и депутат от ГЕРБ Делян Добрев обяви, че партията му все пак ще подкрепи предложението на \"Обединените патриоти\". А мотивът на Добрев беше, че го правят, \"за да няма спекулации в обществото\".След гласуването на текстовете Добрев коментира промяната: \"Дават се допълнителни правомощия на КЕВР, дали бе нужно, е малко спорен въпрос\".Текстовете обаче са противоречиви, защото дават правомощия на КЕВР да одобрява или не такива сделки, но в закона не е записано при какви критерии регулаторът ще може да взима такова решение. Това дава възможност комисията по своя преценка да спира сделки в енергетиката. Добрев обаче успокои, че проблемът може да бъде решен. \"Тези текстове могат да бъдат прецизирани в подзаконов нормативен акт\", коментира той.Промените станаха известни като \"поправката Гинка\", но остава отворен въпросът дали тези нови правомощия на КЕВР ще могат да се използват за ЧЕЗ. Добрев заяви, че според него промените нямат отношение към сделката. На въпрос дали все пак КЕВР ще може да развали сделката, той отговори: \" Не съм сигурен, трябва да говорим и с юристите дали този текст може да действа ретроактивно дали договорът с \"Инерком\" се счита за приключен, или той е сключен януари, но трябва да мине плащането\".Той подчерта, че и в други закони комисии имат подобни правомощия и даде за пример Комисията за финансов надзор.  ", "date": "2018.04.26", "title": "Депутатите все пак решиха КЕВР да може да спира сделки в енергетиката"}
{"url": "http://www.cross.bg/pirin-park-natzionalniya-1573428.html", "text": "/КРОСС/ Природозащитници отново организират протест срещу строителството в Националния парк \"Пирин\" с искане за отмяна на Плана за управление на  парка.Към това се добавя и ново възражение, каза Константин Иванов от организацията Световен фонд за дивата природа.\"В края на миналата седмица става ясно, че екоминистерството е разрешило да се укрепи една от пистите в Националния парк \"Пирин\", която е до четири пъти по-широка от предвиденото, изградена е в нарушение на решението за оценка на влияние върху околната среда и самата тя няма разрешение за строеж\", подчерта той. ", "date": "2018.04.26", "title": "Отново протест срещу строителството в Националния парк \"Пирин\""}
{"url": "http://www.cross.bg/saiita-kiberataki-dyshi-1573429.html", "text": "/КРОСС/ Британските власти съобщиха, че е закрит сайт, който е предлагал услугите си за кибератаки чрез т.нар. \"отказ от услуга\" и е довел до над 4 милиона такива атаки по света. В операцията срещу сайта са участвали властите на редица държави и са арестувани няколко души, включително собствениците на сайта webstresser.org, предадоха Франс прес и ДПА.\"Хакери по цял свят са използвали сайта, който е можел да бъде наеман само за 14,99 долара, за да извършат над 4 милиона кибератаки\", съобщи британската служба за борба с киберпрестъпността.\"Властите на редица държави, сред които Холандия, Сърбия, Хърватия и Канада, с подкрепата на шотландската полиция и Европол, са разкрили шестима души от престъпната група, която стои зад webstresser.org\", уточни службата.Холандската полиция със съдействието на колеги от Германия и САЩ е конфискувала сървъри и е закрила сайта.Сайтът е бил използван за извършване на атаки с \"отказ от услуга\", които заливат дадена мрежа или компютър с питания, за да се блокира работата им. Хакерите често искат откуп, за да прекратят атаката.Смята се, че webstresser.org е имал над 136 000 регистрирани потребители. Само за април 2018 г. са регистрирани 4 милиона кибератаки, използвали предлаганите от сайта софтуерни продукти.Арестувани са петима души - двама в Шотландия, 19-годишен младеж в Хърватия, и двама души на 19 и 21 години в Сърбия, които са заподозрени, че са администратори на сайта.Сръбското вътрешно министерство обясни, че сайтът webstresser.org е смятан за най-големият в света в наемането на услуги за този тип кибератаки.  ", "date": "2018.04.26", "title": "Затвориха сайт, използван за милиони кибератаки по света"}
{"url": "http://www.cross.bg/chernobil-chernobilskata-april-1573430.html", "text": "/КРОСС/ На 26 април отбелязваме Международния ден в памет на Чернобилската катастрофа. Той е определен с резолюция на Генералната асамблея на ООН от 8 декември 2016 г. В документа се отбелязва: \"Три десетилетия по-късно заради сериозните дългосрочни последици от бедствието в Чернобил, както и продължаващите нужди на засегнатите общности и територии и предлагаме на всички държави-членки, съответните агенции на системата на ООН и други международни организации, както и гражданското общество да отбележат този ден\".На 26 април 1986 стана мащабна авария в Чернобилската АЕЦ и последва огромна технологична катастрофа за ХХ век. Чернобилската АЕЦ е на територията на Украйна на 15 км от град Чернобил в Киевска област.На 26 април в 01 часа и 23 минути московско време стана взрив в четвърти енергоблок на Чернобилската АЕЦ при провеждане на изпитания в една от системите за осигуряване на безопасността. Взривът напълно разрушава активната зона и цялата горна част на реактора, силно поврежда и машинната зала. Унищожени са всички бариери и системи за безопасност.Взривът и възникналия пожар са съпроводени с разпространение на огромна радиоактивност.Всеки ден в околната среда попадаха милиони Кюри и този процес продължи до 6 май 1989 г., след което емисиите рязко спаднаха и впоследствие продължиха да намаляват.Припомняме, по доклад на Грийнпиис 13 европейски държави са засегнати от последиците на аварията. Радиоактивността, която донесоха със себе си заразените облаци от Чернобил, бе установена не само в северните и южни части на Европа, но и в Канада, Япония и САЩ. Незаразено остана само южното полукълбо.В Европа са заразени значителна част от територията на Русия, Украйна и Беларус, в по-малка степен останалите страни - Швеция, Финландия, Австрия, Норвегия, Италия, Гърция, Румъния, Швейцария, Полша, Великобритания, Чехия, Словакия, Словения и др., припомня РИА Новости.  ", "date": "2018.04.26", "title": "32 години от аварията в Чернобил"}
{"url": "http://www.cross.bg/ploshtadki-detza-plovdiv-1573476.html", "text": "/КРОСС/ Има ли Община Пловдив дългосрочна програма за изграждане на нови открити детски площадки за игра и на комбинирани места за игра за деца със специални потребности и колко са изградените комбинирани открити детски площадки за игра, адаптирани за ползване от деца с увреждания пита общинският съветник от левица Петя Манева.„Община Пловдив трябва да има ясна политика към децата със специфични потребности като създава възможности за достъп до  детските площадки, чрез подходящи съоръжения, както  и създаване на достъпна среда за тях и техните родители\", счита съветничката.В питането си финнасистката припомня и законовите изисквания,  регламентиращи условията и реда за устройството и безопасността на площадките за игра.  „Според Наредба на Министерство на регионалното развитие и благоустройството, Министерство на вътрешните работи и Агенция закрила на детето. / Наредба № 1 от 12 януари 2009 г./, най -малко 50 на сто от съоръженията на всички спортни площадки, трябва да са пригодени и за деца със специални потребности. За това и моят въпрос е има ли такива в Пловдив и къде се намират те.\" Според Петя Манева децата не са единствените, които ще се ползват от достъпния дизайн на съоръженията  на детските площадки. Родители с увреждания трябва да се движат около детските съоръжения на детската площадка, за да подкрепят и да си взаимодействат със своите деца, докато те играят. ", "date": "2018.04.26", "title": "Петя Манева: Има ли в Пловдив  детски площадки пригодени и за деца със специални потребности и къде са те "}
{"url": "http://www.cross.bg/vodachite-ivanov-iionko-1573431.html", "text": "/КРОСС/ Ново сдружение ще защитава добрите шофьори на пътя. То ще бъде представено днес и се нарича Българското обединение на шофьорите. Неговият заместник-председател Йонко Иванов каза, че не винаги катастрофите у нас са по вина на шофьорите.Пътните инциденти се случват и по други причини, за които са отговорни различни институции.„В Европа се твърди, че 60% от ПТП-тата са причинени по вина на водачите на МПС. Останалите 40% са по други причини, като най-често - лоши пътни участъци, лоша инфраструктура\", каза Йонко Иванов.„България е единствената държава, където се твърди, че 95% от ПТП-тата са по вина на водачите на МПС, без да се гледа колко дупки има по пътя, как липсват мантинели, липсва маркировка\", обясни той.Според Йонко Иванов целта на сдружението е „да се обединят хората, които управляват автомобили и които искат да се спазват законите, и чрез тях да намалим и травматизма по нашите пътища\".Българското обединение на шофьорите ще изкаже и становището си по разделянето на Закона за движение по пътищата на още два законопроекта - Закон за водачите и Закон за пътните превозни средства, каза още Йонко Иванов. Ще се очертаят и действия в посока спиране на тормоза над водачите на МПС по пътната мрежа.  ", "date": "2018.04.26", "title": "Ново сдружение ще защитава добрите шофьори"}
{"url": "http://www.cross.bg/moskovski-stranite-balkani-1573478.html", "text": "/КРОСС/ За Европейския съюз е важно свързването на транспортните мрежи с инфраструктурата на Западните Балкани, Източното партньорство и страните от Южното Средиземноморие. Това заяви министърът на транспорта, информационните технологии и съобщенията Ивайло Московски по време на официалното откриване на европейската транспортна конференция TEN-T Days, която се провежда в периода 25-27 април в Любляна, Словения. Участие във форума взеха още еврокомисарите по транспорт и регионално развитие Виолета Булц и Корина Крецу, заместник-председателят на ЕК Марош Шевчович, министър-председателят на Република Словения Мирослав Церар и министри на транспорта от редица европейски държави. Министър Московски подчерта в изявлението си, че страните трябва да се възползват максимално от развитието на световните пазари, за да запазят конкурентоспособността на европейската икономика, а това означава по-добра интеграция със съседните региони и континенти. България приветства приетата стратегия за разширяване и засилено участие на ЕС в Западните Балкани\" и Договора за създаване на транспортната общност между ЕС и страните от Югоизточна Европа. „Тези инициативи ще задълбочат нашето сътрудничество и ще доведат до по-нататъшна либерализация на пазара и интегриране на страните от Западните Балкани\", подчерта Московски. По думите му много важна тема е Стратегията за свързване на Европейски съюз и Азия, която е стъпка към сближаване на страните от двата континента, и ще допринесе за улеснен достъп на европейските компании до бързо растящите азиатски пазари, коментира още Московски„За 10-годишния период на членство в ЕС България получи значителна подкрепа по линия на политиките за TEN-T\", посочи Ивайло Московски. „Много голям дял от железопътната и пътна инфраструктура вече е изградена с финансиране от европейските фондове и за нас е важно този процес да продължи и след 2020 г.\", коментира още министърът. Той подчерта, че акцент в следващата финансова рамка трябва да са проектите с висока добавена стойност за Съюза, в т.ч. цялостното изграждане на основните транспортни направления.В рамките на днешния форум министър Ивайло Московски проведе двустранни срещи с министъра на транспорта на Чехия Дан Ток и министъра на инфраструктурата и строителството на Полша Анджией Адамчик. Основна тема на разговорите между министрите беше Пакета за мобилност и как готвените промени в европейското законодателство ще се отразят на транспортния сектор в държавите членки.  ", "date": "2018.04.26", "title": "Министър Московски: За ЕС е важна добрата транспортна свързаност със Западните Балкани "}
{"url": "http://www.cross.bg/ramkite-nankov-fazliy-1573454.html", "text": "/КРОСС/ От 26 до 28 април министърът на регионалното развитие и благоустройството Николай Нанков ще бъде домакин на работно посещение на министъра на местното самоуправление на Република Македония Сухейл Фазлиу и водена от него делегация.В програмата на визитата са включени среща между министрите, пленарни разговори между двете делегации, както и посещения на обекти с цел обмяна на опит и добри практики. Основният й фокус е подготовката на меморандум за сътрудничество между двете министерства, договорен в рамките на междуправителственото заседание през ноември 2017 г. В рамките на планираната визита ще бъдат обсъдени и други актуални въпроси от взаимен интерес. ", "date": "2018.04.26", "title": "Министър Нанков посреща македонския министър на местното самоуправление Сухейл Фазлиу"}
{"url": "http://www.cross.bg/osteoporoza-diabet-osteoporozata-1573436.html", "text": "/КРОСС/ Едно от усложненията на захарния диабет е остеопорозата, а ранният и добър контрол на диабета по-рядко води до фрактури, сочат изследванията на ендокринолозите у нас.  За профилактика на остеопорозата огромна роля има физио- и кинезитерапията.Добрият контрол на кръвната захар при диабетици е основна превенция на диабетна остеопороза, посочва проф. Анна-Мария Борисова, председател на Българското дружество по ендокринология и един най-известните ендокринолози у нас и по света. За връзката между двете заболявания:„Значимо е във възрастта 50-59 нарастването на диабета, а това е точно възрастта, когато е и остеопорозата. Вижте какво неприятно съвпадение. Остеопорозата е епидемия в света. 200 млн. имат остеопороза в света. А диабетиците са 400 млн. 40% от жените и 30% от мъжете ще имат една или повече фрактури до края на живота си. Честотата на фрактурите при диабетици е по-висока. Смъртността от бедрена фрактура е от 20 до 50% - почти половината умират през първата година. Диабетът се приема за рисков фактор за фрактури. Тези две епидемии са вплетени една в друга и трудно можеш да ги разделиш\".Захарният диабет е рисков фактор за остеопороза и фрактури, тъй като фрактурите може да се дължат на диабетната невропатия, очни проблеми, хипогликемия.Остеопорозата се открива случайно, тя няма симптоми и единствената клинична проява на болестта е фрактурата, но когато се появи фрактура, вече е късно. Рисковите фактори за остеопороза са тютюнопушене, ниска двигателна активност, диета, бедна на белтък, калций и витамин Д, алкохолизъм, наследственост, диабет тип 2, артрит, някои лекарства.В България са извършвани проучвания през 2016 г., които показват, че броят на известните болни от диабет се увеличава и болестта засяга над половин милион българи, а вероятно над 100 хиляди диабетици не са диагностицирани, допълни още проф. Борисова.Физическата активност е превенция както за диабета, така и за остеопорозата, като най-важна част от упражненията са свързани с подобряване на координацията и равновесието, казва Мария Гарванова - рехабилитатор и кинезитерапевт в болница „Софиямед\". Тя обясни:„Много са важни двигателните упражнения. Трябва да има движение, да не се застоява на едно място. Много са важни движенията за координация и равновесие като профилактика на падането, защото костите са изключително чупливи, чувствителни. Другото важно е да се разпределя тежестта при пазаруване - да не е повече от 3 кг. във всяка ръка. Да се седи с изправен гръбнак. Да се направи навреме измерване на костната плътност. В следствие на получена болка в гръбнака е хубаво хората да се изследват. Упражненията с малки гирички подобряват плътността на костите, действат засилващо\".Симптомите за остеопороза са люпене на нокти, падане на коса, при падане най-често се чупи тазобедрената кост, добави още Гарванова. ", "date": "2018.04.26", "title": "В света 200 млн. души страдат от остеопороза, а 400 млн. са диабетиците"}
{"url": "http://www.cross.bg/drygi-ivancheva-georgiev-1573437.html", "text": "/КРОСС/ Освен Александър Ваклин, и други хора са били изнудвани от кмета на „Младост\" Десислава Иванчева. Тя искала пари, за да се реализират определени проекти. Това каза в кулоарите на парламента председателят на Комисията за борба с корупцията и незаконно придобитото имущество (КПКОНПИ) Пламен Георгиев, цитиран БТА. Той отказа да посочи броя и имената на бизнесмените, които са алармирали органите за нередности в районната община.„Как ще оцени доказателствата е вече работа на прокуратурата. В момента, в който лицата са задържани, ние просто запазихме местопроизшествието. Нямаме други правомощия\", поясни председателят на антикорупционния орган в коментар на акцията по задържането на Иванчева с подкуп.Той припомни, че сумата, с която тя бе арестувана, е най-голямата задържана от правораздавателните органи у нас.Георгиев смята, че е необходима промяна в закона с цел разширяване правомощията на комисията, която в момента не може да задържа, нито да извършва процесуално-следствени действия.„Искаме да имаме възможност поне да задържаме, защото в тази акция ние организирахме всичко - експлоатирахме СРС-та, участвахме в цялото разследване по събиране на доказателства и в един момент не можахме да я арестуваме\", обясни Георгиев.Той бе категоричен, че акциите по задържането на корумпирани хора с власт ще продължат. Дали те щели да бъдат показни зависело от това къде ще се извършват арестите.„Няма чадър над никого. Всеки един случай бих разследвал\", категоричен е шефът на КПКОНПИ. ", "date": "2018.04.26", "title": "И други бизнесмени подадоха сигнали срещу Иванчева"}
{"url": "http://www.cross.bg/bila-plovdiv-lineiika-1573438.html", "text": "/КРОСС/ Линейка на „Бърза помощ\" е била открадната в Пловдив. Това съобщи за „Фокус\" говорителят на Областната дирекция на МВР.Сигналът е подаден във Второ районно полицейско управление в града, като е посочено, че във времевия интервал от 11.00 до 22.30 часа е била противозаконно отнета линейка, паркирана на бул. „Христо Ботев\" 2. ", "date": "2018.04.26", "title": "Откраднаха линейка в Пловдив"}
{"url": "http://www.cross.bg/suvet-obshtinski-kmet-1573427.html", "text": "/КРОСС/ Председателят на Столичния общински съвет Елен Герджиков поясни, че Десислава Иванчева, действащият кмет на района, въпреки че е в ареста, е в отпуск и трябва да издаде заповед кой да я замества.Тя обаче не е издала такава заповед, а само устно е посочила единия от заместниците си - Владимир Клисуров.В декаларация до Столичния общински съвет и до медиите обаче Клисуров се отказва в полза на колегата си Румен Русев.Днес се очаква Столичният общински съвет да гласува временно изпълняващ длъжността кмет на района. ", "date": "2018.04.26", "title": "СОС гласува временно изпълняващ длъжността кмет на \"Младост\""}
{"url": "http://www.cross.bg/dulg-gechev-dobre-1573420.html", "text": "/КРОСС/ \"От една страна, това, че външният дълг е под ограничението от 60% от БВП е добре\", коментира депутатът от БСП Румен Гечев пред БНТ. По думите му обаче, няма от какво да се хвалим с това, че сме в първите три в Европа по нисък дълг - \"добре е да се хвалим, ако сме в първите три в Европа по жизнен стандарт, тъй като сам по себе си делът на дълга в БВП не означава нищо\", допълни Гечев.\"Същият дълг в БВП имат Бангладеш и Демократична република Конго. Много по-нисък дял в БВП имат Екваториална Гвинея, Гватемала, Либерия, Парагвай, Таджикистан и Узбекистан. Тоест никъде по света макроикономистите не определят жизнения стандарт като дял на дълга в БВП\", коментира Гечев. ", "date": "2018.04.26", "title": "Румен Гечев: Външният дълг не се управлява достатъчно добре"}
{"url": "http://www.cross.bg/zdravnata-po-malko-bolni-1573421.html", "text": "/КРОСС/ \"Макар че говори за легла, Здравната карта в същността си представлява ограничение на броя болни, които вие (болниците, б.р.) може да лекувате и Здравната каса ще плати. Това обясни в \"Денят започва\" д-р Стойчо Кацаров.\"Ако вие имате отделение по вътрешни болести с разкрити 10 легла до този момент и според Здравната карта тези легла стават 5, това означава, че вие месечно може да отчетете 5 болни, а не 10 както досега. В крайна сметка ще отчетете два пъти по-малко, отколкото досега сте могли да отчитате - това е идеята на Здравната карта, Здравната каса да плати за лечението на по-малко болни\", коментира д-р Кацаров.\"6 хиляди легла по-малко при оборот от 6 дни, толкова е средният оборот в страната, това прави 36 хиляди болни по-малко платени от Здравната каса на месец или около 400 хиляди хоспитализации по-малко, платени в рамките на година. Общият брой на хоспитализациите миналата година е около 2 милиона, 400 хиляди по-малко според Здравната карта ще бъдат платени следващата година. По-малко платени от Здравната каса лекувани болни. Въпросът е - ако Касата не ги плати, кой ще ги плати? Няма кой друг освен самият болен\", уточни той.Вторият проблем, според д-р Кацаров е, че се намалява броят на болните, които могат да бъдат отчетени по скъпите клинични пътеки. Освен, че се намалява общият брой легла, се намалява и броят на легла от най-високото трето ниво на компетентност - драстично, 3 пъти почти, обясни той.  ", "date": "2018.04.26", "title": "д-р Кацаров: Идеята на Здравната карта е НЗОК да плати за по-малко болни"}
{"url": "http://www.cross.bg/dobrev-sdelki-kevr-1573419.html", "text": "/КРОСС/ „За да няма спекулации в обществото, най-вероятно ще вземем решение да подкрепим текста в Закона за енергетиката, макар и да е несъвършен\", каза депутатът от ГЕРБ Делян Добрев в студиото на „Тази сутрин\".Спорът около предложението на Обединените патриоти стратегически сделки, като тази между „Инерком\" и ЧЕЗ, да бъдат одобрявани от КЕВР, възникна вчера. По време на дебатите стана ясно, че ГЕРБ ще искат КЕВР само да бъдат уведомявани за подобни инвестиционни намерения. И от ДПС са против намесата в търговските сделки.Чу се мнение, че ГЕРБ са партньори с ДПС, а не с Обединените патриоти.„Спорно е колко този текст може да действа ретроактивно. Договорът за ЧЕЗ е подписан в началото на годината. Тъй като колегите от Обединените патриоти са много чувствителни на тази тема, дадох предложение за отлагане на дебата, за да коментираме този казус\", допълни Добрев.Той уточни, че текстът не е прецизен. „Има голяма разлика между това да контролираш сделки в банковия сектор и пенсионните фондове и съответно други правомощия да контролираш частни сделки\", каза Добрев.Депутатът каза, че за такива сделки има други текстове в закона, които предвиждат ако едно дружество не изпълнява задълженията си, управителят му да бъде сменен с такъв, който е назначен от държавата.По повод новите правомощия на КЕВР, които позволяват на регулатора да следи за манипулации, Добрев уточни, че тези текстове за част от директива на ЕС.Той допълни, че КЕВР нямат софтуер за подслушване и, че това са тълкувания в медиите. „По-скоро ако имат някакви съмнения за злоупотреби, ще се обръщат към компетентните органи\", каза Добрев. ", "date": "2018.04.26", "title": "Делян Добрев: Вероятно ще подкрепим Закона за енергетиката"}
{"url": "http://www.cross.bg/partnyor-nato-gerb-1573422.html", "text": "/КРОСС/ Войната между институциите не е полезна. Това коментира депутатът от ДПС Йордан Цонев в ефира на Нова телевизия. Не война, напрежение между президента и лидера на парламентарната група на ГЕРБ не е полезно, добави той. И каза, че ДПС страна не взема.Не президента, а коалиционният партньор на ГЕРБ прави заявка за курса на страната, заяви Цонев по повод на посещението на лидера на \"Атака\" Волен Сидеров в Крим.\"Тази шизофрения в политиката няма как да продължи. ГЕРБ държи отговор на партньорите ни от НАТО накъде водят България с този коалиционен партньор\", твърди депутатът от ДПС.На ГЕРБ е отговорността за управление на страната с този коалиционен партньор. Те имаха и други възможности, например, да управляват с правителство на малцинството, посочи той. Според него националната ни сигурност не зависи от това колко самолети ще купим, а дали ще бъдем лоялен и предвидим партньор на НАТО.\"Ние първи заявихме, че трябва да влезем в НАТО. Да познавате партия, която е по-предвидим и последователен привърженик на НАТО\", добави риторично Цонев.  ", "date": "2018.04.26", "title": "Йордан Цонев: Тази шизофрения в политиката няма как да продължи"}
{"url": "http://www.cross.bg/kasae-godini-rositza-1573418.html", "text": "ДНК-експертиза разкри загадката за скелета, открит миналото лято в хотел „Смолян\". Костите са на млада жена от село Борово, изчезнала преди почти три десетилетия. Разследването е установило, че се касае за насилствена смърт.Майката на Росица - Шинка Димова, чака вече близо три десетилетия родната ѝ дъщеря да се завърне в къщи. Росица, която се премества да живее и учи в Смолян, изчезва безследно през 1991 г., когато е на 31 години. Чакали я да се прибере в родното си село на 7 ноември, но така и не дошла.И така минават 26 години, докато на 30 август миналото лято работници се натъкват на зловещата находка - човешки скелет, при ремонт.„Категорично можем да заявим, че самоличността на жертвата е установена. Тъй като имаме назначена криминалистична ДНК-експертиза, която дава категорично заключение, че се касае за дете на лицето, от което сме взели ДНК-проба. Тоест ние можем да потвърдим, че се касае за лицето Росица Лазарова Димова\", заяви говорителят на Окръжната прокуратура в Смолян Недко Симов.Установено е, че смъртта е причинена насилствено. „На пострадалата са били причинени травматични увреждания, които според нас са причинени приживе. Трупът е открит при извършване на ремонтни дейности в хотел „Смолян\", във вентилационна шахта, която се намира на едно от долните нива на хотела, достъп до което помещение имат само ограничен кръг лица от обслужващия персонал. И мястото където е намерен, начинът, по който е бил прикрит трупът, ни насочва точно на този извод, че се касае за умишлено причинена смърт\", допълни той.Дълги години майката чакала дъщеря ѝ да се появи на вратата, а сега чака  да погребе  останките ѝ. Ще ги положи в гроба на баща ѝ.В Борово случаят също потресе хората. Разследването все още не е приключило. От прокуратурата работят по всички версии за установяване на извършителя. ", "date": "2018.04.26", "title": "ДНК експертиза разплете случая с намерения скелет в хотел „Смолян”"}
{"url": "http://www.cross.bg/rysiya-siatul-konsylstvo-1573423.html", "text": "/КРОСС/ „Рядко зрелище - разбойнически държавен захват\". Така говорителят на Министерството на външните работи на Русия Мария Захарова описа завземането на резиденцията на руския консул в Сиатъл. Съдейки по поведението на американците, те в голяма степен са съгласни с оценката руското МВнР и ги беше срам от случващото се. В крайна сметка, отварянето на портата на дипломатическото ведомство беше направено под специално поставено платнище - за да не види никой, пише руското издание „Взгляд\", чийто материал е представен без редакторска намеса.Представители на американските власти счупиха ключалката и проникнаха в резиденцията на генералния консул на Русия в Сиатъл. Това съобщиха в сряда от руското посолство във Вашингтон. „Побързайте, за да видите: американските власти започнаха завземането на комплекса сгради на руското Генерално консулство в Сиатъл. Рядко зрелище - разбойнически държавен захват\", написа във връзка със случващото се Захарова. В момента МВнР на Русия анализира постъпващата информация. „Принципната оценка ще дадем утре по време на брифинга\", обеща тя на „Взгляд\".„В момента присъстваме на това как американската страна се опитва в нарушение на всички наши дипломатически и консулски конвенции, както и на собственото си законодателство, да проникне на наша територия\", констатира в коментар пред ТАСС дипломатът завеждащ консулския отдел на руското посолство в САЩ Николай Пукалов, който е присъствал на мястото на събитието.Забавният детайл: американците прикриха отварянето на портата на територията на консулството, скривайки действията на съответния работник със специално покривало. Съдейки по всичко, за да не обиколят света позорни кадри от това, как САЩ отварят ключалката на портата, водеща на територията на друга държава.Генералното консулство в Сиатъл прекрати дейността си в края на март. Закриването му е следствие от решението на Доналд Тръмп. Напомняме, че във връзка със случая Скрипал от САЩ бяха изгонени 48 руски дипломати, както и 12 сътрудника на руската мисия при ООН. Тогава беше обявено и закриването на Генералното консулство в Сиатъл. „Но този ход, най-вероятно, е планиран от Вашингтон по-рано и просто е бил отложен в очакване на подходящ повод\", заяви посланикът на Русия в САЩ Анатолий Антонов.Нещо повече, американската страна даже не се е замислила да съгласува версиите си. Както напомни Антонов, официални представители на администрацията на САЩ са твърдели, че закриването на консулството в Сиатъл е предизвикано от „неговата близост до базата за подводници и производството на най-големия изпълнител на военни поръчки - „Боинг\". „И каква е връзката тук с делото за отравянето на британския агент Скрипал и неговата дъщеря\", задава си въпроса руския посланик.В общи линии ситуацията с превземането на Генералното консулство в Сиатъл прилича на това, което се случи с руското консулство в Сан Франциско, което беше закрито малко преди случая Скрипал, през есента на миналата година. Сградата първо беше превзета, а после и обискирана.След като самото консулство в Сиатъл е било затворено, всички документи и вещи са били пренесени в резиденцията на генералния консул. Това стана известно на 2 април. А няколко дни преди това се появи съобщение, че американските власти ще блокират тази резиденция.Американската страна твърди, че има пълно право да се разпорежда със сградата, тъй като тя вече няма дипломатическа неприкосновеност - т.е. по международните норми повече не е територия на Русия. Властите на САЩ отнеха дипломатическата неприкосновеност на зданието чрез нота, както съобщи на 30 март генералният консул Валерий Тимашов. Но тук има дипломатическа пречка. Работата е в това, че Москва все още не е дала съгласие на САЩ за снемането на неприкосновеността, което бе припомнено на „американските партньори\" от руското посолство във Вашингтон.„Ако сградата на мисията вече няма имунитет, то, може би, американците имат право да действат така. В противен случай - не\", заяви пред вестник „Взгляд\" доцентът от катедрата по политическа теория в МГИМО Кирил Коктиш. Що се касае до взлома, то „това е пиар събитие, което се прави за вътрешна консумация\", подчерта Коктиш. „То трябва да демонстрира твърдостта на американските власти по отношение на Русия. На Тръмп му писна да го обвиняват, че е руски шпионин. Ясно е, че това няма да влоши много отношенията между САЩ и Русия, тъй като те и без това са изключително лоши\".Сега Москва има право да отговори с огледални мерки, смята председателят на Комисията за защита на държавния суверенитет в Съвета на Федерацията на Русия Андрей Климов. „Това е дипломатически принцип, Русия има право да действа на принципа на взаимността спрямо САЩ след проникването в консулството на Русия в Сиатъл. Но всичко трябва да бъде в рамките на законовото поле\", заяви пред РИА Новости сенаторът. „Освен това, МВнР може да привика американския посланик за обяснения\".Теоретически огледална мярка би могла да бъде аналогична „екскурзия\" в закритото Генерално консулство на САЩ в Санкт Петербург. „Може. Но не е факт, че Русия ще иска подобна размяна\", отбеляза по този повод Кирил Коктиш.Между другото, процесът на „предаване-приемане\" се размина без чупене на ключалки и други показателни жестове. На 31 март в сградата съвършено спокойно влезе комисия по прием на зданието. Тогава съвсем официално от фасадата бе свален американския флаг. За сравнение: знамето на Русия все още не бе свалено от консулството в Сиатъл - такава е принципната позиция на дипломатите.Превод: \"Фокус\"  ", "date": "2018.04.26", "title": "„Взгляд“: Американците срамежливо прикриха с платнище нахлуването в руското консулство"}
{"url": "http://www.cross.bg/slavov-beshe-komisiya-1573425.html", "text": "/КРОСС/ Народното събрание избира днес заместник-председател и трима членове на Комисията за противодействие на корупцията и за отнемане на незаконно придобитото имущество. Кандидатите вече бяха предложени от председателя на антикорупционния орган Пламен Георгиев и изслушани вече в ресорната комисия в парламента.За предаването „Преди всички\" по „Хоризонт\" изпълнителният директор на Асоциация „Прозрачност без граници\" Калин Славов коментира, че процедурата е описана в закона и фактът, че не са предложили повече кандидати, отколкото са местата, всъщност следва логиката на закона.„Още когато беше създаден този закон казах, че тази комисия не можем да я разглеждаме като колективен орган. Това е една комисия, която действа като едноличен орган. Странен парадокс, но така се получава заради правомощията на председателя, включително и да подбира хората с които с които ще работи - ще назначава директорите на дирекции, а и в рамките на страната, което прави цялата вертикална на работа на Комисията подчинена, на практика, единствено на председателя\", каза Славов.„В рамките на изслушванията видях в стенограмата как един от членовете от кандидатите за членове на комисията в прав текст е казал, че за него тази комисия трябва да работи на принципа на единоначалието. Не само от  законовия текст, но и от нагласата на посочените разбираме, че тя ще работи по този начин\", добави той.Според Славов по този начин да се поставя силен акцент върху личността и действията на Пламен Георгиев, който е „на светлината на прожекторите\".Той припомни първия фалстарт на закона за борба с корупцията.„Оказа се, че ако текстът на закона бъде приложен, какъвто е, на практика общинските съвети ще представят да функционират, защото общинските съветници ще се окажат в конфликт на интереси - че имат договори с общината за различни дейности, че са наели общински помещения и извършват професионална или търговска дейност в тях и т.н. Това се оказа повсеместно в цялата държава\", обясни Славов.„Изведнъж се случиха се две неща - беше осветен този проблем и неговата масовост и,  втори път - пролича липсата на политическа воля той да бъде решен. Той просто беше  отложен във времето, до края на мандата на тези общински съвети - чак до края на 2019 г. Това не може да се счита за някаква форма на преходен период. Преходен период би бил един до три месеца максимум, в които са тези общински съветници да уредят за тази несъвместимост\", посочи изпълнителният директор на Асоциация „Прозрачност без граници\". И подчерта: „Това е силен сигнал, че статуквото устройва всички и то не трябва да бъде променено, защото застрашава устройството на властта\".Славов коментира още, че обществения отзвук към ареста на кметицата на Младост показва липсата на обществено доверие в Комисията.„Този случай показа много широк обществен отзвук. Имаше различни кръгове, различни хора, различни позиции, които бяха не толкова в нейна защита, колкото израз на шок от начина, по който се разви случаят, по който беше проведен ареста и всичко останало. Това показва, че има един базисен елемент на липса на доверие. Комисията трябва да спечели общественото доверие, защото очевидно тази реакция не беше провокирана от личността на самата кметица, а беше провокирана от липсата на базисно доверие към начина, по който се работи по темата борба с корупцията\", каза Славов.От „Прозрачност без граници\" ще следят работата на новия антикорупционен орган и към края на годината ще направят публична оценка и дискусия.  ", "date": "2018.04.26", "title": "Парламентът избира зам.-председател и трима членове на антикорупционната комисия"}
{"url": "http://www.cross.bg/pishe-sochat-standart-1573426.html", "text": "/КРОСС/ Всеки трети българин е застрашен от бедност, пише \"Стандарт\". Живеем най-зле от всички европейци, сочат данни на Евростат.\"Българите пазят в банките рекордните 48 милиарда лева\", пише \"24 часа\". За една година сумата е нараснала с 5,5 на сто, сочат данните на БНБ.Министерският съвет си направи пиар с облекчения за хората с увреждания, пише \"Сега\". Отпадат част от бележките, които трябва да се представят пред институциите, самите институции ще си разменят необходимата им информация по електронен път, отбелязва вестникът.\"Стандарт\" уточнява, че става дума за застрахова \"Гражданска отговорност\", бележка за доходи и решението на ТЕЛК. ", "date": "2018.04.26", "title": "Във вестниците днес"}
{"url": "http://www.cross.bg/bulgariya-evropeiiskata-evrozonata-1573424.html", "text": "/КРОСС/ Въвеждането на еврото в България ще е тема на два големи форума, които ще се проведат днес в София. На въпросите на гражданите ще отговарят заместник-председателят на Европейската комисия Валдис Домбровскис и вицепремиерът Томислав Дончев.По-рано през деня премиерът Бойко Борисов и финансовият министър Владислав Горанов ще участват в конференцията „България в Еврозоната. Икономическата логика срещу митовете\", организирана от председателя на ПЕС Сергей Станишев.България заяви намерение до края на Българското европредседателство да бъде подадена молба за членство в обменно-валутния механизъм ERM II, известен у нас като „чакалнята за еврозоната\".Страната ни отговаря на всички числови критерии за влизане във валутния съюз, но неведнъж сме предупреждавани, че икономиката ни не е готова за подобна крачка. Така нареченото „сближаване на икономиките\" е критерий, посочван нееднократно от Европейската централна банка.Нейната последна дума плюс одобрението на страните, въвели еврото и участващи в механизма, предхождащ еврозоната, са необходими за тази първа много важна крачка към валутния съюз.Практически това означава одобрение от Европейската централна банка, Дания, която е в ERM II и на страните от еврозоната. ", "date": "2018.04.26", "title": "Въвеждането на еврото в България - тема на два големи форума в София"}
{"url": "http://www.cross.bg/chlen-georgi-prof-1573412.html", "text": "/КРОСС/ Проф. Борис Велчев, член на Конституционния съд, бивш главен прокурорВълчо Чолаков, областен управител на БургасГеорги Денков, композиторДоц. Георги Лозанов, медиен експерт и университетски преподавателКирил Божков, музикантНаско Сираков, член на Изпълкома на БФС, национал от САЩ'94Силвия Кацарова, певицаПроф. Чавдар Попов, изкуствовед ", "date": "2018.04.26", "title": "Родени на 26 април"}
{"url": "http://www.cross.bg/chasa-provede-sofiya-1573414.html", "text": "/КРОСС/ ***София. В 09.00 часа президентът Румен Радев ще проведе среща с Валдис Домбровскис, заместник-председател на Европейската комисия за еврото и социалния диалог. В 11.30 часа Румен Радев ще разговаря с Ули Маурер, вицепрезидент на Конфедерация Швейцария и ръководител на Федералния департамент на финансите. В 12.20 часа държавният глава ще се срещне с министъра на образованието и науката на Украйна Лилия Гриневич.***София. От 11.30 часа в София Ивент Център „Парадайз център\" (ул. „Черни връх\" 100) на ет. 3. ще се проведе дискусия „България в еврозоната. Икономическа логика срещу митовете\", инициираната от президента на ПЕС и ръководител на Делегацията на българските социалисти в ЕП Сергей Станишев и Ева Майдел, член на ЕП и председател на Европейското международно движение. В нея ще вземат участие министър-председателят Бойко Борисов, министърът на финансите Владислав Горанов, политици от различни политически сили, икономисти, политолози и др.***София. От 14.30 часа във фоайето на Министерство на вътрешните работи министър Валентин Радев ще даде редовен месечен брифинг.***София. В Министерски съвет заместник министър-председателят по икономическата и демографската политика Валери Симеонов ще проведе среща с украинския министър на образованието и науката Юлия Гриневич. Изявления са предвидени в 17.15 часа.***София. От 18.30 часа в централата на „Сосиете Женерал Експресбанк\" (бул. Александър Стамболийски 73) ще бъде отпразнувано публикуването на Годишник 2018 на Френско-българската търговска индустриална камара. Поканен е министърът на икономиката Емил Караниколов.***София. Парламентарна делегация, водена от заместник-председателя на Националното събрание на Социалистическа република Виетнам Уонг Чу Лиу, ще бъде на посещение в България. В 11.30 часа виетнамските парламентаристи ще се срещнат в зала „Изток\" с председателя на Комисията по правни въпроси Данаил Кирилов, а след това ще бъдат приветствани в пленарната зала на Народното събрание. В 14.30 часа председателят на парламента Цвета Караянчева ще приеме виетнамската делегация. По-късно гостите ще разговарят с вицепрезидента Илияна Йотова.***София. От 09.00 часа ще се проведе заседание на Народното събрание.***София. От 9.00 часа в зала „Мусала\" на хотел „Хилтън\" Асоциация „Банка\" организира за пети път Финансов форум „Иновации\".***София. От 09.00 часа в зала 3 на Национален дом на науката и техника ще се проведе научно-техническа конференция на тема „Интегриран обществен транспорт\".***София. От 09.00 часа 4 състав на Специализирания наказателен съд ще гледа делото срещу Христо А. за безстопанственост в особено големи размери.***София. В 10.00 часа ще се проведе заседание на Столичния общински съвет.***София. От 10.00 часа в зала „Рубин\" на хотел „Рамада\" ще се състои Научна конференция на тема „Шафранът в България - минало, настоящи и бъдеще\".***София. От 10.00 часа 12 състав на Специализирания наказателен съд ще гледа делото срещу Младен М., Мария Т., Полина Т. и др. за образуване и ръководене а организирана престъпна група.***София. От 10.00 часа в Голямата конферентна зала на УНСС ще се състои кръгла маса на тема „Световен ден на интелектуалната собственост в България\".***София. От 10.00 часа в Аулата на Софийския университет ще се състои откриването на Четиринадесетите международни славистични четения „Стереотипът в славянските езици, литератури и култури\".***София. От 11.00 часа 8 състав на Специализирания наказателен съд ще гледа делото срещу Георги И., Димитър П., Найден В. и др. за образуване и ръководене на организирана престъпна група.***София. От 11.00 часа пред централния вход на сградата Народното събрание (бившият Партиен дом) ще бъде представен годишният доклад на Национална мрежа за децата „Бележник 2018\".***София. От 11.00 часа в парк „Света Троица\" ще бъде открит паметник на видния индустриалец, политик и меценат Ернест Солвей, по случай 180 години от рождението му.***София. От 11.00 часа в Националния пресклуб на БТА ще се състои встъпителна пресконференция по проект „Подготовка на регионалнo прединвестиционнo проучване за водоснабдяване и канализация за територията на Столична община\".***София. От 11.30 часа в НСА, Рикардо Фракари - президент на Световната конфедерация по бейзбол и софтбол (WBSC), ще изнесе публична лекция „Предизвикателствата пред Международната федерация в съвременния свят\". От 17.30 часа на ст. „Октомври\" в Технически Университет официално ще бъде открита Балканиада по бейзбол и софтбол.***София. От 12.00 часа в Националния пресклуб на БТА ще бъде представено Българско обединение на шофьорите (БОШ), както и становището на БОШ относно предложените нови (стари) проекти за Закон за движение по пътищата, Закон за водачите на моторни превозни средства и Закон за пътните превозни средства.***София. Главният преговарящ от името на ЕС за Брекзит Мишел Барние и кметът на София Йорданка Фандъкова ще посетят софийското метро. От 12.15 часа двамата ще дадат кратък брифинг за медиите на перона на метростанция „Европейски съюз\".***София. От 13.00 часа 17 състав на Специализирания наказателен съд ще гледа делото срещу Виктор В., Росен А., Кристиян Р. и др. за образуване и ръководене на организирана престъпна група.***София. От 13.30 часа в Централния военен клуб Валдис Домбровскис, заместник-председател на ЕК и отговарящ по въпросите на еврото и социалния диалог, финансовата стабилност, финансовите услуги и съюза на капиталовите пазари, ще проведе диалог с граждани на тема „България в Еврозоната - въпроси и отговори\".***София. От 14.00 часа ще се проведе церемония „Първа копка\" и вграждане на „Капсула на времето\" в Национална художествена академия (НХА), ул. „Шипка\" № 1, по повод стартирането на строителните дейности по проект „Нов учебен корпус на НХА в град София\".***София. От 14.00 часа в зала „Изток\" народните представители от комисиите по външна политика и по европейските въпроси и контрол на европейските фондове ще разговарят с главния преговарящ на Европейския съюз за излизане на Великобритания от структурите на Съюза Мишел Барние.***София. От 14.30 часа в зала 248, пл. „Княз Александър І\" №1 ще се проведе извънредно заседание на Комисията по културата и медиите, на което ще бъде обсъден проблемът с ниските заплати на музикантите от съставите на БНР.***София. От 17.30 часа КТ „Подкрепа\" и Независимият синдикат на служителите от НАП ще проведат протестен митинг-шествие с маршрут: от ул. „Аксаков\" 21-31, по ул. „Шишман\", пл. „Народно събрание\", ул. „Московска\", ул. „Дунав\", по бул. „Дондуков\" до сградата на ЦУ на НАП. Протестът е във връзка с преговорите за постигане на споразумение за структурни промени в отдел „Оперативен контрол\" и НАП като цяло.***София. От 18.00 часа в Двореца, пл. „Княз Александър І\", ще бъде представена изложба „70 години Национална галерия. Европейски диалози\".***София. От 18.00 часа в Унгарския културен институт ще бъде представена книгата на Лайош Дьобрьоши „Мисията на един унгарец на българска земя\".***София. От 18.30 часа на ул. „Златен рог\" 10, ще се проведе протест срещу изграждането на 120-метровата сграда в жилищна зона, в противоречие със законовите изисквания.***София. От 19.00 часа в Сити Марк Арт Център (бул. „Янко Сакъзов\" 30) ще се състои представлението \"Втори меден месец\" на Театър \"Искри и Сезони\".***Айтос. От 18.30 часа в НЧ „Васил Левски\" ще се състои благотворителен концерт под надслов „И ние можем - дайте ни шанс\". Концертът е под патронажа на кмета на Айтос Васил Едрев.***Благоевград. От 10.30 часа в зала № 3, в сградата на Център за личностно и творческо развитие на децата на Благоевград ще наградят участниците в конкурса „Живей здравословно 2\".***Бургас. В 10.30 часа в заседателната зала на Апелативна прокуратура - Бургас ще бъде проведен брифинг на Административния ръководител на Апелативна прокуратура - Бургас г-н Любомир Петров по повод провеждане на годишното отчетно събрание за дейността на прокуратурите в Апелативен район - Бургас през 2017г.***Бургас/ с. Маринка. От 17.00 до 18.00 часа в залата на кметството на с. Маринка общинските съветници от ГЕРБ-Бургас Антон Берданков, Георги Кузманов и Калчо Белов ще имат приемен ден.***Варна. От 10.00 часа в зала „Варна\", Община Варна, ще се проведе пресконференция във връзка със старта на кампания „Не шофирай, ако си пил!\"***Варна. „Открито за съдебната власт\" е надсловът на Деня на открити врати, организиран съвместно от Апелативен съд - Варна и Апелативна прокуратура - Варна. От 10.00 часа в съдебната зала на Апелативния съд съдии и прокурори ще посрещнат студенти от ИУ - Варна.***Велики Преслав. От 18.00 часа в Археологическия музей ще бъде открита изложба „Искрата на величието\" по повод 40 години от откриването на Преславското златно съкровище и след пълната му консервация в Майнц, Германия.*** Велико Търново. От 09.00 часа Община Велико Търново, голяма зала сесия на Великотърновски общински съвет.*** Велико Търново. От 10.00 до 12.00 часа в зала 30 на Младежки дом ще се проведе представяне на Бележник 2018, където ще бъде представена оценката на изпълнението на държавните ангажименти към децата, поставена от гражданските организации.*** Велико Търново. От 11.00 часа в пресклуба на БТА ще се проведе пресконференция за предстоящия Празник на яйцето в град Павликени.*** Велико Търново. От 11.30 часа в ПМГ „Васил Друмев\" ще бъде изнесен интерактивен урок по английски език.*** Велико Търново. От 13.00 часа в ИЗ „Рафаел Михайлов\" ще се проведе семинар, посветен на обектите под егидата на ЮНЕСКО по проект ЕРАЗЪМ +.*** Велико Търново. От 17.30 часа в читалнята на РНБ „П.Р.Славейков\" ще се проведе представяне на новата книга на проф. д-р Петко Ст. Петков „Книга за върховете „Свети Никола и Шипка\". Проф. д-р Пламен Павлов представя автора.*** Велико Търново. От 18.00 часа в зала 30 на Младежки дом ще започне концерт на пианистите от класовете на Мариана Калчева, Мария Добрева и Антон Благоев.***Видин. От 11.00 часа в Регионалния пресклуб на БТА ще бъде представен проект „Визия за развие на приключенски туризъм\" - AD-Vision, финанcиран по Програма Интеррег ИПП България-Сърбия 2014 - 2020 г.***Враца/с.Борован. От 10.00 часа в Спортен салон на ОУ „Отец Паисий″ в с. Борован, заместник-областният управител Мирослав Комитски ще открие Областното ученическо състезание по безопасност на движението по пътищата „Да запазим децата на пътя 2018\".***Варна. От 14.00 до 16.00 часа в офиса на ПП ГЕРБ на ул. „Георги Бенковски\" №1 общинският съветник Станислав Иванов ще има приемен ден.***Габрово. От 13.00 часа в зала „Възраждане\" ще бъде официалното откриване на конференция на Общинската мрежа за енергийна ефективност „ЕкоЕнергия\" с фокус върху развитието на интелигентни градове и общности на тема „Енергийната ефективност като инструмент за ускорено развитие на българските общини\". Събитието е част от официалния календар на Българското председателство на Съвета на Европейския съюз.***Габрово. От 18.00 часа в Музея на хумора и сатирата в зала 5 на ет. 3 ще бъде открита ретроспективната изложба „Светът според Тодор Цонев\", представяща скулптура, живопис, графика и рисунка.*** Горна Оряховица. От 17.30 часа в Зала 1 на Общината ще се проведе Празничен концерт „Героите на моя\".***Добрич. От 10.00 часа в Общински младежки център „Захари Стоянов\" ще бъде открита изложба „С очите си видях бедата\".***Добрич. От 17.30 часа в НЧ „Йордан Йовков - 1870 г.\", Зала „Зорница\", ще бъде представен спектакълът „Любовта е...\".***Добрич. От 18.00 часа в Художествената галерия ще бъде открита изложба „Изкуството и ние днес\".***Каварна. От 13.30 часа в зала „Олимпиада\" ще се състои спортно състезание „Бързи, Смели, Сръчни\".***Каварна. От 10.00 часа на градски стадион „Калиакра\" ще се проведе общинският кръг на състезанието по пожаро-приложен спорт „Млад огнеборец\".***Кюстендил.От 14.00 часа в залата на Община Кюстендил ще се проведе редовно заседание на Общински съвет - Кюстендил.***Кюстендил. От 18.00 часа в Художествена галерия „Владимир Димитров - Майстора\" Владо Веселинов ще покаже новата си инсталация „НЕВРОНИ\".***Пазарджик. От 10.00 часа пред градския стадион „Чепинец\" ще се проведе Кулинарен фестивал „Табиет\". От 12.00 часа ще има пресконференция и представяне на изложителите, след което кулинарните презентации ще се редуват с различни забавни състезания, песни и танци. Официалното откриване ще бъде от 18.30 ч., след което ще има концерт на Ангелина Милева и Здравко Мандаджиев.***Плевен. От 11.00 часа в Регионалния пресклуб на БТА пресконференция ще дадат Янчо Андонов, областен лидер на КНСБ и Борис Петков от Областна инспекция на труда - Плевен.***Пловдив. От 09.00 часа в зала 1 на Апелативния съд ще се гледа делото срещу Никола Д., обвинен в умишлено убийство на сина си И. Д.***Пловдив.В 09.30 часа в зала 11 на Районния съд ще се проведе заседание по делото срещу Иван С., обвинен в противозаконно присвояване на чужди движими вещи.***Пловдив./Крумово.В 10.30 часа в 24-та авиационна база - Крумово ще се проведе медиен ден в рамките на летателното учение „Европейски курс за усъвършенстване на тактическата подготовка на военно-транспортната авиация 18-2\" (ETAP-C 18-2).***Пловдив.В 11.00 часа в Балната зала на „Империал Пловдив Хотел\" ще се състои пресконференция, на която ще бъде обявен първият Икономически форум Пловдив и двудневна конференция, която ще се проведе през юни в града.***Пловдив. В Трета авиобаза „Граф Игнатиево\" ще се проведе демонстрация на военни способности от българските Военновъздушните сили. От 14.00 часа ще се състои официална церемония по посрещането на началника на отбраната генерал-лейтенант Андрей Боцев и председателя на Военния комитет на Европейския съюз генерал Михаил Костаракос. Началото на демонстрацията на военни способности от българските Военновъздушните сили ще бъде в 14.30 часа.***Пловдив.В 14.00 часа в зала 10 на Окръжния съд ще се проведе заседание по делото срещу Мариян Б., обвинен в причиняване на смърт на едно лице при управляване на автобус.***Пловдив.В 14.30 часа в зала 2 на Районния съд ще се проведе заседание по делото срещу Христо П., обвинен в изключителна жестокост към гръбначно животно - куче, като използвайки лък и стрела му е причинил противозаконно смърт по особено мъчителен начин. Заседанието е първо по делото.***Пловдив.В 15.00 часа в зала 10 на Окръжния съд ще се проведе заседание по делото срещу Росен П., обвинен, че при управляване на лек автомобил е нарушил правилата за движение и е причинил по непредпазливост смъртта на едно лице.***Пловдив. Общинските съветници от ГЕРБ в Пловдив ще проведат приемни с граждани. Приемните ще се проведат по следния график: Петър Попов, Ясен Михайлов и Дамян Дамянов ще приемат граждани от 17.30 до 19.00 часа в офиса на ГЕРБ в район „Западен\" на ул. „Царевец\" № 9; Гошо Къчков, от 17.30 до 19.00 часа в офиса на ГЕРБ в район „Северен\" на бул. „Марица\" №91; Пенчо Малинов от 17.00 до 18.30 часа в офиса на ГЕРБ в район „Източен\" на ул. „Коста Паница\" №5; Веселин Маневски от 16.00 до 18.00 часа в офиса на ГЕРБ в район „Южен\" на ул. „Академик Петър Динеков\" № 1А.***Пловдив.В 18.00 часа в Конферентната зала на НБ „Иван Вазов\" ще се проведе сбирка на инициативата „Аптека за душата\". Темата ще бъде „Изкуството да общуваме - групово консултиране по библиотерапия\".***Пловдив.В 18.00 часа в Постоянна експозиция \"Мексиканско изкуство\" на Градската художествена галерия ще се открие самостоятелната изложба живопис на пловдивския художник Димитър Добрев.***Разград. В зала 308 на Община Разград кметът д-р Валентин Василев ще проведе среща с посланика на САЩ в Република България Ерик Рубин.***Разград. От 11.00 часа в залата на Общинския съвет зам.-министърът на правосъдието Евгени Стоянов ще участва в годишното заседание на Областния съвет за превенция на домашното насилие в област Разград.***Смолян.От 15.00 часа в Административен съд - Смолян ще се проведе Ден на отворените врати.***Смолян. Ден на отворените врати ще се проведе в Окръжна прокуратура - Смолян. Ще бъде проведен симулативен съдебен процес в Зала № 1 на Окръжния съд, където ученици от I-во СУ „Св. Св. Кирил и Методий\" гр. Смолян ще влезнат в ролите на участници в наказателно административен характер дело. В 15.00 часа процесът може да бъде наблюдаван онлайн на линк, който ще бъде наличен в самия ден на страницата на Административния съд http://www.ac-smolian.org/.***Търговище. От 13.00 часа в залата на РЗИ на пресконференция ще бъде изнесена здравна информация за действието на съвременните ваксини.***Хасково. От 10.30 часа в зала „Марица\" на областна администрация Хасково ще се проведе заседание на Комисията по заетост към Областния съвет за развитие в област Хасково.***Шумен. От 9.00 часа в зала 363 на общината ще се проведе редовно заседание на Общински съвет- Шумен.***Шумен. От 9.30 часа в залата на Военния клуб ще се проведе Панорама на средните училища в област Шумен.***Шумен. От 12.00 часа в заседателната зала на Регионален исторически музей ще се състои удостояване на проф. дин Иван Йорданов със званието „доктор хонорис кауза\" на Шуменския университет.***Ямбол. От 10.30 часа, в офиса на Областен информационен център- Ямбол на ул. „Търговска\" № 34 ще се проведе среща с младежи от областта под надслов „Да открием Европа в Ямбол\".***Ямбол. От 17.30 часа във фоайето на спортна зала „Диана\" ще бъде представена фотодокументалната изложба „Пътят: хроника на ямболския баскетбол\".  ", "date": "2018.04.26", "title": "Предстоящи събития на 26 април 2018 "}
{"url": "http://www.cross.bg/glafira-likiniii-vasiliii-1573409.html", "text": "/КРОСС/ След гибелта на нечестивия римски император Максенций, който като враг Божий, бил сразен със силата на Господния Кръст, явен в небето на Константин Велики, и загинал, както някога фараонът в морските дълбини, Римската империя на запад най-накрая си отдъхнала след жестоките смъртни присъди. На изток гоненията срещу християните продължавали от страна на другия Божий враг, император Максимин, който хулел истинския Бог и жестоко преследвал верните служители на Христа. Благоверният цар Константин изпратил срещу него Ликиний, който бил женен за неговата сестра. Ликиний тогава вярвал в нашия Господ Иисус Христос и с Божията помощ така разбил Максимин, че той едва се спасил чрез бягство с малък отряд; но спасявайки се от ръцете на Ликиний, не избягнал Божията ръка. Когато се криел в киликийския град Tape, внезапно цялото му тяло се покрило с неизлечими рани, тъй че от нетърпимите, като огън, страдания той се мятал по земята, тялото му като топящ се восък капело на парчета от костите му и грешната му душа се държала само в скелета без тяло и кръв. Накрая и костите с мъчителни болки започнали да се отделят една от друга и той като осъзнал, че в своето безбожие и жестокост е преследвал и убивал невинните Христови раби, проклел своите богове и умрял.Ликиний, който завладял целия изток, тържествено влязъл заедно със съпругата си в Никомидия. Отначало навсякъде царували мир и тишина за радост и веселие на верните, които си отдъхвали след жестокото гонение на Максимин, но врагът на всичко добро, дяволът, отново потопил християните в морето на скръбта. Ликиний, след като се укрепил на изток, отстъпил от Христа Бога и се завърнал към мерзостното идолослужение, на което бил възпитан. Той приел християнската вяра и се заклел на Константин никога да не отстъпва от християнството, а винаги да го защитава само за да раздели престола с него и да се ожени за неговата сестра-християнка. После, като станал император на Изтока, забравил за милостта на Христа Бога, Който му помогнал да победи Максимин и да завладее Изтока, забравил благодеянията на цар Константин, отвърнал се от него, като и от Христа, и станал негов зъл враг. В Никомидия той открито се отрекъл от християнството, започнал да се покланя на идолите, наредил навсякъде да се възстановят езическите жертвоприношения, и отново започнал да преследва верните. Най-напред прогонил от царските палати всички християни: и сановниците, и слугите, и оръженосците, започнал да се присмива над Христовото милосърдие, върнал се към езическите вярвания и без срам се предал на плътските грехове. Той потънал в разврат и насилствено съблазнявал към прелюбодействие сенаторските жени и дъщери, особено християнките, за да се надсмива на светиите и на самия Бог Христос.Като виждала това неговата съпруга, вярна християнка, на име Констанция, скърбяла от цялото си сърце и тайно с писма разказвала за всичко на брат си Константин.Сред нейните прислужници в двореца имало една девица, прекрасна на лице и целомъдрена, на име Глафира, християнка, която произхождала от благородно италианско семейство. Видял я Ликиний и разпалван от нечиста похот, заповядал на старшия си евнух, на име Венигн, да й извести за неговата страст. Венигн разказал на Глафира, че царят, като й оказва голяма чест, я е обикнал и иска да се види с нея и заповядал да се подготви да приеме царя. Но благочестивата девица, като имала у себе си страх Божий, се възмутила от това предложение и позорно прогонила евнуха, като го обвинила в безсрамие и беззаконност. Опасявайки се да не би да възбуди подозрение и ревност у царицата, Глафира й разказала всичко и я замолила с такива думи:- Заради Господа, Който е създал небето и земята, и от Когото ти се боиш, и на Когото вярно служи твоят брат Константин, не допускай моето девство да бъде накърнено от беззаконния развратник.Като чула тези думи, царицата горещо обикнала Глафира заради нейното целомъдрие и Божий страх и започнала да замисля как да я укрие. Когато царят запитал за нея, царицата заповядала да пуснат в двореца слух, че Глафира е изгубила ума си и лежи смъртно болна. Слухът стигнал и до царя и той престанал да мисли за Глафира. Тогава царицата, като изчакала момента, тайно пуснала от двореца благочестивата Глафира, като изобилно я надарила със злато, сребро, скъпоценни камъни, богати съдове, най-красиви дрехи и всякакви други неща. Като й придала в услуга и много роби и робини, царицата я връчила на грижите на няколко от своите честни и благочестиви слуги и им заповядала да изпратят девицата в Армения, като не казват за нея на никого нито дума, и да преживяват там, докато Бог не измени обстоятелствата към по-добро. Слугите дали на царицата дума да изпълнят заповедта най-внимателно. Те облекли Глафира и прислужниците й в мъжки дрехи и благополучно я извели от Никомидия. След дълго пътешествие, приближавайки се вече към Армения, те пристигнали в град Амасия, където живеел Понтийският митрополит.Красотата на града пленила Глафира; тя предложила на спътниците да останат в него, ако там се намерят християни, и наредила да разпитват минувачите. Насреща им идвал един младеж, който живеел в дома на уважавания амасийски гражданин Квинтий. Този младеж се досетил, че странниците са християни, които търсят свои единоверци, и съобщил за това на господаря си. Квинтий веднага сам излязъл да посрещне пътниците, поканил ги в своя дом и им предложил да останат да живеят там колкото поискат. Той казал, че самият е християнин, че в града има много християни и че те имат почтен епископ, подобен на апостол. Пътниците с радост изслушали тези думи, отишли при Квинтий, който им предоставил за живеене отделно помещение.Посетил ги епископът на града, на име Василий, за когото ни предстои да говорим, човек красноречив, надарен с духовни добродетели. Той запитал странниците кои са и откъде идват. Целомъдрената Глафира му разказала цялата истина - че е родом от Италия, изповядва християнската вяра, била е прислужница на сестрата на цар Константин, съпруга на цар Ликиний, разказала и за причината на своето странстване. Като изслушал разказа й, светият епископ Василий и Квинтий забранили на слугите й да излизат където и да било от дома и да разговарят с когото и да било, за да не разбере за нея управителят на града и да не пострадат заради нея всичките Амасийски християни.По това време светият епископ Василий строял храм в града, тъй като християните имали само малка църквица извън града. Блажената Глафира предала на епископа за църковния строеж много злато и сребро, всичкото, което й дала царицата, като не оставила за себе си нищо. Тя написала на царицата къде се крие и в чий дом живее; написала и за строежа на църквата, като молела да изпрати още злато за довършване на работата и за украса на храма. Царицата с радост изпълнила молбата й, изпратила изобилни дарове за църквата и за епископа и в писмо връчила целомъдрената Глафира на грижите на свети Василий.Не след много време, по коварствата на дявола, се случило писмото на Глафира до царицата да попадне в ръцете на евнуха Венигн, който така научил, че девойката, която всички смятали за умряла, е жива и се намира в Амасия. Всичко това Венигн предал на Ликиний, който страшно разярен написал в писмо на управителя на град Амасия заповед да окове християнския епископ Василий и робинята на царицата Глафира в окови и незабавно да ги изпрати в Никомидия. Но по Божия воля блажената и свята дева Глафира починала, преди заповедта да пристигне до Амасийския управител. Тогава управителят оковал и изпратил в Никомидия само Василий, а за Глафира съобщил, че тя вече е умряла. Заедно с епископа тръгнали и двама дякони, Партений и Теотим, които претърпели по пътя много страдания от нечестивите и жестоки воини. В Никомидия Божият раб Василий бил затворен в тъмницата, а Партений и Теотим се заселили недалеч при един страннолюбив християнин на име Елпидифор.Като научил всичко за свети Василий, Елпидифор подкупил със злато един познат тъмничен стражар, за да получи достъп до епископа за себе си и за двамата дякони. Така те често идвали при свети Василий, всеки ден пеели свещени песнопения, а нощем усърдно се молели.Не след дълго царят го повикал при себе си на разпит и най-напред започнал да го обвинява, че той, като е приел при себе си Глафира, я е укрил и не е донесъл за нея на царя. Светият епископ веднага дал достоен отговор с такава смелост, че разгневил царя и отново бил отведен в тъмницата. Тогава Ликиний изпратил при него трибуна с обещанието не само да забрави за случая с Глафира, но да го обсипе с почести, дори да го назначи за най-старши над всички жреци в града, ако епископът принесе жертви на боговете. Божият угодник Василий отвърнал на трибуна:- Предай думите ми на царя. Ако ти би поискал да ми дадеш дори цялото царство, то и това не може да се сравни с онова, което искаш да ми отнемеш: ти ме съблазняваш да отстъпя от истинския Бог и да служа на бесовете - губители на души, да се откажа от безсмъртната слава и да се насладя от временни и краткотрайни почести, чийто блясък ми е противен, които водят не към светлината, а към безпросветната тъмнина. Но ако искаш да послушаш добрия ми съвет, то по-добре ти се покори на мен в своето престъпление и се върни, както по-преди, към Христа, от Когото си се отрекъл. Падни смирено в нозете на милостивия Бог, на праведния наш Спасител. Покай се, отстъпи от нечестието си, за да не те осъди заради безумието ти праведният Съдия, Когото ти си наричал Бог и от Когото си се отрекъл.Като чул от трибуна тези слова на светеца, Ликиний заповядал отново да увещават епископа да се подчини на царя, а ако откаже, да го хвърлят в морето, отсичайки главата му. „Тогава ще видим - казал той, - ще го спаси ли Галилеецът\".Трибунът отново отишъл при светеца и му казал:- Избирай между живота и смъртта; послушай царя и се поклони на неговите богове или незабавно ще бъдеш обезглавен и хвърлен в морето.Като чул тази заплаха, светецът радостно възкликнал:- Аз искам да послужа само на моя безсмъртен Цар и Бог и само на Неговите заповеди се подчинявам. А което вие наричате богове, това са бесове, които заедно с почитателите си ще бъдат хвърлени от истинския и единствен мой Бог, Владиката на всичко, в деня на праведния Негов съд, в неугасимия адски огън, в безпросветната тъмница, където ще плачат и скърцат със зъби. Правете с мен каквото поискате. Аз съм готов да приема за Христа не само посичане с меч и удавяне в морето, но и безброй други мъки. До последното си издихание аз няма да се отрека от Бога, моя Създател, и няма да бъда виновен за вечния огън.Убеден от тези думи, че увещанията са безполезни, трибунът заповядал да бият светеца, а после да го обезглавят и да го хвърлят в морето.Когато светецът бил обезглавен, Елпидифор, давайки на воините злато, ги молел да не хвърлят тялото на мъченика в морето, а да му го предадат за погребение. Но те не се съгласили, като казали, че се боят от царя, който за това ще ги накаже със смърт. Тогава Елпидифор помолил да му дадат само главата на епископа, но отново получил отказ. Те положили в една рибарска лодка тялото и главата на мъченика, отплували далеко от брега и хвърлили във водата на едно място тялото, а на друго главата.Наскоро след неговата кончина великият цар Константин, като научил от тайните послания на сестра си за разврата, отстъпничеството и жестокостите на Ликиний, тръгнал срещу него с голяма войска и с Божията помощ го победил. Ликиний бил хванат жив в плен и заточен в Галия, където умрял от страшна смърт. Целият Изток се избавил от насилието на мъчителите и свободно започнал да служи на Христа Бога. По цялата вселена се разпространявала славата на Отца и Сина и Светия Дух, Единия Бог в Троица, на Когото чест и поклонение да бъде от всички през всички времена. Амин. ", "date": "2018.04.26", "title": "Св. свщмчк Василий, еп. Амасийски"}
{"url": "http://www.cross.bg/kakva-mislim-ilyuziya-1573411.html", "text": "/КРОСС/ Каква странна илюзия е да мислим, че красивото е добро.Лев Толстой ", "date": "2018.04.26", "title": "Каква странна илюзия е да мислим..."}
{"url": "http://www.cross.bg/zapochva-obshta-voiina-1573410.html", "text": "/КРОСС/ 1336 г. - Франческо Петрарка изкачва връх Ванту - символичен рожден ден на алпинизма.1802 г. - Наполеон Бонапарт подписва обща амнистия, която позволява на около 1000 от най-видните емигранти от Френската революция да се върнат във Франция.1933 г. - Създадено е Гестапо - официалната тайна полиция на Нацистка Германия.1937 г. - Гражданска война в Испания: Испанският баски град Герника е бомбардиран от самолети на Луфтвафе, изпратени от Хитлер в помощ на Франсиско Франко.1941 г. - В Любляна е създаден Освободителен фронт на словенския народ.1942 г. - При експлозия в мина в Манджурия (Китай) загиват 1549 миньори - най-тежкият минен инцидент в света.1949 г. - В Москва започва първата сесия на СИВ.1954 г. - Започва Женевската конференция, опит да се възстанови мирът в Индокитай и Корея.1962 г. - Космическият кораб Рейнджър 4 на НАСА се разбива в Луната.1962 г. - В космоса е изстрелян първият международен (англо-американски) спътник „Ариел\".1964 г. - Танганайка и Занзибар се обединяват в обща държава - Танзания.1978 г. - Започва гражданската война в Афганистан.1986 г. - Чернобилска авария: Четвърти реактор на атомната електрическа централа в Чернобил (Украйна) експлодира и се запалва, което е най-голямата ядрена авария в света.1990 г. - Регистрирано е Движението за права и свободи.1991 г. - Основан е футболният отбор Ф91 Дюделанж от Люксембург.1994 г. - В Южна Африка се провеждат първите многорасови избори.1999 г. - Хиляди компютри в света са поразени от компютърния вирус Чернобил.2000 г. - По инициатива на министър-председателя Иван Костов започва Българският Великден.2002 г. - 19-годишният Робърт Щайнхаузер застрелва 17 души в училището си в германският град Ерфурт, след което се самоубива.2005 г. - Под международен натиск, Сирия изтегля последните си 14 000 войници от Ливан, с което се слага край на 29-годишната военна доминация над страната.", "date": "2018.04.26", "title": "На тази дата през..."}
{"url": "http://www.cross.bg/ivancheva-aresta-desislava-1573415.html", "text": "/КРОСС/ Задържаният кмет на район „Младост\" Десислава Иванчева и сочените за нейни помагачи се изправят пред Апелативния специализиран съд, който ще определи ще останат ли още в ареста.Прокуратурата настоява за постоянното им задържане. Според защитниците им доказателствата срещу тримата не са достатъчни за това.Вчера Иванчева, нейната заместничка и соченият за посредник на подкупа - Петко Дюлгеров, се сдобиха с нови, прецизирани обвинения.Обвинението изясни датите и местата на срещите, както и исканите суми.Тримата бяха задържани миналата седмица при зрелищна акция на специализираната прокуратура.  ", "date": "2018.04.26", "title": "Апелативният спецсъд решава дали да остави Десислава Иванчева в ареста"}
{"url": "http://www.cross.bg/bulgariya-ninova-taka-1573416.html", "text": "/КРОСС/ \"ГЕРБ отвориха  битка с всички и с всичко. Те водят война с президентската институция и така разрушават държавността. Водят война и с опозицията, която изпращаха в Сибир от трибуната на Народното събрание и така разрушават парламентаризма. Отвориха битка с народа си, когато накараха хората с увреждания да стоят с патериците на паветата пред парламента  и не ги допуснаха в Народното събрание, и заклеймяваха всеки протестиращ за платен провокатор.Те имат чувство за единственост. Всеки, който има различно мнение, бива подлаган на натиск и заплахи. Така обявиха битка и на най- святото ни право -да бъдем свободни хора. Те узурпираха европейската идея и я опорочиха, като я сведоха до чалга и алкохол на младежки форум за бъдещето на Европа. И когато чуха тежката оценка на младите европейци,че ГЕРБ са съсипали усилията на поколения млади хора, не се посвениха да нападнат и тях . Агресията на ГЕРБ и заклеймяването на инакомислещите вече премина границите на България и стъпи в Европа. Такава България ли искаме? Днес ни трябва съзидание.\" Това заяви лидерът на БСП Корнелия Нинова на честването на 70-ата годишнина от учредяването на Коларовската районна партийна организация и 30 години от създаването на Районните партийни организации \"Сердика\", \"Надежда и Връбница.„Ще ви върнем правото да бъдете свободни хора, да не се страхувате, да изразявате мнението си и да се борите за правата си. БСП може да промени България. Нека спасим народа ни от изчезване и да направим така, че той да живее добре. Сила сме, в която се съчетават мъдрост и опит, енергия и младост, в името на една кауза, - справедлив и достоен живот за българския народ\", каза Нинова пред събралите се над 500 души, представители на три поколения.„Нека вържем икономиката с образователната система, за да гарантираме работа и  кадри\", призова лидерът на БСП. Тя попита- толкова ли е сложно да се направи подредена здравна система и хората да знаят, че конституционното право на достъпно здравеопазване е гарантирано. „Не е трудно - иска се желание. Това липсва на политическата класа днес. Това ще предложим ние, в края на юни, на Националното съвещание за нова визия за България\", обяви лидерът на опозицията.На събитието присъстваха зам.-председателят на БСП Кирил Добрев, председателят на БСП-София Калоян Паргов, председателят на ОЖС-БСП Катя Николова, народни представители от \"БСП за България\", общински съветници от групата на социалистите, членове и симпатизанти. Лидерът на БСП Корнелия Нинова награди с почетни знаци за активна дейност бившите председатели на общинските съвети на левицата в \"Сердика\", \"Надежда\" и \"Връбница\". ", "date": "2018.04.26", "title": "Корнелия Нинова: Управляващите обявиха война на всички, а днес ни трябва съзидание"}
{"url": "http://www.cross.bg/slyzhiteli-protest-otnovo-1573417.html", "text": "/КРОСС/ Съкратените служители от отдел „Оперативен контрол\" на НАП отново излизат на протест.Те организират шествие от Министерство на финансите до централата на НАП заради отказа на директора на агенцията да преговаря с тях.Синдикатите настояват докато не се подпише удовлетворяващо страните споразумение, да не се предприемат действия по съкращаване на кадри.Повод за недоволството им е предвиденото съкращение на около 300 данъчни служители. Открити са обаче нови позиции в други отдели, за които те могат да кандидатстват.  ", "date": "2018.04.26", "title": "Служители на НАП отново на протест"}
{"url": "http://www.cross.bg/tema-govori-komisiya-1573413.html", "text": "/КРОСС/ БНТ, „Денят започва\"Тема: Тръмп - Макрон. Дипломация и топли отношения - за думите и жестовете на президентите Тръмп и МакронТема: Въздухът и двигателите. Дизел, бензин или газ - как се отразяват на въздуха различните двигателиТема: Лекари и пациенти. В омагьосания кръг на Националната здравна карта - гарантирано ли е качественото здравеопазване - говори д-р Стойчо КацаровТема: Еврозона. Кога България ще влезе в еврозоната - зам.-председателят на Европейската комисия Валдис Домбровскис специално за БНТТема: Европейско сътрудничество. Брекзит и последствията за бизнеса в Европа - говори евродепутатът Ева МайделТема: Говори опозицията. Тезите на опозицията - Румен Гечев от БСПТема: Пари и политика. Пари и политика - говори председателят на бюджетната комисия Менда СтояноваТема: Футболни страсти. Страсти на стадиона - след сблъсъка между ЦСКА и ЛевскиТема: Модерно образование. Технологиите влизат в клас - на живо - новите дигитални кабинети в столична гимназия.БТВ, \"Тази сутрин\" Тема: В студиото - Желяз Андреев  и приятелката му Милена след новината, че няма да бъде екстрадиран в САЩТема: Ще се превърне ли КЕВР в енергиен ДАНС? Гост - председателят на енергийната комисия в парламента Делян ДобревТема: Възможна ли е бърза писта за България за влизане в еврозоната? Разговор с експертите Владимир Каролев и Георги ГаневТема: Време без пари. Защо синоптиците излизат на протест?Тема: Как участие в „Смени жената\" завърши с предложение за брак?Нова телевизия, „Здравей, България\"Тема: Опозицията за коалицията. Ще има ли нов опит за демонтаж на управлението? Гостува Йордан Цонев от ДПСТема: Жена почина в столична болница, не успяла да доплати лечението си. Колко струва човешкият живот в България?Тема: Обир за 60 секунди! Хитри крадци задигнаха 600 лева от касата на магазин пред очите на продавачаТема: Спасени от екстрадиране... засега. Каква ще е съдбата на българите, поискани от САЩ?Тема: Тука има, тука няма - мантинела! Кой отнесе огражденията край Северната тангента? Румен Бахов разказваТема: Прогнозата за времето - на протест! Ще се намерят ли пари за синоптиците от БАН?Тема: След аферата \"Иванчева\" - кой сяда в стола на задържаната кметица? На живо - общинарите решаватТема: Ограда на плажа. На живо - защо отново се стигна до проверки на плаж Делфин?Тема: Истории на успехи с Деси Банова - коя е жената, която управлява самолета на премиера и президента?  ", "date": "2018.04.26", "title": "По телевизиите в четвъртък"}
{"url": "http://www.cross.bg/koryptziyata-imyshtestvo-mesetz-1573434.html", "text": "/КРОСС/ Депутатите попълниха състава на Антикорупционната агенция с един заместник-председател и трима членове. Народните представители избраха Антон Славчев за заместник-председател на Комисията за противодействия на корупцията и за отнемане на незаконно придобито имущество. Антоанета Георгиева-Цонкова, Пламен Йоцов и Силвия Къдрева станаха членове на антикорупционния орган.Антон Славчев притежава магистърска степен по право от Юридическия факултет на Великотърновския университет \"Св. Св. Кирил и Методий\", пише в биографията му. Завършил е Висшето военно училище \"Тодор Каблешков\", специалност \"Технология и организация на железопътния транспорт\" и има придобита квалификационна степен \"Бакалавър\". Владее английски и руски езици.Славчев изгражда професионалната си кариера в структурите на МВР и ДАНС, където има общо 22 години стаж. В периода на професионалното си развитие същият е преминал през обучителни курсове, които са допринесли за повишаване на квалификацията и разширяване на познанията по отношение на управленската дейност.Антон Славчев има отлични оценки от Прокуратурата на Република България за работата си като експертен и ръководен служител в Държавната агенция \"Национална сигурност\". Като директор на дирекция в ДАНС през 2017 г. Славчев ръководи седем успешни реализации, включително такива, свързани с борбата с Корупцията.След влизането в сила на новия Закон за противодействие на корупцията и за отнемане на незаконно придобитото имущество на 23 януари 2018 г., ръководи дирекция, чиято основна функция е противодействие на корупцията, се вля в новосъздадената комисия за противодействие на корупцията и за отнемане на незаконно придобитото имущество.Антоанета Цонкова е завършила право в Юридическия факултет на Софийския университет \"Св. Климент Охридски\". Завършила е Педагогически институт \"Дичо Петров\" - гр. Смолян, специалност \"История и география\" и има придобита квалификационна степен \"Бакалавър\".Владее руски и френски езици. Цонкова започва професионалната си кариера през 1998 г. като стажант-съдия в Софийски градски съд. От месец юни 1999 г. до месец юли 2006 г. е адвокат към Софийска адвокатска колегия, като се занимава основно с гражданско и търговско право.Продължава професионалното с развитие в Комисията за установяване на имущество, придобито от престъпна дейност /КУИППД/, където започва работа като инспектор-юрист в Териториална дирекция \"София-град\".Цонкова е била директор на ТД \"София-област\" от месец юни 2007 г. до месец юли 2010 г., заместник-председател на Комисията от юли 2010 г., като в периода месец март 2012 г. до 28 февруари 2013 г. тя изпълнява длъжността председател на КУИППД.От март 2013 г. до момента тя е член на Комисията за отнемане на незаконно придобито имущество /КОНПИ/, преименувана от 23 януари 2018 г. в Комисия за противодействие на корупцията и за отнемане на незаконно придобитото имущество.Общият юридически стаж на Антоанета Цонкова е повече от 18 години. Цонкова притежава добра теоретична подготовка и сериозна практика по защита на класифицирана информация и по работата с документи, съдържащи тази информация, според биографията й.Пламен Йоцов е завършил висше образование във Висшето военно училище за артилерия и противовъздушна отбрана (ВВМАПВО) \"Панайот Волов\" - гр. Шумен, и притежава магистърска стенен по специалността \"Изчислителна техника\" с квалификация \"инженер по изчислителна техника\". Владее руски и английски езици.Йоцов изгражда професионалната си кариера в структурите на МВР и ДАНС, където има общо 20 години стаж. През 1994 г. започва работа като разузнавач в Национална служба \"Сигурност\" - МВР, а по-късно работи последователно като инспектор в същата служба, старши и главен инспектор в Дирекция НСБОП - МВР.Продължава кариерното си развитие като разузнавач към отдел \"Наркотици\" при Главна дирекция \"Борба с организираната престъпност\", впоследствие към Дирекция \"Противодействие на организираната и тежка престъпност\" към Главна дирекция \"Криминална полиция\", където е назначен на длъжност началник отдел, а след това и на други ръководни позиции.От месец октомври 2013 г. до месец май 2014 г. е началник отдел в Държавната агенция \"Национална сигурност\", където работи по направление борба с организираната престъпност. Атестат за професионалните и лични качества на Йоцов е бързото му израстване в структурите на МВР и ДАНС. Пламен Йоцов е награждаван многократно с благодарности и парични награди, както и с огнестрелно оръжие.През 2011 г. Пламен Йоцов е получил награда на името на италианския магистрат Джовани Фалконе за реален принос в ограничаване разпространението и употребата на наркотици, корупцията и изразена подкрепа на каузи в полза на обществото, за формиране на хуманни модели на поведение у подрастващото поколение.През 2009 г. е удостоен с колективна награда \"Полицай на годината\" от Фондация \"Доверие и Закрила\". През 2010 г. за постигнати- високи професионални резултати в борбата с организираната престъпност е получил отново наградата \"Полицай на годината\". Пламен Йоцов е преминал специализиран международно обучение в Испания за борба с организираната престъпност, организиран от \"Национална полиция\" и \"Гвардия Цивил\" и 10 дневен курс в САЩ за борба с наркотиците, организиран от американската агенция за борба с наркотрафика DEA.Силвия Къдрева притежава магистърска степен по специалността \"Библиотечно-информационни науки\" от Софийския университет \"Св. Климент Охридски\", Философски факултет. Владее писмено и говоримо английски език. След дипломирането, професионалната й кариера започва в Министерството на околната среда и водите където е участвала в изграждането на Информационния център при Министерство на околната среда и водите и е била ръководител на центъра.През 1999 г. Къдрева започва работа в Сметната палата. От 2006 г., след приемането на измененията и допълненията в Закона за публичност на имуществото на лица, заемащи висши държавни и други длъжности, е привлечена като експерт в новосъздадения Публичен регистър за деклариране на имуществото и доходите на лицата, заемащи висши държавни и други длъжности към председателя на Сметната палата.От 2014г. е Директор на Публичния регистър, а след приемането на Закона за противодействие на корупцията и за отнемане на незаконно придобитото имущество Регистърът преминава в Комисията за противодействие на корупцията и за отнемане на незаконно придобитото имущество, като тя продължава да ръководи дейността му.Къдрева има и редица международни публикации, сред които трябва да се посочат издадените през 2011 г. и 2017 г. от Анти-корупционната мрежа за Източна Европа и Централна Азия при Организацията за икономическо сътрудничество и развитие; Публикации \"Asset Declaration for Public Officials - A Tool to Prevent Corruption\" и \"Assessing the Implementation and Effectiveness of Systems for Disclosing Interests and Assets of Public Officials\".Къдрева има многобройни лекторски участия в международни конференции, работни срещи и семинари, организирани от Европейската комисия, Световната банка, Организацията за икономическо сътрудничество и развитие, Регионалната Анти-корупционна Инициатива.Силвия Къдрева е член - представител на Публичния регистър в антикорупционната мрежа Integrity Expert Network, създадена през 2010 г. в Тирана, Албания, като независима неформална европейска мрежа, осигуряваща платформа за по-засилено регионално междуведомствено сътрудничество и периодичен обмен на опит и добри практики между институциите, отговорни по прилагането на законодателството относно имуществените декларации на лицата, заемащи висши публични длъжности. ", "date": "2018.04.26", "title": "Антикорупционният орган вече е в пълен състав"}
{"url": "http://www.cross.bg/dali-magistralata-traseto-1573435.html", "text": "/КРОСС/ Непокътната гробница от римско време откриха археолози край Благоевград. Това се случи по време на разкопките край село Покровник преди пускането на поредната част от магистрала Струма, предаде БТВ.Това е тракийско селище, разположено на площ от 120 декара - Скаптопара, или древният Благоевград. След като археолозите откриха църква, баня и канализация, сега ставаме свидетели на откриването на цял мавзолеен комплекс от III век след Христа.„В подземната част са разположени две гробни камери и предверие. Предверието и едната гробна камера са били нарушени още през античната епоха и са били ограбени\", обясни доц. Здравко Димитров, ръководител на обекта. „Тази камера не е ограбвана, запазена е и това е изключитено рядък шанс за археологията. Има няколко цели стъклени съда, няколко лампи, метални предмети\", допълни доц. Димитров.По думите му там не е погребан случаен човек, тъй като не се правят гробници толкова често с такава сериозна архитектурна конструкция и с толкова богат инвентар. Старият град попада в трасето на магистралата „Струма\". Римската гробница се намира точно под осевата линия на бъдещата магистрала.Лазар Андреев оглавява инициативен комитет, който настоява трасето на магистралата да бъде изместено, за да бъде запазено селището. Има и предложение за референдум. В интернет има група за запазване на Скаптопара. Създава я Даниел Димов, който от 10 години живее в Германия, но при една от ваканциите си тук, посещава разкопките.„Аз лично се надявам, дали чрез групата, дали от уста на уста, дали чрез медиите, повече хора да разберат, евентуално да отидат на място, да видят за какво става въпрос. Mисля, че единственият начин да се спре проектът на магистралата и да се направи някаква алтернатива e ако обществото разбере за това нещо и каже: Хей, това не трябва да става така! Надявам се по някакъв начин, дали с референдум, дали с протести да намерим някакво решение\", посочи Даниел.Според археолога вариант за запазване на ценните находки е и музей на открито. „Вариантът е да бъдат преместени в Покровник, както предложих и за църквата, която също се намира под трасето на магистралата, затова трябват сериозни дейности на реставратори, бързи проекти и преместването на тези паметници\", обясни ръководителят на обекта доц. Здравко Димитров. До дни тук ще дойде комисия от Министерството на културата, за да види намереното и да реши съдбата му. Дотогава обектът ще се охранява денонощно, за да няма набези.  ", "date": "2018.04.26", "title": "Археолози откриха гробница от римско време край Благоевград"}
{"url": "http://www.cross.bg/zakonoproekti-tzveta-karayancheva-1573433.html", "text": "/КРОСС/ „Председателят на НС Цвета Караянчева излъга всички български граждани в ефир, че БСП не внася законопроекти и няма внесени законопроекти, които да касаят отпуските на народните представители. Това решение за промяна в правилника на парламента е внесено на 19.04. и вчера е гледано в правна комисия\". Това заяви зам.-председателят на ПГ на „БСП за България\" Драгомир Стойнев от парламентарната трибуна. Той поиска Цвета Караянчева да се извини от парламентарната трибуна не само на БСП, а и на всички български граждани.Стойнев я посъветва да се интересува какво се случва в НС, защото е недопустимо в ефир да се заявява, че това са само декларации на БСП и няма нищо постъпило. „Има постъпили законопроекти, има законопроекти, които не се гледат с месеци, даже някои отлежаха и с години и не е нормално председателят на НС да не знае какво се случва в парламента\", допълни той.„Само да не се окаже, че е виновен началникът на деловодството, както се оказа, че е виновен началникът на охраната, когато хората с увреждания не бяха допуснати до НС\", коментира народният представител.След изказването на Драгомир Стойнев, Цвета Караянчева се извини и заяви, че е направила справка, според която законопроектът наистина е внесен. ", "date": "2018.04.26", "title": "Цвета Караянчева се извини на БСП за свои спекулации, че социалистите не внасят законопроекти"}
