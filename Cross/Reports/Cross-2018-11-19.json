{"url": "http://www.cross.bg/windows-arm-protzesori-1589565.html", "text": "/КРОСС/ Версията на Windows 10 за ARM процесори получи най-накрая обещаната поддръжка на ARM64 приложения. Съответният SDK вече е достъпен за разработчиците, съобщи блогът на Windows.Операционната система Windows 10, използвана в ноутбуци на база ARM процесори, имаше редица ограничения. В частност, досега липсваше поддръжка на ARM64 приложения, т.е. на 64-битов софтуер за ARM процесори.През април т.г. се появиха информации, че ARM64 поддръжката в Windows 10 ще стане факт след един месец, но това не се случи. Едва сега Microsoft осигури очакваната функционалност за разработчиците.С официалното пускане на Visual Studio 15.9, разработчиците получиха SDK за създаване на ARM64 приложения, а магазинът Microsoft Store започна да приема заявки за публикуване на подобни програми.Не се очаква обаче това да раздвижи сериозно продажбите на компютри в сегмента Windows 10/ARM, тъй като основният проблем при тях е ниската производителност. Дори процесорът Snapdragon 850 не промени особено ситуацията.", "date": "2018.11.19", "title": "Windows 10 вече ще работи по-добре на бюджетни утройства"}
{"url": "http://www.cross.bg/iziskva-aparat-litzenz-1589566.html", "text": "/КРОСС/В Русия беше изпитан свръхлек летателен апарат, за чието управление не се изисква лиценз. Това съобщи експертът от Междуведомствения авиационен експертен съвет Виктор Галенко.\"\", сподели Галенко, цитиран от \"Взгляд\" и .Той отбеляза, че планерът работи с два двигателя, които му позволяват да набира височина до 1000 метра със скорост на изкачването от 8 метра в секунда.Планерът вече е изпитан на летище \"Щекино\". Той е извършил няколко прелитания над пистите, както и една от фигурите от висшия пилотаж - \"примката на Нестеров\".Летателният апарат е създаден в пензенския \"Авиастроитель\" на базата на въглеродни влакна, a масата му е по-малка от 115 килограма.В съответствие с правилника на руското министерство на транспорта свръхлеките въздушни съдове с маса по-малка от 115 кг не подлежат на държавна регистрация, а освен това не се изисква получаването на разрешително за пилотирането им.\n\t\t\t\t\t", "date": "2018.11.19", "title": "Руснаци създадоха самолет, който може да карате \"без книжка\" (видео)"}
{"url": "http://www.cross.bg/bulgariya-onlaiin-potrebiteli-1589560.html", "text": "/КРОСС/Бързото развитие на картовите плащания в България, които се превръщат в предпочитан метод за закупуване на стоки и услуги от все повече български потребители, доведе до създаването на първия по рода си гид за съвременния потребител, представен на специално медийно събитие днес. Информационната брошура „Моята карта, моят приятел\" представя полезна информация относно картовите плащания и правата и задълженията на потребителите при пазаруване в магазина или онлайн. Изданието е съвместен проект на Българската национална асоциация „Активни потребители\" и Европейския потребителски център България в партньорство с Master Your Card. Целта на информационната брошура е да подобри осведомеността на българските потребители относно картовите плащания, безконтактните трансакции и онлайн пазаруването.Изданието отговаря на най-често задаваните въпроси относно употребата на платежни карти в България или в чужбина, безконтактните трансакции и онлайн пазаруването - „Ако сгреша пин кода, банкоматът ще глътне ли картата ми?, „Какво да правя ако изгубя или откраднат картата ми?\", „Какви са основните правила за безопасно онлайн пазаруване?\" и др. Дигиталната версия на гида може да намерите на интернет страниците на „Активни потребители\" и ЕПЦ България.„Смятам, че този гид е много полезен за хората - финансовите и юридически термини са „преведени\" на разбираем език и така потребителите няма да се страхуват да пазаруват и плащат онлайн, а просто ще го правят сигурно и със спокойствие и самочувствие, че познават своите права\", каза Игнат Арсенов, директор на Европейски потребителски център България, който функционира към Комисията за защита на потребителите. Според платежната статистика на Българската народна банка (БНБ) към края на 2017 г. в страната са издадени почти 8 000 000 платежни карти. Около 35% от българските картодържатели използват картата си поне веднъж седмично или по-често, показват данните от проучването Masterindex 2018. В контекста на бързоразвиващата се онлайн търговия в страната, честотата на използване на картови разплащания в онлайн среда също отчита голям ръст.Според същото проучване, проведено сред активните български картодържатели, две-трети от тях пазаруват в мрежата поне веднъж месечно, а броят им нараства прогресивно.Предпочитаното платежно средство за закупуване на продукти и услуги в мрежата остават дебитните карти, като сред разплащащите с тях най-голям е делът на по-младите потребители между 18 и 24 години.Това са основните причини в потребителския гид специално внимание да е отделено на правата и задълженията на потребителите при пазаруването онлайн.\"Пазаруването в интернет се развива и става все по-привлекателно за потребителите в България.  За някои хора обаче то крие притеснения и рискове, които могат да бъдат избегнати. Такава е и целта на този потребителски гид. Най-важното, което трябва да знаят хоратае, че ако загубят платежната си карта или тя им бъде открадната, трябва незабавно да съобщят в банката-издател. От този момент, дори и някой да източи картата им, те няма да понесат никакви финансови щети.\", каза Богомил Николов, изпълнителен директор на Българска национална асоциация „Активни потребители\".„Подкрепяме тази чудесна инициатива на Българската национална асоциация „Активни потребители\" и Европейския потребителски център България. Това, което със сигурност знаем е, че потребителят трябва да бъде добре информиран и образован. Партньор в създаването на информационната брошура „Моята карта, моят приятел\" е нашата образователна програма Master Your Card, която има за цел да повишава информираността на потребителите, търговците и институциите относно картовите плащания\",каза Ваня Манова, мениджър за България и Македония, Mastercard. ", "date": "2018.11.19", "title": "„Активни потребители“ и ЕПЦ представиха \"Моята карта, моят приятел\"–гид за съвременния потребител "}
{"url": "http://www.cross.bg/alkohol-novi-svurzano-1589561.html", "text": "/КРОСС/ Хората, които живеят при студен климат и с по-малко слънце, е по-вероятно да посягат повече към алкохола, сочат резултатите от нови изследване по въпроса. Американски учени са установили връзка между средните температури, часовете на греене на слънцето и пиенето на алкохол за оправяне на настроението. Данните от 193 страни доказват, че и чернодробно заболяване.Шотландски лекар призова за ограничения в рекламата на алкохол през зимните месеци. Той разширява кръвоносните съдове и увеличава притока на топла кръв към кожата. Пиенето също така е свързано с депресията, която е по-разпространена, когато слънчевата светлина е оскъдна. Проучването използва данни от Световната здравна организация (СЗО) и Световната метеорологична организация., обясни медицински съветник към клиника за рехабилитация при употреба на наркотици и алкохол в Шотландия.Доказателство за връзката с климата стана измвестна, след като СЗО представи нови данни за консумацията на алкохол в Европа на срещата на върха в Единбург. Там беше посочено, че нивата остават високи и че почти половината от възрастното мъжко население е изложено на риск от краткосрочни и дългосрочни здравни и социални проблеми, дължащи се на вредните модели на пиене.По-рано тази година в Шотландия влезе в сила законодателство относно минималното ценообразуване на алкохола в опит да се справи с проблемното пиене. ", "date": "2018.11.19", "title": "Студът и по-малкото слънце водят до алкохолизъм"}
{"url": "http://www.cross.bg/prohoda-putnata-tona-1589562.html", "text": "/КРОСС/ . Заради заснежените пътища има забрана за движението на камиони над 12 тона на прохода \"Петрохан\". Пътната настилка е почиствана от два снегорина. На места пътят е почистен до асфалт, но на други е покрит със сняг. Освен на \"Петрохан\", голяма снежна покривка има и на прохода \"Предела\", както и в Пампорово., каза инж. Михаил Рашков от Агенция \"Пътна инфраструктура\".За кратко се е наложило и затварянето на магистралите, за да бъдат почистени. От Пътната агенция напомнят, че не бива да се тръгва на път без зимни гуми.", "date": "2018.11.19", "title": "Забраниха движението на камиони над 12 т на прохода \"Петрохан\""}
{"url": "http://www.cross.bg/qo-vuzdyxa-achectvoto-1589568.html", "text": "/КРОСС/ Д-p Maя Mитoвa e cтapши нayчeн cътpyдниĸ в нayчнo-изcлeдoвaтeлcĸия цeнтъp нa \"Филип Mopиc Интepнeшънъл\" в Hю Шaтeл, Швeйцapия. Tя oтгoвapя зa пpoвeждaнeтo нa изcлeдвaниятa нa ĸaчecтвoтo нa въздyxa в зaтвopeни пoмeщeния и въздeйcтвиeтo oт yпoтpeбaтa нa бeздимнитe пpoдyĸти въpxy нeгo. Tя e eĸcпepт в oблacттa нa aнaлиз нa ĸaчecтвoтo нa въздyxa в зaтвopeни пoмeщeния, paзpaбoтĸaтa и вaлидиpaнeтo нa aнaлитични мeтoди зa oцeнĸa и opгaничнa xимия.Д-p Mитoвa пpитeжaвa дoĸтopcĸa cтeпeн пo Opгaничнa xимия и xимия нa пpиpoднитe cъeдинeния. Paбoтилa e в Инcтитyтa пo opгaничнa xимия пpи БAH. Πpoвeлa e cлeддoĸтopcĸa cпeциaлизaция в oблacттa нa биoлoгичнo aĸтивнитe вeщecтвa в Hoвa Зeлaндия, ĸaĸтo и в Итaлия и в Гepмaния.Бeздимнитe тютюнeви издeлия ca ĸopeннo paзличнa ĸaтeгopия пpoдyĸти в cpaвнeниe c издeлиятa зa пyшeнe. Цигapитe изгapят нapязaн тютюн пpи тeмпepaтypи нaд 600 гpaдyca пo Цeлзий и ce oбpaзyвa дим, ĸoйтo cъдъpжa ниĸoтин и cтoтици вpeдни зa здpaвeтo вeщecтвa. Филип Mopиc paзpaбoтвa пopтфoлиo oт бeздимни издeлия, ĸoитo oтдeлят пpи yпoтpeбa cъдъpжaщa ниĸoтин пapa, нo тъй ĸaтo пpи тoзи пpoцec нe нacтъпвa изгapянe нa opгaничнa мaтepия, ĸoличecтвoтo нa вpeдни вeщecтвa e знaчитeлнo нaмaлeнo в cpaвнeниe c нивaтa измepeни в цигapeния дим.Ha бългapcĸия пaзap ce пpeдлaгa cиcтeмaтa зa нaгpявaнe нa тютюнa извecтнa пoд тъpгoвcĸoтo нaимeнoвaниe ІQОЅ. ІQОЅ пpилaгa пpeцизeн ĸoнтpoлиpaн oт eлeĸтpoниĸa мexaнизъм зa нaгpявaнe пoд 350 ° C нa cпeциaлнo блeндиpaн и пpepaбoтeн виcoĸoĸaчecтвeн тютюн. Πpи нaгpявaнeтo тютюнeвaтa мaca ce нaгpявa, a нe изгapя, нивaтa нa вpeднитe вeщecтвa ca знaчитeлнo нaмaлeни cpaвнeни c тeзи нa цигapeния дим, пpи ĸoeтo ce зaпaзвaт вĸycoвитe xapaĸтepиcтиĸи нa тютюнa. Eдинcтвeнитe xapaĸтepиcтиĸи пpи ІQОЅ, ĸoитo дo няĸaĸвa cтeпeн нaпoдoбявaт цигapитe ca зaпaзeният pитyaл и ceтивнo yceщaнe.B cъдъpжaщaтa ниĸoтин пapa, ĸoятo ce oбpaзyвa пpи yпoтpeбaтa нa ІQОЅ oĸoлo 90% oт мacaтa нa aepoзoлa e cъcтaвeнa oт инepтнитe вeщecтвa вoдa и глицepин. Πopaди липcaтa нa пpoцec нa изгapянe нa тютюнa, нe ce oбpaзyвaт твъpди въглepoдни чacтици, т.нap. ĸaтpaни, и ĸoнцeнтpaциятa нa вpeдни вeщecтвa e нaмaлeнa cъc cpeднo 90% ,cpaвнeнa c тaзи нa вeщecтвaтa в цигapeния дим. Eдинcтвeнo ĸoнцeнтpaциятa нa ниĸoтин в пapaтa нa ІQОЅ e близĸa дo тaзи в цигapeния дим.Eдин oт ocнoвнитe пpoблeми пpи пyшeнeтo нa цигapитe e, чe димът ce oтдeля нe caмo oт мyндщyĸa пpи вcяĸo дpъпвaнe oт цигapaтa и oт издишaнeтo, нo ce oтдeля и в гoлeми ĸoличecтвa oт гopящия ĸpaй нa цигapaтa, ĸoгaтo тя пpocтo гopи. Toзи cтpaничeн дим зaeднo c пъpвичния дим, издишaн oт пyшaчa, ce cмecвa cъc cъcтaвĸитe нa въздyxa и зa cъжaлeниe ce вдишвa oт вcичĸи, ĸoитo ce нaмиpaт в близocт дo пyшaчa. Eднa oт cъщecтвeнитe paзлиĸи мeждy ІQОЅ и цигapитe e, чe пpи бeздимнитe пpoдyĸти нямa гopящ ĸpaй, ĸoйтo дa oтдeля дим, и пo тoзи нaчин ce eлиминиpa ocнoвният изтoчниĸ нa тютюнeв дим в oĸoлнaтa cpeдa.Kaтo изтoчниĸ нa въздeйcтвиe въpxy oĸoлнитe ocтaвa eдинcтвeнo пapaтa, издишaнa oт пoтpeбитeля нa ІQОЅ, cъдъpжaщa мнoгo ниcĸи дo нeзнaчитeлни нивa нa зaмъpcитeли. Bcичĸи peзyлтaти oт нayчнитe ни изcлeдвaния дo мoмeнтa дoĸaзвaт, чe ІQОЅ нe влияe нeгaтивнo въpxy oбщoтo ĸaчecтвo нa въздyxa нa зaĸpитo. Heщo пoвeчe, пpoвeдeнитe ĸлинични изcлeдвaния пoĸaзaxa, чe ІQОЅ нe вoди дo вpeднo излaгaнe нa ниĸoтин и ĸaнцepoгeннитe cпeцифични зa тютюнa нитpoзaмини пpи нeпyшaчи, пacивнo излoжeни нa yпoтpeбaтa нa ІQОЅ.Hacĸopo бe пpeдcтaвeнa инфopмaция зa мнoгocтъпĸoвaтa нayчнa пpoгpaмa, ĸoятo \"Филип Mopиc\" cлeдвa и пpoyчвaниятa, ĸoитo ĸoмпaниятa пpoвeждa. Биxтe ли cпoдeлили пoвeчe зa peзyлтaтитe oт изcлeдвaниятa нa aepoзoлa oт ІQОЅ и влияниeтo мy въpxy ĸaчecтвoтo нa въздyxa в зaтвopeни пoмeщeния?Πpeз пocлeднитe гoдини бяxa пpoвeдeни oбcтoйни изcлeдвaния нa ĸaчecтвoтo нa въздyxa нa зaĸpитo пpи yпoтpeбaтa нa ІQОЅ. Teзи изcлeдвaния бяxa пpoвeдeни пpи изпoлзвaнe нa мoдeли нa cимyлиpaнa cpeдa и в peaлни ycлoвия и дoĸaзaxa, чe ІQОЅ нe влияe нeгaтивнo въpxy oбщoтo ĸaчecтвo нa въздyxa нa зaĸpитo. Taĸa oт измepeнитe oт нaшaтa лaбopaтopия 23 мapĸepa в cимyлиpaни зaĸpити пpocтpaнcтвa, ĸaтo жилищнa oбcтaнoвĸa, oфиc и pecтopaнт, caмo 3 вeщecтвa ce oтĸpивaт и тo в мнoгo ниcĸи ĸoнцeнтpaции.Teзи ĸoнцeнтpaции ca знaчитeлнo пoд гpaничнитe cтoйнocти зa зaмъpcявaнe нa въздyxa. Дo cъщия извoд ce cтигa и пpи изcлeдвaнeтo нa ĸaчecтвoтo нa въздyxa нa зaĸpитo пpи yпoтpeбaтa нa ІQОЅ в peaлни ycлoвия, пpoвeдeни oт лaбopaтopия в Гepмaния. Гpyпи в Уĸpaйнa и Итaлия cъщo изcлeдвaxa нивaтa нa paзлични зaмъpcитeли нa въздyxa пpи yпoтpeбaтa нa ІQОЅ и пoĸaзaxa ниcĸи нивa нa зaмъpcявaнe.Изcлeдвaнeтo нa eфeĸтa въpxy ĸaчecтвoтo нa въздyxa нa зaĸpитo нa издeлия ĸaтo ІQОЅ, ĸoитo oтдeлят мнoгo ниcĸи нивa нa зaмъpcитeли изиcĸвa cтpoг ĸoнтpoл въpxy пapaмeтpитe нa изcлeдвaнeтo и cпeцифични мeтoди c цeл гapaнтиpaнe нa ĸaчecтвoтo и нaдeжднocттa нa peзyлтaтитe. Πpи изcлeдвaниятa нa ĸaчecтвoтo нa въздyxa нa зaĸpитo в cимyлиpaнa cpeдa изпoлзвaмe eĸcпoзициoннa зaлa c ĸoнтpoлиpaни пapaмeтpи нa cpeдaтa. Bъздyxът в тaзи зaлa e филтpиpaн c цeл ocигypявaнe нa ниcĸи фoнoви нивa нa зaмъpcитeлитe нa въздyxa. Haшaтa лaбopaтopия e paзpaбoтилa и вaлидиpaлa пopтфoлиo oт cпeцифични aнaлитични мeтoди c ниcĸa гpaницa нa ĸoличecтвeнo oпpeдeлянe. Eĸcпoзициoннaтa зaлa и aнaлитичнитe мeтoди ca aĸpeдитиpaни cъглacнo ІЅО 17025.Kaчecтвoтo нa въздyxa в зaтвopeни пoмeщeния ce oпpeдeля oт физичecĸи пapaмeтpи ĸaтo тeмпepaтypa и влaжнocт, пpиcъcтвиe нa биoлoгичecĸи зaмъpcитeли (миĸpoби, cпopи, плeceни) и зaмъpcявaнe c пpaxoви чacтици и xимичecĸи вeщecтвa. B нaшитe изcлeдвaния ниe ce интepecyвaмe глaвнo oт изтoчници нa зaмъpcявaнe c пpaxoви чacтици и xимичecĸи вeщecтвa. Koгaтo зaпoчнaxмe нaшитe изcлeдвaниятa пpeз 2012 гoдинa ycтaнoвиxмe, чe дopи xopaтa ĸoитo ocтaвaт пpoдължитeлнo вpeмe в зaтвopeнa пoмeщeниe и тexнитe лични пpинaдлeжнocти вoдят дo yвeличaвaнe нa ĸoличecтвaтa нa paзлични лeтливи opгaнични cъeдинeния и няĸoи нeopгaнични гaзoвe. Taĸa нaпpимep, пpи eĸcпepимeнтитe в cимyлиpaнa cpeдa, зa дa пoддъpжaмe фoнoвoтo нивo в ниcĸи ĸoнцeнтpaции, изиcĸвaмe oт нaшитe пpoбaнти дa изпoлзвaт cпeциaлнa ĸoзмeтиĸa и дa нe пoлзвaт пapфюм. Haшaтa eĸcпoзициoннa зaлa ce пoчиcтвa caмo c paзтвopи нa вoдa и eтaнoл и въздyxът ce филтpиpa cъc cпeциaлни филтpи.Bcичĸи пpoдyĸти и дeйнocти, пpи ĸoитo имa пpoцec нa гopeнe пpeдизвиĸвaт знaчитeлнo зaмъpcявaнe нa въздyxa. Toвa вĸлючвa нe caмo цигapи, нo и cвeщи, apoмaтни пpъчици, изпoлзвaнe нa нeпoдxoдящo вeнтилиpaни гaзoви пeчĸи и т.н. Haй-чecтитe зaмъpcитeли в зaтвopeнa cpeдa ca cтpoитeлни мaтepиaли и мeбeли, пpoниĸвaнe нa зaмъpceн въздyx oт зoни c интeнзивeн тpaнcпopт, ĸaĸтo и paзлични eжeднeвни дeйнocти ĸaтo гoтвeнe, чиcтeнe c пpeпapaти, изпoлзвaнe нa ĸoзмeтиĸa, ĸoнcyмиpaнe нa aлĸoxoлни нaпитĸи, cпopт и дp.Eдин пoчти aнeĸдoтичeн peзyлтaт oт нaшитe изcлeдвaния пoĸaзa, чe пpи идeнтични ycлoвия нa eĸcпepимeнтa c тpимa пpoбaнти, yпoтpeбaтa нa 12 тютюнeви cтиĸa c ІQОЅ вoди дo пo-ниcĸи ĸoнцeнтpaции нa aцeтaлдexид cpaвнeнo c ĸoнcyмaциятa нa oĸoлo пoлoвин литъp винo нa чoвeĸ. Mнoгo пpeдмeти oт битa и eжeднeвни дeйнocти вoдят дo зaмъpcявaнe нa въздyxa нa зaĸpитo. Зaтoвa e вaжнo дa нe зaбpaвямe peдoвнo дa пpoвeтpявaмe пoмeщeниятa. ", "date": "2018.11.19", "title": "Πo ĸaĸвo ce paзличaвaт бeздимнитe тютюнeви издeлия и издeлиятa зa пyшeнe?"}
{"url": "http://www.cross.bg/gorivata-narod-protest-1589564.html", "text": "/КРОСС/ Недоволни от управлението старозагорци излизат тази вечер в 18:00ч. на нов протест с категорично настояване за оставката на кабинета „Борисов 3“. Действията им се очаква да бъдат подкрепени и от група протестиращи от Казанлък, съобщава БНР.С протестен митинг-концерт тази вечер в 18 часа недоволни старозагорци ще поискат оставката на цялото правителство.Това обяви организаторът Стилиана Иванова. По думите й правителството, не е пожелало да чуе гласа на своя народ и затова трябва да се оттегли. Оставката на Валери Симеонов не е достатъчна, категорична е Иванова:\"Това е прах в очите на хората. Нито тези стотинки, които свалиха от горивата, нито - както го нарекоха доста хора в медийното пространство - това, че един бушон е паднал, изобщо не ни топли. Ние се борим за изгърмяване на цялото табло, ако мога така да се изразя\", каза тя. В Сливен и тази седмица ще продължат протестните действия срещу високите цени на горивата и ниските доходи. Протестът е под наслов „Един народ срещу системата“. Той се организира в социалната мрежа, а началото му е обявено за 18.00 часа.Според организатора на протестните действия Валентина Василева е възможно днес да се появят провокатори, които да застрашат мирния протест. Тя обяви, че организаторите са инструктирани да не допускат провокативни елементи сред протестиращите:“От вчера се започна с провокациите. Ние сме призовали хората да бъдат единни, да се обръщат към координаторите на протеста и в никакъв случай да не реагират на призиви на хора, които не познават“, каза тя.Василева каза още, че след като се съберат хората на площад „Хаджи Димитър“, ще се вземе общо решение дали да се прави автошествие, или пеша да преминат по главната улица на Сливен.Миналата седмица на два пъти протестиращите успяха да затруднят движението на основното кръгово кръстовище в града „Розова градина“, чрез пешеходен флашмоб.Жители на Ловеч излязоха пред сградата на областната администрация на мирен протест срещу обедняването и ниския стандарт на живот в града и в страната. Протестиращите настояха за смяна на политическата система и за по-високи доходи.\"Да има референдуми. Целият български народ да си даде мнението, а не група управляващи да определят бъдещето на България\", каза протестиращ.\"Може ли с 250 лева да живее един пенсионер? Искаме да се промени цялата система\", допълни присъстваща на протеста гражданка. ", "date": "2018.11.19", "title": "Продължават протестите срещу високите цени на горивата и ниските доходи"}
{"url": "http://www.cross.bg/dnes-raiiona-chasa-1589567.html", "text": "/КРОСС/ Пътнически влак, движещ се по линията София – Кулата, е дерайлирал днес в района на Кресненското дефиле, потвърдиха от МВР.Машинистът е пострадал, според първите данни няма ранени пътници, съобщи btv.Инцидентът е станал в 18:55 часа днес между гарите \"П.Яворов\" и \"Черниче\".По първоначална информация причината е удар в скална маса, като от трасето частично е излязъл само локомотивът.Пътниците са изведени своевременно. Според данните досега, пострадали без опасност за живота са трима жп служители и пътник. Екипи на пожарната от Благоевград, Симитли и Разлог са достигнали оптимално близо до района, откъдето са продължили пеш до мястото на инцидента. Вече е оказана помощ на пострадалите и към 20 часа те са откарани в болница за преглед. Спасителните екипи са изградили механизъм за извеждане на пътниците от труднодостъпната местност към гара Пейо Яворов и те ще бъдат прегледани от медиците от Спешна помощ. ", "date": "2018.11.19", "title": "Влак дерайлира в Кресненското дефиле (обновена)"}
{"url": "http://www.cross.bg/heiili-biiibur-boldyin-1589563.html", "text": "/КРОСС/ Хейли Болдуин потвърди, че се е омъжила за Джъстин Бийбър, като смени името си в Instagram на Хейли Бийбър. Певецът пък сподели снимка, към която написа: \"Моята жена е невероятна.\"Хейли вече е превърнала името си в запазена марка, така че може да го използва за продукти и да спре всеки друг, който би си помислил да се възползва, информира TMZ. Смята се, че 21-годишният модел и поп звездата са се оженили на тайна церемония през септември. Хейли и Джъстин обявиха годежа си през юни. ", "date": "2018.11.19", "title": "Хейли Болдуин потвърди брака си с Джъстин Бийбър "}
{"url": "http://www.cross.bg/poveche-hristova-otpadutzi-1589551.html", "text": "/КРОСС/ Няма да има увеличение на такса смет през 2019 г. в столицата, съобщи заместник-кметът по направление \"Финанси и стопанска дейност\" Дончо Барбалов на брифинг в Столичната община. Той допълни, че през 2019 г. ще има рекорден бюджет за чистотата на града.Заместник-кметът по направление \"Зелена система, екология и земеползване\" Йоана Христова посочи, че са отделени 22 млн. лв. повече за чистотата.В момента предвижданията ни са план-сметката да е на стойност 250 985 776 лв. Това е с 12 процента повече от заложените средства през 2018 г. Предвидили сме за поредна година увеличаване на събирането на едрогабаритни отпадъци – стари дограми, стари врати, мебели, отбеляза тя и допълни, че идеята е те да не стигат до нерегламентирано изгаряне. Средствата за едрогабаритни отпадъци ще са с 1,5 млн.лв. повече.Средствата за събиране на битовите отпадъци и сметоизвозване ще са в размер на 63 млн. лв.Планирани са . Удвоява се миенето на улиците и се увеличава делът на машинното метене за сметка на ръчното, отбеляза още Христова. Улиците на масовия градски транспорт ще се чистят само машинно. Девет пъти ще бъде увеличено машинното метене и на тротоари и на велоалеи., по-добро поддържане на зелените пространства и възстановените междублокови пространства, каза още Йоана Христова.Парите, предвидени за следващата година, са 21,6 млн. лв. Акцентът ще е работа в по-крайните квартали.Планираното увеличение на средствата за тази дейност ще е 5,3 млн. лв., като включва и по-голяма интензивност на поддръжката и на общинските и републиканските пътища извън урбанизираната част на общината.Отделят се 55 млн. лв. за проучване, проектиране, изграждане, поддръжка и експлоатация на инсталациите и съоръженията за третиране на битови отпадъци, рециклирането и оползотворяването. Те са с 26% повече от средствата, заложени през 2018 г., като се увеличават над половин милион лева средствата за транспортиране и оползотворяване на RDF-гориво, каза още Христова.", "date": "2018.11.19", "title": "Няма да има увеличение на такса смет в София през 2019 г."}
{"url": "http://www.cross.bg/brezi-belite-yslygata-1589550.html", "text": "/КРОСС/ Без парно и топла вода са части от „Белите брези”, „Света Троица”, „Стрелбище” и „Хиподрума”.В „Белите брези” повредата е най-сериозна, но от \"Топлофикация\" обясниха, че работят за това услугата да бъде възстановена тази вечер. Ремонтите трябва да приключат до 17 ч., а след това да бъде запълнена системата.По закон дружеството дължи обезщетения, ако лиши клиентите си от услугата за повече от 48 часа.", "date": "2018.11.19", "title": "4 квартала на София останаха без парно заради сериозна авария"}
{"url": "http://www.cross.bg/pravitelstvo-ninova-novi-1589553.html", "text": "/КРОСС/ „Всякакви нови формати на ново правителство, в рамките на този парламент, за нас са невъзможни. Задкулисни договорки за спасяването на правителството на Борисов, чрез нови формати на мнозинства или правителство на малцинството със скрита подкрепа, ще бъдат агония за държавата. Ние не можем да бъдем съпричастни с това. Няма да крепим кворума на такова мнозинство“, заяви председателят на БСП Корнелия Нинова след извънредно заседание на Изпълнителното бюро и ръководството на ПГ на \"БСП за България\". Тя заяви, че народните представители от левицата няма да се регистрират в парламента, освен в следните случаи: отмяна на данъка на старите автомобили, отмяна на таксата за дрехи и обувки втора употреба, намаляване на ДДС на храни и лекарства, увеличаване на пенсиите и преизчисляването им, 6400 лв. за второ и трето дете на работещи родители, семейно подоходно облагане, намаляване на заплатите на политиците. „Това са нашите предложения, но и част от исканията на протестиращите, които сме внесли преди повече от месец. Това са и единствените случаи, в които ще бъдем там, ще се регистрираме за кворума и ще се борим за тези искания. Парламентът е мястото, където те могат да намерят своето решение, чрез приемане на съответните закони“, категорична е Нинова. Според нея правителството на Бойко Борисов, с решенията и действията си, създава нестабилност в държавата, нестабилност на институциите и в цели системи. „Нищо не работи така, както трябва – нито здравната, нито образователната, най-малко социалната система. Също и в областта на икономиката. Това правителство е вредно, държавата върви надолу“, заяви Нинова. По нейните думи тази нестабилност трябва да се спре и да се започне да се гради. „Ние виждаме нейното спиране през оставка на цялото правителство и предсрочни избори“, допълни тя. Председателят на БСП обясни, че мнозинството в парламента на ГЕРБ, ОП и „Воля“, които ги подкрепят, е вредно, защото приема лобистки закони в интерес на олигарсите. „Приема закони, които удрят бедните и средната класа с нови и нови данъци. Ние сме в парадокса – уж най-социалният бюджет, а предизвиква социални протести и бунтове. Два паралелни свята – този в техните представи и думи и реалният, който виждате всеки ден навън“, каза още Корнелия Нинова. ", "date": "2018.11.19", "title": "Корнелия Нинова: Всякакви  формати на ново правителство, в рамките на този парламент,  е агония "}
{"url": "http://www.cross.bg/stazh-rabota-promyana-1589549.html", "text": "/КРОСС/ При регистрация в Бюро по труда търсещите работа да не представят документи, удостоверяващи общ и/или служебен стаж, и/или осигурителен стаж. Това е заложено в проект на Постановление за промяна на Правилника за прилагане на Закона за насърчаване на заетостта (ППЗНЗ), съобщава БТВ.Целта на предложената промяна е да се облекчи административната процедура при регистрация на търсещите работа.При необходимост информация за стаж може да се получава въз основа на сключеното споразумение между Агенцията по заетостта и Националния осигурителен институт, или чрез проверка в регистрите на НОИ.Срокът за обществено обсъждане на проектопромените е до 16 декември.", "date": "2018.11.19", "title": "Предложение: Регистрираме се в Бюро по труда без документи за стаж"}
{"url": "http://www.cross.bg/velikobritaniya-srok-barnie-1589552.html", "text": "/КРОСС/ Съветът на ЕС подкрепи днес постигнатото предварително споразумение по оттеглянето на Великобритания. Това съобщи след заседанието главният преговарящ от страна на ЕС Мишел Барние.Никой не трябва да отстъпва от постигнатия напредък, трябва да запазим спокойствие и да се съсредоточим върху необходимостта оттеглянето да бъде в условията на ред, посочи той.Барние съобщи, че остава да се определят възможностите за удължаването на преходния срок, след който Великобритания ще прекрати изцяло досегашната си обвързаност с ЕС.По думите на Барние в преходния срок, чието начало е на 30 март догодина, Великобритания запазва участието си в единния пазар и митническия съюз. Според предварителното споразумение този срок изтича 21 месеца по-късно – на 31 декември 2020 година.Барние поясни, че този преход може да бъде удължен еднократно по искане на Лондон, подкрепено единодушно от държавите в ЕС. Той добави, че удължаването на преходния срок ще доведе до нови задължения на Лондон към бюджета на ЕС, които не би могъл да изчисли.", "date": "2018.11.19", "title": "Съветът на ЕС подкрепи предварителното споразумение с Великобритания"}
{"url": "http://www.cross.bg/orel-tzarskiya-elektrorazpredelenie-1589554.html", "text": "/КРОСС/ „Електроразпределение Юг“ (част от EVN България) отчита положителни резултати от проекта „Живот за царския орел” (Life for safe grid), реализиран в партньорство с Българското дружество за защита на птиците (БДЗП). Проектът се финансира от програма LIFE на Европейския комисия и цели да намали смъртността при Царския орел (Aquila heliaca), причинявана от контакт с електропроводи.Проектът беше осъществен в периода 2013 – 2018 г., а „Електроразпределение Юг“ е първата инфраструктурна компания в България, координиращ бенефициент на проект по програма LIFE. Неговата стойност е общо 4 млн. евро, като част от средствата са осигурени от програма LIFE на Европейската комисия, а останалите – от „Електроразпределение Юг“.Техническите мерки, реализирани от „Електроразпределение Юг“, осигуряват от една страна по-голяма безопасност за царския орел, а от друга – повишават сигурността на електрозахранването.Извършените дейности допринесоха за нарастване на популацията на царския орел. През 2018 г. броят на двойките застрашени орли се увеличи с още една и вече наброяват 29, което е най-високата численост, откакто видът се наблюдава. Проектът „Живот за царския орел” (Life for safe grid) се реализира в 8 специално защитени зони от НАТУРА 2000 – в районите на Сакар (общини Елхово, Тополовград, Болярово), Ямбол, Сливен и Харманли.В рамките на проекта „Електроразпределение Юг“ извърши следните дейности:        Кабелиране: бяха положени общо 43 км нови подземни кабели, които заменят опасни за птиците 70 км въздушни линии. Най-голямото предизвикателство при тази най-мащабна техническа дейност беше трудният терен, което наложи допълнителни укрепителни мерки по изкопите.       Изградена 42 км ПАС система (изцяло изолирани проводници) по въздушни електропроводи. ПАС системата е един от най-съвременните методи за обезопасяване на електропроводи. С нейното въвеждане се премахва напълно опасността от поразяване с волтова дъга и значително намалява рискът от сблъсък на летящи птици с въздушните проводници, тъй като новите проводници са по-видими и лесни за избягване от пернатите.       Монтиране на защитни изолации на 2340 електрически стълба. Изолациите предпазват птиците от попадане под напрежение при кацане на стълба.       16 нови трафопоста и една нова възлова станция.       Монтирани 10 „кацалки“ за птици, които отстояват на определена височина от проводниците и позволяват птиците да кацат безопасно.        Изградени на специализирани технически съоръжения като мостово съоръжение за преминаване на подземни кабелни линии над река; пластмасови решетки за птици и др.Царският орел е защитен вид, включен в Червената книга и в списъка на глобално застрашените видове на Международния съюз за защита на природата и природните ресурси (IUCN).Реализацията на проекта „Живот за царския орел“ е доказателство за първото по рода си успешното сътрудничество между инфраструктурна компания и неправителствена организация.Информация за проекта е налична на  или чрез банер от страницата на EVN България – www.evn.bg. Повече за опазването на царския орел можете да намерите и на страницата на БДЗП .", "date": "2018.11.19", "title": "Електроразпределение Юг и БДЗП допринесоха за увеличение на популацията на световно застрашения вид Царски орел "}
{"url": "http://www.cross.bg/ispaniya-zaradi-kyrorti-1589556.html", "text": "/КРОСС/ Голяма част от популярните курорти в Испания, включително на Балеарските острови и Тенерифе, са под вода заради силна буря, предаде руската агенция Интерфакс.Заради поройните дъждове държавната метеорологична служба на Испания обяви, че има повишена опасност за 12 провинции на кралството, предаде ТАСС.Най-тежко е положението в автономната област Валенсия: едновременно в две нейни провинции – Аликанте и Валенсия, кодът за опасно време бе повишен до най-високия – \"червен\". В останалите случаи кодът е \"жълт\" или \"оранжев\".Преди това поройни дъждове се изсипаха над континентална Испания, над Канарските и Балеарските острови и в някои случаи предизвика наводнения. Беше възпрепятствано автомобилното движение по редица пътища.На остров Тенерифе заради огромните вълни, предизвикани от бурята, вчера бяха евакуирани жителите на една от крайбрежните сгради. Силните вълни чупеха стъклата на прозорците на първите етажи на сградите.Както съобщава вестник \"Мундо\", в резултат на стихията в община Виверо (автономна област Галисия) е загинала 83-годишна жена, след като река Лабрада излязла от коритото си заради силните валежи.", "date": "2018.11.19", "title": "Дъждове наводниха популярни курорти в Испания"}
{"url": "http://www.cross.bg/ch-arest-za-drifta-do-protestirashti-v-sofiya-1589555.html", "text": "/КРОСС/ Задържане под стража за срок до 72 часа наложи прокурор от Софийска районна прокуратура на младия мъж, който вчера беше задържан, след като направи няколко опасни маневри с колата си до протестиращи в района на парламента.В официалното съобщение дрифтовете са определени като „непристойни действия грубо нарушаващи обществения ред и изразяващи явно неуважение към обществото”.Шофьорът е назован като „В. Антонов”, 20-годишен с предходна присъда за „същото престъпление (хулигантство)”.Повдигнато му е ново обвинение, като решението за удължаване на ареста се дължи на „високата обществена опасност на деянието и извършителя”.", "date": "2018.11.19", "title": "72 ч. арест за дрифта до протестиращи в София"}
{"url": "http://www.cross.bg/lydogoretz-kayza-domyschiev-1589558.html", "text": "/КРОСС/ Президентът на шампиона \"Лудогорец\" Кирил Домусчиев и играчите подкрепиха приют за бездомни кучета в Разград.Бизнесменът публикува  с което призова за включване в благородната кауза.Стана ясно също, че церемонията за Футболист на годината на шампионите ще бъде в подкрепа на приюта. \"Лудогорец\" участва в кампанията заедно със своя фенклуб \"Грийн Фронт\".", "date": "2018.11.19", "title": "Кирил Домусчиев и \"Лудогорец\" подкрепиха благородна кауза "}
{"url": "http://www.cross.bg/tyrski-pytin-potok-1589557.html", "text": "/КРОСС/ Въвеждането в експлоатация на \"Турски поток\" ще помогне за икономическото развитие на целия черноморски регион и ще стане важен фактор за общоевропейската енергийна сигурност, заяви руският президент Владимир Путин на церемония в Истанбул по повод завършването на строителството на морския участък от газопровода, предаде ТАСС.\"Пускането в експлоатация на \"Турски поток\" със сигурност ще позволи на нашите страни качествено да разширят сътрудничеството в газовата сфера, ще има голямо значение за икономическото развитие на Турция и целия черноморски регион, а също така ще стане важен фактор за обезпечаването на общоевропейската енергийна сигурност\", изтъкна Путин.Той подчерта, че проектът \"Турски поток\" не е насочен срещу никого, а показва умението на страните са защитават националните си интереси.\"Подобен род проекти и този проект в частност не са насочени срещу интересите на когото и да било, проектът има изключително съзидателен характер\", заяви Путин.По думите му проектът е \"насочен към това да се развиват отношенията между страните, да се създават устойчиви условия за развитие на икономиката, да се подобрява благосъстоянието на гражданите на нашите страни\".\"Реализацията на проекти от подобен тип, и този в частност, са ярък и добър пример за умението да защитаваш националните си интереси, защото \"Турски поток\" напълно съответства на интересите на икономиката на Турската република\", отбеляза Путин.", "date": "2018.11.19", "title": "Путин: \"Турски поток\" ще стане важен фактор за общоевропейската енергийна сигурност"}
{"url": "http://www.cross.bg/siderov-volen-ataka-1589559.html", "text": "/КРОСС/ Лидерът на „Атака” Волен Сидеров е разговарял с премиера Бойко Борисов за оставката на вицепремиера Красимир Каракачанов. Категорично искам да кажа, че моята идея не е за оттегляне на патриотите от управляващата коалиция, написа по повод разговора Волен Сидеров в личната си страница във Фейсбук.„Целта е управлението да продължи с нови идеи и важни решения за българския народ, свързани със стандарт и доходи. Аз съм за стабилност и добро управление”, посочва още лидерът на „Атака”.Пред bTV Сидеров отправи предложение към Каракачанов да последва подалия оставка Симеонов. Според лидера на „Атака” и трите партии трябва да изпратят в кабинета други лица.ВМРО официално са отправили покана към лидерите на НФСБ и „Атака” за среща на малкия коалиционен съвет, на която ще обсъдят въпроса с оставката на Каракачанов. Според него новият вицепремиер – този, който ще заеме поста на подалия оставка , трябва да бъде посочен от НФСБ.Депутатът Александър Сиди обяви, че Ето какво написа днес Волен Сидеров във Фейсбук за разговора си със премиера:                         ", "date": "2018.11.19", "title": "Волен Сидеров: Моята идея не е за оттегляне на патриотите от управлението"}
{"url": "http://www.cross.bg/pres-frantziya-petrolni-1589541.html", "text": "/КРОСС/ Френските \"жълти жилетки\" отново се събраха, за да продължат протестите срещу увеличението на цените на горивата. Те отново нарушиха движението на автомобилите днес сутринта и блокираха петролни депа, съобщиха журналисти от Франс прес, цитирани от 24 часа.Разпокъсаните блокади на пътищата продължават още от масовите протести в събота, след които един човек загина и стотици бяха ранени, съобщи Асошиейтед прес.Служител по сигурността каза днес, че около 30 души са били арестувани миналата нощ, докато полицията се е опитвала да разпръсне протестантите.Представителят на протестиращите Бенжамен Коши заяви пред радио Ер Ем Се, че шофьорите са блокирали около 10 петролни депа днес и искат намаление на цените на горивата, които по думите му засягат непропорционално работническата класа.Днес сутринта две петролни депа бяха блокирани - във Верн, близо до Рен (източната част на страната) и във Фо-сюр-мер (в югоизточната част). Достъпът до тях \"не е възможен\", обяви енергийната корпорация Тотал (Total) пред Франс прес, като уточни, че към настоящия момент рафинериите не са засегнати.\"Беше важно да останем тази нощ, нищо не сме постигнали\",заяви Себастиен, авиационен техник на 21 години, близо до депото на Лепинас, северно от Тулуза.Премиерът на Франция Едуар Филип заяви, че иска да поддържа \"посоката\" въпреки \"гнева\" и \"страданието\" на протестиращите.\"Ние също имаме посока и това ще продължи\", каза Кевин Дюжарден от барикадата в северния град Кале, където бяха организирани пропусквателни бариери по магистрала А16, довели до забавяне на движението.\"Движението не е нещо изключително\" и \"очевидно не е със същите мащаби като събота\" , заяви пред телевизия Синюс държавният секретар към министерство на вътрешните работи на Франция Лоран Нунес. Той напомни, че органите на реда са били инструктирани да \"се намесят всеки път, когато са блокирани структурни артерии или когато има насилие\".Няколко инцидента белязаха нощта на неделя срещу понеделник. В Кале английски автомобилист и австралийски шофьор на ТИР бяха задържани под стража, след като се опитаха да пробият бариерата.В Сен Дизие (източната част на страната) водач на камион бе разпитан от жандармерията, след като нарани един от протестиращите, който бе откаран до болница.В събота близо 290 000 души протестираха на 2034 места. Нови протести имаше вчера на 150 места, каза министърът на вътрешните работи Кристоф Кастанер.Протестите отразяват все по-голямото разочарование от президента на Франция Еманюел Макрон, чието правителство поддържа поскъпването на горивата като част от усилията за по-чиста околна среда, отбелязва Асошиейтед прес.", "date": "2018.11.19", "title": "Нови протести за цените на горивата във Франция, блокирани са петролни депа"}
{"url": "http://www.cross.bg/ybezhishte-gurtziya-vlezli-1589536.html", "text": "/КРОСС/ През 2017 г. от Турция в Гърция са влезли и са поискали убежище 42 305 души, съобщава агенция АНА-МПА, като се позовава на данни на Европейската програма за междурегионално сътрудничество ESPON.От Либия в Италия са влезли 118 962 чуждестранни граждани. Общо в ЕС през миналата година са влезли 204 718 бежанци.Повечето от кандидатите за убежище в Гърция произхождат от четири страни: Сирия, Ирак, Афганистан и Пакистан. Сирия е най-голямата страна на произход, като от нея идват 28 процента от кандидатите за убежище в Гърция.", "date": "2018.11.19", "title": "42 000 мигранти са поискали убежище в Гърция през 2017 г."}
{"url": "http://www.cross.bg/borda-denizli-kolko-1589537.html", "text": "/КРОСС/ Турски учебен самолет се разби днес в югозападния окръг Денизли, предаде турската телевизия СиЕнЕн-Тюрк.Засега не е известно колко лица са се намирали на борда на самолета, нито причините за катастрофата, предава Телевизия НТВ.В района е предприета спасителна операция.Валията на Денизли Хасан Карахан заяви, че в спасителната акция участват екипи на бърза помощ и на Дирекцията за управление при бедствия и извънредни ситуации (АФАД).", "date": "2018.11.19", "title": "Учебен самолет се разби в Турция, не е ясно колко хора е имало на борда"}
{"url": "http://www.cross.bg/bezopasnost-pozharna-yredi-1589544.html", "text": "/КРОСС/ Огнеборците припомнят основните правила за пожарна безопасност                       С понижаване на дневните температури и ежедневното използване на отоплителни уреди значително се увеличава риска от възникване на пожари в бита.                       Само за последната седмица са възникнали почти 200 битови пожара, при които са загинали петима души, а други 13 човека са пострадали. За да не се допускат сериозни инциденти и за да опазим своя живот и имуществото ни, е важно да спазваме основните правила за пожарна безопасност.                      Експертите от ГД „Пожарна безопасност и защита на населението“ препоръчват използването на отоплителните и нагревателните уреди да става при стриктно спазване на правилата за пожарна безопасност, както и да се отчитат специфичните им характеристики.                     Задължително е на разстояние от един метър около тях да не се поставят и съхраняват горими материали.                     Преди да напуснем дома си е добре да проверим и да изключим всички отоплителни уреди. Препоръчително е да не покриваме електрическите уреди и да не сушим директно върху тях мокри дрехи.                     От пожарната припомнят, че самотноживеещите и трудноподвижните хора, както и децата са най-рисковите групи при пожар в бита. При пожар потърсете помощ на телефон 112.                    Още за правилата за пожарна безопасност през отоплителния сезон може да прочетете в прикачените информационни брошури.                     ", "date": "2018.11.19", "title": "Внимание: Опасност от пожар в дома!"}
{"url": "http://www.cross.bg/huawei-fotografiya-kadri-1589542.html", "text": "/КРОСС/ На стилно събитие на 13 ноември Huawei подари на феновете си едно по-различно изживяване – изложба с 30 избрани и отпечатани фотографии, направени с Huawei устройства, пресъздавайки симбиозата между първокласна мобилна фотография и вълнуващи визуални разкази. За целта компанията избра едно от най-модерните и елегантни пространства в сърцето на София - Галерия “Сан Стефано”. Там всички посетители имаха възможност да се вдъхновят, както от снимката-победител в категорията Check-In на регионалния конкурс Huawei Next Image Awards, заснета с P8 lite от Емил Главанаков от Варна, така и от любими кадри на известни български фотографи като Вера Гоцева, Темелко Темелков, Дилян Марков, Васил Николов и Димитър Караниколов, стигайки до изострения поглед през обектива на водещи български журналисти. Редом с тях стояха избрани кадри, предоставени от Facebook групата Huawei Bulgaria Mobile Photography, която сама по себе си е една изложба на фотографски творби от феновете на бранда у нас.                          „През последните години Huawei се утвърди като топ производител на смартфони и предпочитан избор за тези, за които мобилната фотография е винаги с тях, както е и тяхното мобилно устройство. Обаче, огромната част от невероятните кадри, които всеки от нас прави, живеят само онлайн, основно в социалните мрежи. Решихме да организираме това събитие, за да съберем на едно място всички най-впечетляващи мигове, уловени с устройствата на Huawei“, каза Емилия Кирилова, PR мениджър за България и Македония, Huawei Technologies Bulgaria.Изложбата включваше още селекция от кадри, избрани сред над 6000 снимки от България, участвали в летния регионален конкурс Huawei Next Image Awards.„За мен беше огромна чест да бъда официален посланик на конкурса „Next Image”, каза Вера Гоцева – Ломовера. “Това е конкурс, който по чудесен начин показва красотата на мобилната фотография, която според мен ще заема все по-голямо място в живота ни. “Българският победител в категорията Check-In на регионалния конкурс Huawei Next Image Awards Емил Главанаков също сподели през аудиторията своя опит от участието си: „Да спечеля награда в такъв престижен и оспорван конкурс като „Next Image” бе огромна изненада не само за мен, но и за цялото ми семейство. Много благодаря на Huawei за предоставената възможност, както и за това, че оцениха снимката ми. Изживяването беше наистина уникално“.                           Освен фотографски принтове, високотехнологичната изложбена зала на Галерия “Сан Стефано” показа и мултимедийна изложба на още над 20 кадъра, участващи в еднодневния магичен свят на мобилната фотография, реализирана с устройства на Huawei. За създаването му са използвани разнобразни модели на компанията, включително тазгодишните флагмани P20 Pro и Mate 20 Pro, всеки от които направи своеобразна революция в мобилната фотография, съответно в нощния режим и в заснените с широкоъгълен обектив кадри, и макро фотографията.“Фотографията е изкуство, а за реализирането на всяко едно изкуство е необходимо огромно количество страст. Мобилната фотография тепърва ще набира популярност и затова не е случайно, че конкурсът „Next Image” предизвика такъв голям интерес. Уверихме се, че в България има много талантливи млади фотографи и се надявам догодина още повече хора да се включат в конкурса“, каза известният български фотограф Темелко Темелков.Всички изложени снимки могат да се разгледат в две галерии на  на Huawei Mobile Bulgaria .", "date": "2018.11.19", "title": "Huawei подари едно незабравимо преживяване на феновете си "}
{"url": "http://www.cross.bg/vuzkachvaneto-trona-boris-1589543.html", "text": "/КРОСС/ Министърът на транспорта, информационните технологии и съобщенията Росен Желязков ще валидира пощенска марка, на тема „100 от възкачването на трона на Борис III – цар на българите“. Художник на проекта е проф. Тодор Варджиев, а тиражът на изданието – 6000 бр.", "date": "2018.11.19", "title": "Министър Росен Желязков ще валидира пощенска марка, посветена на 100 години от възкачването на трона на Борис Трети"}
{"url": "http://www.cross.bg/razdelno-otpadutzi-otpadutzite-1589545.html", "text": "/КРОСС/ Ежегодно в края на ноември се провежда Тази година тя е от 17 до 25 ноемвриЦелта е да се насърчат устойчиви дейности за предотвратяване образуването на отпадъци, да се повиши информираността относно разделното им събиране и рециклиране, да се покаже прякото въздействие върху околната среда и да се мотивират гражданите за създаване на устойчиви навици за опазване на природата.Във връзка с това ЕКОПАК БЪЛГАРИЯ предизвиква всички:  Според най-голямата българска организация за управление на отпадъци от опаковки у нас ЕКОПАК БЪЛГАРИЯ, за да бъдем част от по-устойчиво и отговорно общество, е необходимо да се усвоят познания за ползата от разумното използване на опаковките и управлението на отпадъците, да се осъзнае, че разделното събиране води до по-голяма възможност за рециклирането им и е израз на отговорност към собствената ни среда за съществуване. Нужно е мисълта за опазване на природата и разделното събиране да се превърнат в ежедневен навик.                        Важно е да се познават принципите на разделното събиране и рециклирането, да се направи организация у дома и в офиса за намаляване на отпадъците, за разделно събиране и за изхвърляне в трицветните контейнери – жълт, зелен и син.За целта всеки трябва да знае къде около дома/ офиса му има такива. Справка за това може да се направи в интерактивната карта на сайта . Тук ще научите любопитни факти за заплахата от трупането на отпадъци и неправилното им изхвърляне, за полезни инициативи за опазване на околната среда. Тук е и платформата за възпитаване на ценни навици у децата от най-ранна възраст В нея учителите могат да намерят ценни помагала за часа на класния ръководител и да споделят опит с колегите си.  Не купувайте найлонови торбички при всяко пазаруване. Носете си биоразградими.  Залепете на пощенската си кутия надпис: NO JUNK!  Избягвайте изхвърлянето на храна.  Купувайте продукти, опаковани по много, а не в отделни разфасовки.Например в бутилка с 1 л сок има по-малко стъкло, отколкото в две бутилкипо 500 мл.  Купувайте екоразградими продукти.  Използвайте батерии, които се зареждат.   Ограничете използването на принтера в офиса.  Събирайте органичните отпадъци за компост.  Дарявайте старите дрехи, не ги изхвърляйте.  Поправяйте вещите си, не купувайте нови при всяка повреда.  Общувайте по мейл, не изпращайте писма на хартия. Ако все пак се налага да принтирате, използвайте хартията от двете страни.  Ако във вашия офис нямате практика да събирате разделно, поставете началото вие и организирайте колегите си.  Пийте кафе в собствена чаша, избягвайте чаши и бъркалки за еднократна употреба.  Ползвайте енергоспестяващи крушки за осветление. Те разходват 80% по-малко енергия и живеят 6 до 8 пъти по-дълго от обикновените.  Гответе сурови и пресни подукти. Така не само ще се храните здравословно, но и ще спестите отпадък от опаковките на пакетираните храни.  Когато отивате на пикник, носете си пликове за боклука, който да съберете разделно и да изхвърлите в трицветните контейнери, когато се върнете в града.  Купувайте вещи с национален или европейски еко-етикет.  Купувайте количества, необходими за вашите нужди, за да не се налага да изхвърляте, а и да спестите пари.  Подарявайте преживявания, а не вещи. Те са по ценни, а и нямат опаковки.  Когато изхвърляте разделно отпадъците от опаковки, не забравяйте да ги смачкате преди това. Така се пести място в цветните контейнери, събира се повече отпадък и се спестяват СО2 и транспортни разходи. Кои правила спазвате и кои неглижирате в ежедневието си? Включете се в играта ни във фейсбук страницата  с #ECOPACKchallenge.Изпишете правилно хаштага и спечелете яки награди.Посетете ", "date": "2018.11.19", "title": "„Екопак България“предизвиква: „Намалете отпадъците, събирайте разделно!“"}
{"url": "http://www.cross.bg/lyudmila-milev-zhivkova-1589546.html", "text": "/КРОСС/   с автор Иво Милев излиза на 5 декември.Това, което е направил Иво Милев е “едно от най-важните събития в литературата и историята ни за последните години”, казва за книгата стриктният наблюдател на книжния пазар, Светлозар Желев и това вече не е малко.Новата биография на Людмила Живкова, “Животът и смъртта на Людмила Живкова” /736 стр./, е резултат на многогодишен труд на автора Иво Милев. Той работи по темата Людмила Живкова от 2009 г. във връзка с развитие на проект за игрален филм на продуцентските компании СИА и Камера. След работа с над 50 000 страници архивен материал, в по-голямата си част неизползван досега, книгата представлява ултимативния биографичен разказ за Людмила.В центъра на този разказ е личната драма и трагедия на една жена, умряла с чувството, че е предадена, изоставена и излъгана, дори от собствения си баща, а смъртта й и до днес продължава да буди загадки.„Животът и смъртта на Людмила Живкова“ е навременна книга, дистанцирана и ангажирана в еднаква мяра. Иво Милев е подходил с хирургическата точност на хронист. Събрал е детайлите в едно плътно цяло. Оформил е образ, който може да се възприема с хладен разум. Документалната сага не е предназначена да защитава или отрича времето, хората, решенията им. Това е описание, страничен поглед върху всичко възможно, което ги е оформило.Полезността на този труд е безспорна. Но по-важно е, че читателят инстинктивно изгражда доверие към неприсъстващия разказвач.”Силвия Недкова, редакторИво Милев е роден през 1971 г., завършил Езикова гимназия в гр. Ловеч и право в СУ “Св. Климент Охридски”. Дългогодишен юрисконсулт на продуцентските компании СИА, Камера, Еф Хикс Камера, Чучков Брадърс и др., впоследствие - до 2010 г. - изпълнителен директор на СИА, компанията продуцент на филма “Мисия Лондон”, сериала “Стъклен дом”, “Под прикритие\" и др. Сценарист и изпълнителен продуцент на “Отплата” (сериал, Нова ТВ, 2012). Автор на документалния роман “КБ” (номинация за наградата за съвременна българска проза “Хеликон”, 2011), биографичните монографии “Николай Ников. 1924-1989. Един парижанин в София” (Национална художествена галерия, 2015) и “Тодор Цонев. Художникът в сянка” (2018) и др. с автор Иво Милев излиза на 5 декември по логото на издателство СЕНС. Книгата е с обем 736 стр, луксозно издание с твърди корици.Предварителни поръчки могат да се правят само онлайн: ", "date": "2018.11.19", "title": "Новата биография на Людмила Живкова излиза на 5 декември"}
{"url": "http://www.cross.bg/prava-pravata-foryma-1589547.html", "text": "/КРОСС/ Омбудсманът Мая Манолова бе избрана за председател на мрежата на балканските омбудсмани, която днес бе създадена в София с участието на 13 държави от региона, между които Сърбия, Черна гора, Хърватска, Босна и Херцеговина, Румъния. По инициатива на Манолова, в рамките на форума, бе подписана и декларация за сътрудничество и партньорство. „Защита на правата на гражданите: предизвикателства пред балканското сътрудничество“ бе темата на първата по рода си среща, със съорганизатор институцията на македонския омбудсман Иджет Мемети. Събитието се проведе в контекста на българското председателство на Съвета на Европейския съюз.„У нас са омбудсманите от 12 държави. Идеята днес е да обсъдим проблемите, които имат гражданите на Балканите, да обменим практики, информация, опит и да създадем мрежа на балканските омбудсмани, която да осигури бързи канали за информация, за взаимна подкрепа, за решаване на трансгранични казуси, тъй като живеем в трудни времена, в които има натиск върху гражданите и опити за посегателства над човешки права“, каза омбудсманът Мая Манолова преди началото на форума. И допълни: „Проблемите са общи - бедност, социално изключване, посегателства върху човешки права, ограничаване на демократичното пространство и срещу всичко това, ние, заставайки един до друг, ще имаме повече механизми и възможности за активна защита на правата на гражданите“, категорична бе Манолова.По думите й във всяка една от балканските държави омбудсманът стои най-близо до гражданите, но често става обект на натиск от страна на съответните власти, затова чрез създаването на балканската мрежа националните правозащитници ще могат и взаимно да се подкрепят.В изказването си пред участниците омбудсманът изтъкна, че този регионален форум се провежда в навечерието на две знаменателни годишнини – 70 години от приемането на Всеобщата декларация за правата на човека и честване на 10 декември – Международен ден за защита правата на човека и основните свободи.„Тези дати са изключително важни за нас, като омбудсмани, защото нашата мисия е именно такава – да насърчаваме, да защитаваме, да подкрепяме човешките права, да бъдем на страната на гражданите в случаите, в които институциите ги мачкат и притесняват, да защитаваме изконните демократични ценности при всяко посегателство и опит за това върху тях“, подчерта Мая Манолова и допълни, че човешките права не са подарък, а са отвоювани в годините и времето, затова трябва да бъдат отстоявани докрай.Омбудсманът разказа, че неслучайно изборът за логото на форума е „Balkanice“ – контрапункт на специално измислената в Англия през 1900 г. дума „вalkanize“ – разделям, враждувам, превърнала се в нарицателно на сложни проблеми и отношения.„Мисията на днешния форум е да покажем, че за нас омбудсманите е по-важно това, което ни обединява – история, култура, традиции, много по-важно от това, което ни разделя, но въпреки това ние уважаваме различията на всеки един от нас. Предстои да доказваме още и още, че Балканите са светла територия, територия, в която правата на човека се ползват с особено уважение, а не тъмна територия, която враждува помежду си“, така Манолова обобщи целите на форума и създаването на мрежа на омбудсманите.Във втория панел на форума бяха дискутирани икономическите и социалните права на гражданите, уредени в Хартата за основните права на Европейския съюз. Изказване направи представител на Агенцията на Европейския съюз за основните права (FRA) по проблемите, свързани със социалните и икономическите права на гражданите, както и представител на Службата на Върховния комисар по правата на човека в ООН, който изясни значението на Парижките принципи на ООН за функциониране на националните институции за защита и насърчаване на правата на човека.Във форума участваха и местните обществени посредници от всичките 13 общини в страната, както и министърът на правосъдието Цецка Цачева, председателят на Комисията за защита на потребителите Димитър Маргаритов, представители на академичната общност, потребителски и граждански организации, Институт за държавата и правото при БАН, Център за нестопанско право, Институт Отворено общество, Център за изследване на демокрацията, Български адвокати за правата на човека, Асоциация Анимус и др.\n\t\t\t\t\t", "date": "2018.11.19", "title": "Мая Манолова оглави мрежа на балканските омбудсмани (видео)"}
{"url": "http://www.cross.bg/dokymenti-haralampiev-godini-1589548.html", "text": "/КРОСС/ Премиерът Бойко Борисов е възложил на МВР и ДАНС да направят проверка на българските документи за самоличност, издадени на чужди граждани през последните 5 години.Борисов е поискал резултатите от проверката да са налице във възможно най-кратък срок, съобщиха от правителствената пресслужба.През октомври прокуратурата влезе в Агенцията за българите в чужбина (ДАБЧ) и задържа над 20 души в рамките на спецоперация по разследване на търговия с български документи за самоличност. Акцията дойде след години на политически коментари и медийни публикации, които свързваха ведомството с неправомерни практики.Шефът на ДАБЧ Петър Харалампиев и главният секретар Красимир Томов се оказаха сред арестуваните. Двамата бяха оставени от съда за постоянно под стража.Номинираният от ВМРО за ръководния пост Харалампиев е посочен от обвинението за лидер на престъпната група в агенцията, занимавала се с корупционни практики при издаването на български документи.Част от политиците от \"Обединени патриоти\" видяха в случилото се атака срещу националистическото обединение, а партията на Красимир Каракачанов побърза да се разграничи от шефа на ДАБЧ.Заедно с Харалампиев беше задържан и един от сочените за посредници – сърбинът Марко Стойов. По време на едно от заседанията по мярката за неотклонение защитата на Харалампиев посочи, че той не е бил в страната на датите, за които обвинението твърди, че са получавани подкупи.Според прокуратурата обаче той е получил няколко рушвета, като в единия от случаите е прибрал 5000 евро, а в останалите – по 350 евро. ", "date": "2018.11.19", "title": "Премиерът разпореди проверка на БГ паспортите, издадени в последните пет години"}
{"url": "http://www.cross.bg/partiyata-ostavka-fifor-1589538.html", "text": "/КРОСС/ Министърът на националната отбрана на Румъния Михай Фифор днес подаде оставка, предаде ТАСС, като се позовава на информация на агенция Аджерпрес.Извърших задълбочен анализ. Аз виждах какво се случва през последните месеци и реших, че мога да остана в състава на партията. Смятам, че трябва да се укрепи екипът на партията, за да можем да подготвим извънредно важни проекти. Поради тази причина помолих за съгласието на премиера и на лидера на управляващата Социалдемократическа партия (СДП) Ливиу Драгня да подам оставка и да се заема с много сериозна работа вътре партията, каза Фифор, цитиран от 24 часа.Той направи изявлението преди началото на заседанието на изпълнителния комитет на СДП, на което ще се разглежда въпросът за реорганизация на правителството.", "date": "2018.11.19", "title": "Румънският министър на отбраната подаде оставка"}
{"url": "http://www.cross.bg/godina-petuk-onlaiin-1589539.html", "text": "/КРОСС/61% от българите знаят какво е Черен петък, а 43,39% от тях ще търсят изгодни оферти тази година. Средностатистическият българин ще похарчи 410 лв. на 23 ноември, за когато е насрочен Black Friday през 2018 г, пише 24 часа.Тези данни представя анализът на , който всяка година проследява тенденциите покрай Черния петък с проучване в 55 страни. В изследването са участвали 12 000 души.Интересът в България се е увеличил с над 10 процента спрямо миналата година, когато участниците в пазаруването са били 31,92%. Както всяка година показателите на продажбите на този ден скачат в пъти. Това се наблюдава във всяка от 55-те държави. Трансакциите в интернет у нас са се повишили с 562%, а средно по света - с 624%. У нас обаче увеличението е по-малко от изследваните наши съседки - в Турция то е с 697%, в Румъния - с 1260%, а в Гърция стига дори до 2600%. В нито една страна обаче не е отбелязван толкова голям интерес към намаленията в Черния петък както в Пакистан, където активността на онлайн купувачите е била с 11 525% по-висока, отколкото във всеки обикновен ден от годината. Тайланд е на дъното на класацията само с 46%. В много държави именно ноември е месецът, в който търговците имат най-голяма печалбаСмята се, че неговият дял в годишните обороти достига до 20%, а според данните от проучването в някои страни като Великобритания, Гърция и ЮАР всяка трета онлайн трансакция се извършва през ноември.346 евро, или 676 лв. средно, ще изхарчи един англичанин за покупки покрай Черния петък. Италианците обаче са отделили само по 361 лв., германците - 413 лв., а руснаците - едва 235 лв. Това означава, че българинът ще изхарчи повече пари от всички тях.Никой обаче не може да се мери с американци и канадци, които планират да изхарчат съответно по 891 и 844 лв. Жителите на азиатските страни като Пакистан, Малайзия и Филипините пък са заделили най-малък бюджет.Търговците от своя страна също са се подготвили за Черния петък. Средното намаление в българските онлайн магазини е 51%, което предвид прогнозираните разходи на българина може да доведе до икономия от 427 лв. Най-много от отстъпките могат да се възползват отново американци и канадци, като този път към тях се присъединяват и украинците. В трите държави намаленията в онлайн магазините варират между 66-68%. Големи намаления ще има и в Русия (58%), Бразилия (57%) и Турция (55%), а средно в света отстъпките са с 55%.Дрехи, електроника, обувки са топ 3 на най-търсените стоки, показва проучването. Анкетираните са поставили на последно място книги, спортни стоки и бельо. Тази година в България може да се очакват до 80% намаления на електротехника, до 60 на сто - за смартфони. Цените за спортните стоки може да паднат с между 40 и 90%, обувките ще са наполовина по-евтини. Така ще е и с козметиката. При мебелите се очакват отстъпки до 60%. Играчките ще са с 25%, а бебешки стоки може да се намерят и с до 70% отстъпка.Интересът към феномена, в който несъмнено се превърна Черният петък, не намалява през годините, а напротив - през последните 5 г. се е увеличил със 117%, което е повече от 2 пъти, показва най-голямата търсачка “Гугъл”. В България от 2013 г., когато всъщност е началото на тази традиция у нас, до 2017 г. интересът е нараснал около 5 пъти. На база на търсенията на потребителите “Гугъл трендс” е установил, чеЧерният петък е развълнувал най-вече жителите на Кюстендил, София-област, Габрово, София-град, Смолян и Ловеч. Потребители са започнали да се оглеждат за изгодни оферти още от началото на ноември - търсенията в гугъл прогресивно се увеличават още от първото число на месеца тази година, а от 12-и вървят стремглаво нагоре. Засега най-активни са областите Габрово, Ямбол, Русе, Търговище и Смолян, докато най-големите градове в страната изостават.Значителни разлики обаче се наблюдават при различните категории продукти . Големите градове отново отсъстват сред класациите на най-активните райони, което може да е знак, че жителите в тях не разчитат толкова на онлайн покупките.Почти при всички категории се наблюдава увеличение на интереса от страна на интернет потребителите с всяка година от 2013-а насам.Изключение има при игри, изкуство и развлечения, компютри и електроника, пътувания и спорт. При всички тях пикът на търсенията на оферти за Черния петък е през 2016 г., докато миналата година те леко намаляват. Покупките на настолни, онлайн и видеоигри като цяло не са толкова предпочитани от българите през ноември. Всъщност най-търсени те са били за подарък за Коледа през 2015 г.Интересно е, че първата година на Черния петък у нас хората не са се интересували от промоции на книги и недвижими имоти. През 2014 г. е имало най-сериозно търсене, после намалява, докато тази година от края на октомври интересът към имотните оферти отново е засилен.Друга зависимост, която се откроява, е, че потребителите не търсят информация в интернет за храни и напитки по друго време освен в седмицата около Черния петък.В последните години все по-популярен става и Кибер понеделникът, който следва Черния петък. Това е денят, в който потребителите масово пазаруват стоки с отстъпки онлайн. Тази тенденция важи най-вече за американците, които свързват петъка след Деня на благодарността с огромните опашки и тълпи по магазините. 6 от 10 американци дори планират да пропуснат голямото пазаруване тази година и да се насочат към онлайн офертите. Процентът на двата типа е вече почти изравнен - 51 на 49%, като офлайн пазаруването все още държи лек превес. У нас потребителите също започват да се преориентират. Според анализа на Black-Friday.global миналата година 56% от българите са търсели предложения само в търговските центрове, докато тази година процентът им се очаква да спадне до 41%. Същевременно 30% от купувачите смятат да комбинират онлайн и офлайн отстъпките, което е почти 3 пъти повече от миналата година.Ако покупката е направена онлайн, потребителят има 14 дни право на размисъл, в които може да я върне. Хотелски резервации или хигиенни стоки са сред изключенията от това правило, припомнят от европейския потребителски център. След още 14 дни търговецът е длъжен да ни върне парите.От центъра съветват потребителите да проучват предварително електронните магазини, от които поръчват. В адреса на линка трябва да има S (https), както и катинарче, което е знак за сигурност. Ако все пак попаднем на некоректен търговец, може да поискаме от банката оспорване на плащането - най-добре писмено, за да получим официален отговор. Търговецът е длъжен и да ремонтира продукт, закупен на Черния петък, ако той се развали. Гаранцията на всяка стока, купена от търговец в ЕС, Исландия или Норвегия, е до 2 години, а ремонтът трябва да е готов до 30 дни.Най-често срещаното нарушение у нас е търговецът да вдигне цената за известно време преди настъпването на промоционалния период и след това да представи доста голям процент намаление, предупреждават от Комисията за защита на потребителите. Оттам съветват купувачите да сравняват цените в различни магазини и да проучат как се е движила стойността поне месец назад. Важно е да се внимава при предлагането на стоков кредит, тъй като той може да е съпроводен с допълнителни такси за други услуги като застраховки например.", "date": "2018.11.19", "title": "410 лева ще похарчи българинът за Черния петък - повече от италианец"}
{"url": "http://www.cross.bg/tyrtziya-bulgariya-razmer-1589531.html", "text": "/КРОСС/ Министър-председателят Бойко Борисов и министърът на търговията на Турция Рухсар Пекджан обсъдиха възможностите за разширяването на сътрудничеството в двустранните търговски отношения, съобщиха от правителствената пресслужба.Фокус по време на срещата беше развитието и активизирането на търговско-икономическото партньорство между България и Турция. В разговора беше подчертано задълбочаването на отношенията в различни сектори като двустранната търговия, инвестициите и строителството.Министър-председателят Бойко Борисов и турският министър Рухсар Пекджан отчетоха добрата работа по време на съвместните бизнес форуми между България и Турция, както и успешната дейност на Българо-турската междуправителствена комисия за икономическо сътрудничество.През 2017 г. износът за Турция е в размер на 2,077 млрд. евро, с което се отчита 7.8 % дял от общия износ и ръст от 10 %. Вносът от Турция е в размер на 1,906 млрд. евро, което е 6.3 % от общия внос и ръст от 17.3 %. Двустранният стокообмен за периода е в размер на 3,984 млрд. евро. Турция заема 4-то място в българския износ след Германия, Италия и Румъния и 5-то място във вноса след Германия, Русия, Италия и Румъния.През 2017 г. турските инвестиции в България са в размер на 81.1 млн. евро. Интересът на турските фирми в България е насочен към проекти, свързани с изграждане на транспортната и енергийна инфраструктура на страната ни, а също и към строителството на жилищни, търговски и офис сгради, както и към банковия сектор. Хранително-вкусовата, химическата и текстилната промишленост също предлагат широко поле за инвестиции. Съществува потенциал за навлизането на още производители на автомобилни части - сектор, в който Турция има сериозни традиции и дял в световното производство.През 2017 г. България е посетена от 636 046 турски граждани, с което се отчита ръст от 12.5 % и Турция заема 4-то място след Гърция, Румъния и Германия по брой туристи.", "date": "2018.11.19", "title": "Борисов и турският министър на търговията обсъдиха активизирането на сътрудничеството"}
{"url": "http://www.cross.bg/turnovo-veliko-zaginal-1589533.html", "text": "/КРОСС/ Бездомник е загинал тази нощ при пожар в изоставен трафопост във Велико Търново, а друг е с изгаряния по ръцете. Двамата клошари се приютили в трафопост от бившата тролейбусна мрежа и запалили огън, за да се стоплят. Два противопожарни автомобила за загасили пожара и в останките на сградата са намерили обгореното тяло на 49-годишен мъж. След медицинска помощ вторият пострадал е освободен.В област Велико Търново няма действащ общински приют за бездомници.", "date": "2018.11.19", "title": "Бездомник е загинал при пожар във Велико Търново"}
{"url": "http://www.cross.bg/petkov-rymen-bulgariya-1589540.html", "text": "/КРОСС/ „Загубата на „Южен поток“ е едно от най-големите национални предателства извършени срещу България. То бе започната от премиера Сергей Станишев, бе доразвито при Орешарски и правителствата на ГЕРБ, който не предприеха действия за да запазят интереса на България“. Това зави по време на пресконференция в Плевен председателят на АБВ Румен Петков. Според него страната ни започва да губи таксите си от транзитния си пренос на газ, заради това че количествата, които изпращаме към Гърция и Турция, а вероятно и към Македония, на практика ще бъдат прекратени след стартирането на енергийни проекти като „Турски поток“. „След това ще ни остане възможността да транзитираме евентуално към Македония и потенциалния път към Сърбия, Хърватска, Австрия. Т.е. договореностите с „Газпром“, които имаме до 2030 година стават силно уязвими. От това загубите които ще претърпи „Булгартрансгаз“ ще отидат на близо един милиард евро“, посочи той.По думите  му по оперативни данни само до юни месец тази година транзитирането на газ от българската страна е намаляло с девет процента, а в същото време хората отговорни за това състояние на нещата свикват пореден форум, който е  свързан с повишаване на енергийната независимост от Русия.„Факт е, че с единствен доставчик в лицето на „Газпром“ България има най-ниската цена на доставка на газ в ЕС. В същото време сме изправени пред абсурдната политика на „Булгартрансгаз“ да компенсира намаляващите си приходи, чрез необосновани такси, които водят единствено до увеличение на крайната доставна цена за потребителите у нас. И ако ние не преминем веднага към изграждане на трасе от Провадия до Зайчар, ще загубим възможността да бъдем транзитната държава, гарантираща сигурността на Сърбия и всички държави след нея по веригата“. Румен Петков припомни, че на фона на цялата тази ситуация „Булгартрансгаз“ възлага строителството и модернизацията на скъпите компресорни станции на един  и същи изпълнител. Такива се извършват и по трасето за Турция, което очевидно става никому ненужно. „Конкретен пример – изграждането на газопровод между Лозенец и Недялско. Двадесет километра на стойност 46.5 милиона лева. Това е абсурдна цена. Има и една година забавяне при изпълнението, но въпреки това не е наложена никаква санкция. Това е основателно съмнение за корупционни практики“, зави той и посочи, че изпълнителя дори не е поставил тръби от Германия, както е било по договор,  а ги е заместил с такива произведени в Китай. По думите му примерите за подобни нарушения в този сектор са изключително много.В страни от темата председателят на АБВ обяви, че партията ще сезира Комисията за противодействие на корупцията и за отнемане на незаконно придобитото имущество за нарушения. „В пълен противовес на съществуващата нормативна уредба Петьо Ангелов Иванов е изпълнителен директор на БЕХ, но същевременно е и Председател на съвета на директорите на  „Булгаргаз“.  Друг титан на енергийната мисъл и действия – Петър Асенов Илиев е Изпълнителен директор на НЕК и Председател на съвета на директорите на БЕХ“.В заключение от АБВ призоваха и държавата да работи активно за възстановяването на традиционно добрите ни отношенията с държавите от Арабския свят. Според политическата сила е недопустимо страната ни да отсъства от проведения в Италия форум, който бе посветен на бъдещето на Либия, и в който участваха 19 държави. „Либия е държава, в която България е инвестирала много, включително и огромен човешки ресурс. Ние сме там от 50 години. Въпреки това българското външно министерство в момента е неспособно да защити нашия национален интерес там.  Това е тежък провал за външната ни политика“, зави Румен Петков.", "date": "2018.11.19", "title": "Румен Петков: Абсурдно е „Булгартрансгаз“ да компенсира намаляващите си  приходи от транзит на газ, чрез необосновани такси"}
{"url": "http://www.cross.bg/sek-stil-zlatni-1589529.html", "text": "/КРОСС/   на петия международен турнир „Пловдив“ на 25 м басейн, организиран от плувен клуб „Спринт“.  на първенството, след като грабна 7 титли – четири индивидуални на 50 м кроул (25.65 сек.), 100 м кроул (56.58 сек.), 50 м гръб (29.24 сек.) и 100 м съчетано - 1:03.44 мин., и три с щафетите. от всичките си участия. Той си тръгна с 5 златни медала – 3 от индивидуални надпревари – на 200 м гръб (2.07 мин.), 200 м делфин (2.04 мин.) и 200 м бруст (2:15.77 мин.), и 2 от щафети – 4х50 свободен стил микс и смесена щафета 4х50. За плуването си на 200 м бруст той получи специална премия за най-добропостижение (с точков актив по ФИНА от 698).                            на 50 м свободен стил (23.94 сек.), 50 м бътерфлай (25.00 сек.), 100 м бътерфлай (53.38 сек.) и в щафета 4x50 св. стил. На 100 м свободен стил (51.81 сек.) и в щафета 4x50 микс Иван се класира на второ място.  в категория до 57 кг. Това е 119-ият медал за Емилия, в чиято състезателна кариера досега има 38 златни, 41 сребърни и 40 бронзови медала.  коментира Емилия.   Състезанието се проведе в 2 старта в дисциплината 60 изстрела с пневматична пушка. На първия от тях тя зае 8-о място с резултат от 617.6 т., а на втория стана пета с 619 т.", "date": "2018.11.19", "title": "Плувци на \"Еврофутбол\" завоюваха 16 златни и 2 сребърни медала в Пловдив"}
{"url": "http://www.cross.bg/kaliforniya-pozhari-zaginalite-1589530.html", "text": "/КРОСС/ Броят на загиналите в горските пожари в Калифорния продължава да расте. По последни данни те вече са 80 души. Над 1200 се водят безследно изчезнали и властите се опасяват, че броят на жертвите може да се увеличи. Много от спасителите са загубили собствените си домове и търсят телата на своите съседи сред останките от изпепелените къщи. Над 1000 пожарникари продължават да се борят с пожара, наречен „Лагерен огън”. Вчера 65% от него са овладени, но вече са унищожени близо 12 000 сгради. 77 от жертвите са в град Парадайз, който беше напълно опустошен от стихията. Техни съграждани се събраха на бдение в памет на загиналите.  По данни на властите общо 1 276 души са в списъка на изчезналите в най-смъртоносните пожари в историята на щата Калифорния.", "date": "2018.11.19", "title": "Над 80 са загиналите при горските пожари в Калифорния"}
{"url": "http://www.cross.bg/ochakvat-se-poleditzi-v-severna-bulgariya-1589535.html", "text": "/КРОСС/ Жълт код е обявен за утре в 8 области на Северозападна България - там се очакват снеговалежи и поледици. За днес е отправено , но валежите постепенно ще отслабнат и до вечерта ще спрат, най-късно - в Североизточна България.Възстановено е електрозахранването на част от абонатите в Габрово, които останаха без ток след авария, причинена от мокрия сняг. В квартал Лисец захранването ще бъде пуснато по-късно, след премахване на надвисналите върху жиците клони. ", "date": "2018.11.19", "title": "Очакват се поледици в Северна България"}
{"url": "http://www.cross.bg/bulgariya-karayancheva-yaponiya-1589532.html", "text": "/КРОСС/ Япония е ключов фактор в регионалната и международната политика. Тя е третата икономика в света и на едно от челните места по технологични постижения и иновации. Стратегическото партньорство между ЕС и Япония и интересите на България за привличане на инвестиции и технологично развитие са причината за приоритетното място на българо-японските отношения във външната ни политика. Това заяви председателят на Народното събрание Цвета Караянчева на аудиенцията си при Негово Величество император Акихито. Българска делегация, водена от председателя на парламента, е на официално посещение в Токио. Цвета Караянчева подчерта, че 2019 г. ще е важна за двустранните отношения между България и Япония, защото ще бъдат чествани две годишнини – 110 г. от началото на контактите между двете страни и 80 г. от установяване на дипломатическите отношения. „Те ще бъдат отбелязани с богата културна програма и размяна на визити на високо равнище, което ще допринесе за по-нататъшното опознаване и сближаване на двата народа и ще даде импулс на двустранния обмен във всички области от взаимен интерес“, допълни председателят на Народното събрание.„Българският народ традиционно храни дълбоки чувства на симпатия и уважение към японския народ за неговото трудолюбие, толерантност и богата духовна култура. Япония е изключително популярна в България със своята уникална култура, принос в световната цивилизация и икономически и технологични постижения“, подчерта Цвета Караянчева. Тя благодари за оказаното топло гостоприемство и внимание, което по думите й възприемаме като израз на уважение и на приятелски чувства към България. Председателят на парламента оцени високо приноса за задълбочаването на разбирателството между двете страни на посещенията в България на Техни императорски Величества император Акихито и императрица Мичико в качеството им на престолонаследник и съпруга през 1979 г., и на членове на императорското семейство. „Бихме приветствали визити в България на членове на императорското семейство, особено в светлината на предстоящите значими годишнини през 2019 г.“, посочи Цвета Караянчева. По думите й ключов фактор за укрепване на приятелството и взаимното опознаване на местните култури, обичаи и традиции е богатият културен и академичен диалог. Караянчева изрази задоволство и от активизирането на сътрудничеството в областта на науката и технологиите и благодари за отпусканите японски държавни стипендии за обучение на наши студенти и специализанти. По време на разговора бяха отбелязани активните връзки между български и японски общини, често обединени от символа на розата (Казанлък с Фукуяма, Пловдив с Окаяма и др.). „С интерес следим взаимодействието между двете ни страни по линия на японската инициатива за градове-домакини (host town initiative) за провеждане на подготвителни лагери за Летните олимпийски игри през 2020 г.“, посочи председателят на парламента.В състава на българската делегация са заместник-председателят на Групата за приятелство България – Япония Ихсан Халил, членовете на групата Димитър Данчев, Николай Александров и Пламен Христов, както и заместник-министърът на външните работи Георг Георгиев.", "date": "2018.11.19", "title": "Караянчева: С мощната си икономика Япония е ключов фактор в международната политика"}
{"url": "http://www.cross.bg/podcherta-zdraveto-dostup-1589534.html", "text": "/КРОСС/ 892 млн. от жителите на земята нямат достъп до тоалетна. В глобален мащаб липсата на канализация е с много последствия за здравето и живота на хората, съобщава БНР.", "date": "2018.11.19", "title": "892 млн. от жителите на земята нямат достъп до тоалетна"}
{"url": "http://www.cross.bg/fynktziya-vulchev-tema-1589523.html", "text": "/КРОСС/ Съвместно с учители, експерти и социални партньори разработихме проект на Национална стратегия за възпитание на учениците. Това каза министърът на образованието Красимир Вълчев, който участва в конференция на тема „Ценности и образование“, предаде репортер на БГНЕС.“Възпитателната функция винаги е била неизменна част от образованието и в момента образователните институции осъществяват такава функция. Но в същото време не сме дефинирали периметъра на тази възпитателна функция и това се опитваме да провокираме с тази стратегия“, заяви Вълчев.Министърът участва в конференция на тема „Ценности и образование“ заедно с представители на синдикатите, депутати, университетски преподаватели и учители. Разглеждат се образователните политики за определянето на параметрите на възпитателната работа.", "date": "2018.11.19", "title": "Вълчев: Залагаме възпитаване на ценности в образователната система"}
{"url": "http://www.cross.bg/avtomobili-dvizhenie-ysloviya-1589526.html", "text": "/КРОСС/ Всички републикански пътища са проходими при зимни условия, съобщиха от Агенцията \"Пътна инфраструктура\".През нощта близо 700 машини са обработвали пътните настилки.Около 8.30 ч. са отпаднали ограниченията за движение на тежкотоварни автомобили над 12 тона с ремаркета и полуремаркета през прохода \"Превала\".Без ограничение за всички превозни средства е преминаването през Ришкия, Котленския, Айтоския, Обзорския проход, през проходите \"Печинско\", \"Предел\" и \"Рожен\", и през Прохода на Републиката.Ограничено е движението на МПС над 12 т през проходите \"Троянски\", \"Петрохан\" и \"Шипка\", над 10 т - през \"Вратник\" и \"Твърдишки\", а над 3,5 т - през \"Дюлински\" и \"Пампорово\". Целогодишно са затворени за движение Златишкият и Върбишкият проход.От агенцията препоръчват на шофьорите на тежкотоварни моторни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки указанията на \"Пътна полиция\". Блокирането на движението от автомобили, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали.Всички граждани и транспортни фирми могат да получават информация за актуалната пътна обстановка от интернет страницата на АПИ - , и по всяко време от денонощието на тел. 0700 130 20.", "date": "2018.11.19", "title": "Всички републикански пътища са проходими при зимни условия"}
{"url": "http://www.cross.bg/politzeiiskoto-dopulni-prisustvie-1589517.html", "text": "/КРОСС/  постави темата за сигурността в обществения жп транспорт. Предвижда се засилване на полицейското присъствие в проблемните железници. Опасните влакове са тези, които се движат в ранните и късните часове на денонощието.В петък по линията Истанбул - Пловдив - София 50-годишен мъж беше ранен смъртоносно след скандал с други пътници заради забележка. Бяха задържани двама души – брат и сестра от Ихтиман.„Преди влизането в сила на всеки нов график за движението на влаковете, регионалните ни структури подават информация за така наречените проблеми влакове. Ние ги подаваме съответно с писмо към жандармерията и те осигуряват патрул във вагоните”, заяви в ефира на „Здравей, България” по NOVA началникът на отдел „Превозна дейност” Анатоли Атанасов. Той допълни, че в понеделник ще се проведе среща с жандармерията, на която се предвижда да се обсъди засилването полицейското присъствие по линията София-Пловдив.„За последните 5-6 години имаме само един подобен случай. На 5 ноември имаме сходна ситуация. В бързия влак София-Бургас пътник е ранен от друг возещ се”, каза Атанасов. Според него е важно при възникването на инцидент да уведомим персонала на влака, защото те са обучени и знаят как да реагират. Той допълни, че билетите, които закупуват пътниците гарантират сигурността на пътуващите. „През последните две години положените усилия на дружеството дават резултати и все повече пътници са редовни и ползват билети”, каза още началникът.Пътуващите споделиха, че случаите на кавги и скандали са чести. Те са категорични, че полицейското присъствие е задължително.„Превозният персонал и тази година ще премине през обучение относно стандарта на поведение в критични ситуации. При конфликти хората могат да подадат сигнал на 112”, допълни още Атанасов.", "date": "2018.11.19", "title": "Повече полицаи във влаковете след убийството на гара \"Вакарел\""}
{"url": "http://www.cross.bg/stukloto-avtomobil-yumrytzi-1589520.html", "text": "/КРОСС/ Грозна случка се е разгрила вчера на столичният булевард Александър Малинов, шофьор е счупил с юмруци стъклото на друг автомобил.                         За случката разказа спътничка от потрошения автомобил в социалната мрежа.Ето и какво споделя тя:Шофьорът на този автомобил ни нападна днес на булевард Александър Малинов, крещя, счупи с юмруци стъклото до мястото до шофьора и избяга. Имаме запис. Подадохме жалба в полицията. Очакваме образуване за хулиганство.Моля споделете! Търся въпросния господин, за да се запозная с него и да му стисна ръката за мъжкото поведение.                          Към момента е подадена жалба в полицията от където издирват извършителя.Припомняме,че това е поредния случай на агресия на пътя за последните месеци в страната.", "date": "2018.11.19", "title": "Отново агресия на пътя: Шофьор счупи с юмруци стъклото на друг"}
{"url": "http://www.cross.bg/sofiya-okolovrustnoto-obekt-1589522.html", "text": "/КРОСС/ Пожар гори в търговски обект на Околовръстното шосе на София, съобщава БГНЕС. На място има екип на пожарната. Пламъците са тръгнали в преместваем обект - къща, тип сглобяема. В обекта, намиращ се преди \"Икеа\" на Околовръстното шосе на София, посока Пловдив, се продават бидони и контейнери.Причините за пожара се изясняват.", "date": "2018.11.19", "title": "Пожар на околовръстното в София "}
{"url": "http://www.cross.bg/voiina-turgoviya-nyama-1589524.html", "text": "/КРОСС/ Търговската война вече е в ход и дава плодове на нейните инициатори, но в крайна сметка победители в нея няма да има и трябва да се стремим да запазим режима на свободна търговия в световната икономика. Това заяви пред журналисти министър-председателят на Русия Дмитрий Медведев.\"Търговската война се разгръща, тя идва. И всички сме свидетели на факта, че тази война като цяло вече дава плодове за една или друга държава, които се опитват да наложат своя курс, а от друга страна - води до негативи за цялата световна търговия. В крайна сметка, както във всяка такава война, разбира се тук няма да има победители\", каза премиерът.Според него, например, в САЩ след въвеждането на защитни мита цените на някои стоки са се увеличили. В това премиерът изрази надеждата, че \"след известно време ще можем да убедим\" другите държави в необходимостта да подкрепят запазването на свободна и отворена търговия.", "date": "2018.11.19", "title": "Медведев: Световната търговска война е в ход, но победители няма да има"}
{"url": "http://www.cross.bg/astana-siriya-noemvri-1589516.html", "text": "/КРОСС/ Международната среща за уреждането на конфликта в Сирия ще се състои в Астана на 28 и 29 ноември, заяви днес пред журналисти казахстанският външен министър Кайрат Абдрахманов, цитиран от ТАСС.\"Страните гаранти на \"процеса от Астана\" - Русия, Турция и Иран се договориха за провеждане на поредната, 11-та международна среща на високо равнище за Сирия в рамките на \"процеса от Астана\" на 28 и 29 ноември в казастанската столица\", каза министърът.Той уточни, че срещата ще се състои \"в традиционния формат с участието на делегации на страните гаранти, сирийското правителство и сирийската въоръжена опозиция, а като наблюдатели са поканени ООН и Йордания\".В Астана се състояха девет кръга преговори за уреждане на конфликта в Сирия. Главен резултат от срещите в казахстанската столица стана създаването на зони за деескалация, които позволиха значително да се понижи равнището на насилие в страната, припомня агенцията.", "date": "2018.11.19", "title": "Международната среща за Сирия ще се състои в Астана на 28-29 ноември"}
{"url": "http://www.cross.bg/italiantzite-yastie-pitza-1589525.html", "text": "/КРОСС/ Пицата е най-любимото ястие на италианците. Тя е предпочитано ядене, защото може да се яде навсякъде и по всяко време. Това показва ново допитване до общественото мнение на специализираната агенция \"Осерваторио Буитони Кулинари лаб\", съобщава Нова Телевизия.52 % от италианците предпочитат пица за обед, пред салатите или италианските сандвичи панини. Пицата се харесва, защото може да се яде навсякъде и по всяко време. 39 % от анкетираните казват, че когато виждат пица пред себе си, това им създава чувството за задоволство.Анкетата показва още, че италианците ядат пица поне веднъж седмично и че я намират за супер романтично ястие. Те предпочитат най-много върху нея да има шунка или гъби. Това е предпочитаното ястие и на италианския премиер Джузепе Конте.", "date": "2018.11.19", "title": "Пицата е най-любимото ястие на италианците"}
{"url": "http://www.cross.bg/minyor-zagina-v-rydnik-v-madan-1589528.html", "text": "/КРОСС/ Късно снощи той е бил затрупан от скална маса. Сигналът е подаден малко след 22 ч. Загиналият е на 34 години и е работил в рудник \"Крушев дол\", който е част от \"Горубсо\" - Мадан, съобщава БНТ. По случая е образувано следствено дело. ", "date": "2018.11.19", "title": "Миньор загина в рудник в Мадан"}
{"url": "http://www.cross.bg/dogovor-meditzinski-izpulnitelnata-1589527.html", "text": "/КРОСС/ Здравната каса и българският лекарски съюз започват преговорите по Националния рамков договор за следващата година. Ще бъдат обсъдени цените и обемите на медицинските дейности в болничната помощ.Въпреки увеличението на бюджета на касата с 490 млн. лева от Лекарския съюз предупредиха, че някои законови промени като прехвърлянето на Фонда за лечение на деца и Комисията за лечение в чужбина към Здравната каса, както и преминаването на Изпълнителната агенция „Медицински одит\" и Изпълнителната агенция по трансплантация към Агенция „Медицински надзор\", не трябва да става без обществено обсъждане. Преговорите по Рамковия договор трябва да приключат до 29-ти ноември.", "date": "2018.11.19", "title": "НЗОК и БЛС започват преговори за нов рамков договор"}
{"url": "http://www.cross.bg/doshli-dobre-reshili-1589514.html", "text": "/КРОСС/ Бихте ли се престрашили да си инсталирате чип под кожата, който да служи за карта за градския транспорт, ключ за офиса или дори кредитна карта?Добре дошли в бъдещето. Защото това вече се случва в Швеция. Почти 3500 души в скандинавската страна са се решили да си имлантират чип под кожата.Така всичко, от което те се нуждаят, е вече в тялото им. Бройката на хората, решили се да имплантират чип в ръката си е нараснала близо 3 пъти само за година.Дизайнерът Ерик Фриск е един от тях. Пред Deutsche Welle той обяснява за опита си с чипа.\"Ако погледнете пейсмейкърът - това е нещо много инвазивно. Мисля, че вече сме стигнали до момента, в който се решаваме да направим нещо, за да подобрим себе си\", казва той и допълва, че не го е страх от новите технологии.Други казват, че след 30 г. ще има огромна разлика между хората, които имат чип и тези, които нямат.Но засега остават притесненията за защита на личните данни и етиката на имплантирането", "date": "2018.11.19", "title": " Добре дошли в бъдещето: Ежедневието с микрочип в ръка"}
{"url": "http://www.cross.bg/etazhnata-sobstvenost-snyag-1589510.html", "text": "/КРОСС/ Управителят на етажната собственост и търговците в София могат да се сдобият с акт до 500 лв. за непочистен сняг пред блока или дадения обект.Преди това да се случи обаче, физическите лица биват предупреждавани от Столичния инспекторат, след което следва фиш на стойност 50 лв., а накрая се стига и до акт, който може да бъде до 500 лв., припомнят от Столична община.От общината предупреждават управителите на етажната собственост и търговски обекти, че имат ангажимент да почистят прилежащите към сградите тротоари. Кметът на София Йорданка Фандъкова е разпоредила и на инспектората и фирмите, ангажирани със снегопочистването, да създадат организация за работа и да мобилизират необходимите екипи и техника.Фирмите разполагат със 169 снегорина, които ще бъдат разположени на 68 местостоянки в града, за да бъдат максимално близо до районите, които ще почистват. Приоритетно ще се обработват пътните платна на улици и булеварди, по които се движи общественият транспорт.", "date": "2018.11.19", "title": " Акт до 500 лева за непочистен сняг пред дома и магазина в София"}
{"url": "http://www.cross.bg/rysiya-tazi-zelenchytzi-1589513.html", "text": "/КРОСС/ Саламите, кренвиршите и беконът може силно да поскъпнат в Русия, пише \"Известия\".Ресорните ведомства обмислят законопроект за по-висок акциз върху продуктите от червено месо: над 160 рубли за килограм. Това разказват пред вестника инициаторите за облагане на тази продукция от Експертния съвет към правителството на Дмитрий Медведев. Вкрайна сметка цената на колбасите може да нарасне почти с 30 на сто.Според Експертния съвет със средствата от новия акциз трябва да бъдат субсидирани производителите на най-полезните хранителни изделия. Например да се премахне или свали ДДС върху ядките, бобовите храни, пресните зеленчуци и плодове, зехтина и др. Защото според официалната статистика потреблението на плодове и зеленчуци в Русия намалява. Новата мярка се очаква да съдейства за оздравяване на руската нация, за увеличаване на продължителността на живота, посочват експертите.Здравното министерство в Москва подкрепя вдигането на акциза и напомня, че Световната здравна организация (СЗО) препоръчва тези мерки като ефикасно средство за борба с неинфекциозните заболявания.Месопроизводителите обаче са против използването на данъчни инструменти за тази цел. А според шефа на руското им национално сдружение Сергей Юшин \"трябва да се отчете и това, че не всички граждани имат готовност да минат на салата\".", "date": "2018.11.19", "title": "Нов данък в Русия"}
{"url": "http://www.cross.bg/voiiski-syhoputnite-noemvri-1589511.html", "text": "/КРОСС/ На 19-ти ноември се отбелязва празника на Сухопътните войски в България. Определен е с Решение 477 на Министерския съвет от 16 ноември 1992 г. по повод блестящата победа на младата българска войска при Сливница на 19 ноември 1885 г. по време на Сръбско-българската война.Сухопътните войски на Република България са основният вид въоръжени сили в Българската армия. Те подготвят и поддържат сухопътни формирования, способни за развръщане и участие в пълния спектър операции в системата на колективната отбрана на НАТО – както на територията на страната, така и извън нея.Сухопътните войски към 2010 г. са били с численост 21 000 души, според Плана за организационно изграждане и модернизация на въоръжените сили (ПОИМВС) до 31 декември 2015 г. българските сухопътни войски трябва да бъдат сведени до 14 310 и да разполагат общо със 160 танка, 378 бронирани машини и 192 артилерийски установки. Фактически се извършва реформа, която намалява броя не техническите единици – към 31 декември 2004 г. българските сухопътни войски са имали 567 танка, 965 бойни бронирани машини и 666 артилерийски установки.", "date": "2018.11.19", "title": "Днес се отбелязва празникът на Сухопътните войски в България"}
{"url": "http://www.cross.bg/bsp-shte-dade-preskonferentziya-dnes-sledobed-1589521.html", "text": "/КРОСС/ На 19.11.2018г. (понеделник), от 14:00 часа, в централата на БСП на ул.„Позитано” № 20, ще се проведе пресконференция. ", "date": "2018.11.19", "title": "БСП ще даде пресконференция днес следобед"}
{"url": "http://www.cross.bg/putya-nyakolko-stulba-1589512.html", "text": "/КРОСС/ Шофьор излетя  от пътя Дупница-с. Бистрица при парк “Рила” и счупи няколко метални стълба за улично осветление, съобщава struma.bg Вчера Васил Б., на 33 г., от Дупница, пътувал с лекия си автомобил от парка към града, заради дъжда и мокрия асфалт колата поднесла, той изгубил управление и излетял от пътя, като съборил няколко метални електрически стълба, минал през пешеходната алея и се забил в дървената ограда край пътеката. Автомобилът е смачкан сериозно, особено в предната част. За щастие шофьорът се отървал само с няколко драскотини и уплаха. Колата е бил с летни гуми, а скоростта, с която се движел, не е била съобразена с пътната обстановка, съобщиха униформени.Свидетели на инцидента коментриха, че ударът на автомобила в стълбовете е бил жесток, завъртял се е на пътя като пумпал и добре че в този момент не е имало друга кола, която да се движи в противоположна посока.Само преди около два месеца при аналогичен случай, младеж загина, след като се движеше с висока скорост на същото място и се блъсна в такси. В този участък на пътя Дупница-Бистрица често стават пътни инциденти, тъй като е прав и шофьорите карат с по-висока скорост от обозначената.", "date": "2018.11.19", "title": "Шофьор не си смени летните гуми и отнесе няколко улични стълба"}
{"url": "http://www.cross.bg/kandahar-chasa-obstrel-1589519.html", "text": "/КРОСС/ Базата на международните коалиционни сили на летище Кандахар, Афганистан, е била подложена на ракетен обстрел на 18 ноември 2018 г., в 22.15 часа местно време (19.45 часа българско време), съобщиха от пресцентъра на Министерството на отбраната.Няма пострадали български военнослужещи.", "date": "2018.11.19", "title": "Няма пострадали български военнослужещи при ракетен обстрел в Кандахар"}
{"url": "http://www.cross.bg/velikobritaniya-brekzit-stranata-1589515.html", "text": "/КРОСС/ Премиерът Тереза Мей заслужава нашата подкрепа, призовава в заглавие лондонският \"Дейли телеграф\" по повод подготвяното споразумение за Брекзит и внасянето му в Камарата на общините за одобрение.От влизането на Великобритания в общността досега \"ние никога не се движехме в една посока\", казва авторът на статията Лиъм Фокс, който винаги е вярвал, че Великобритания един ден ще напусне ЕС. Цитирано е оригиналното мнение на опитния евродепутат от Германия Ханс-Олаф Хенкел, че \"Великобритания е влязла във футболен клуб, а Брюксел е решил да се играе голф\", съобщава 24 часа.Светът много се е променил през периода от 70-те години насам, променила се е и британската икономика. Сега Обединеното кралство е пета икономика в света и стои все по-добре на краката си. Публичните финанси са по-силни, има съживяване на износа (ръст от над 10 на сто през 2017 г.), а и по данни на ООН Великобритания има много добри показатели от първите шест месеца на тази година, оптимистично констатира \"Телеграф\".Сделката за Брекзит е класическо предателство, така че защо лейбъристите трябва да са съучастници в това, пита \"Гардиън\". Според вестника елитът на консерваторите тласка страната към пропаст, а опозицията все все още има възможност да предотврати това и да поиска нов народен вот.Понастоящем пред страната има три варианта и парламентът едва ли ще е в състояние да направи смислен избор между тях: приемане на споразумението в настоящия или в леко променен вид, невъобразим хаос от изход \"без сделка\" или оставане в ЕС. От само себе си се разбира, че напускането на ЕС без споразумение би бил най-големият кошмар и това е една от причините, поради които решителността на лейбъристите да гласуват срещу сделката на Мей не е лишена от рискове. И за да бъде избегната националната катастрофа, Лейбъристката партия трябва подеме условното твърдение на лидера Джереми Корбин, че евентуален нов референдум\" е \"вариант за бъдещето\" и да се обяви за нов народен вот за Брекзит.", "date": "2018.11.19", "title": "Шансовете за успех на сделката за Брекзит - коментира британската преса"}
{"url": "http://www.cross.bg/facebook-zykurburg-mrezha-1589509.html", "text": "/КРОСС/ Основателят на социалната мрежа Facebook Марк Зукърбърг е разяснил на сътрудниците на своята компания, заемащи ръководни постове, как трябва да се работи \"в условия на война\", съобщи \"Уолстрийт джърнал\".Сбирката се е провела през юни тази година и на събранието са присъствали 50-те топ мениджъри на компанията. Зукърбърг е отбелязал, че в мирно време ръководителите могат да не бързат с приемането на отговорни решения и да изслушват мненията на всичките членове на съвета на директорите.В настоящия момент обаче, Facebook се намира под силен натиск на инвеститори, законодатели и недоволни ползватели, затова има необходимост от решителни действия. Зукърбърг в хода на срещата е призовал топ мениджърите да взимат по-бързо решения относно ръста на броя на потребителите, както и с проблема за сигурност на социалната мрежа.Ръководителят на корпорацията също така е изразил разочарованието си от това как Facebook е реагирал на множеството критики и обвинения към компанията през 2018 г.Новият подход е създал сложна ситуация в ръководството и е довел до оставки на няколко ключови чиновници, както и до разногласия между Зукърбърг и главния изпълнителен директор на Facebook Шерил Сандбърг. \"Уолстрийт джърнал\" не уточнява кои служители на Facebook са напуснали постовете си.Мощен скандал около социалната мрежа избухна през месец март т.г., след като Ню Йорк Таймс съобщи, че Кеймбридж Аналитика е успяла да събере лични данни от десетки милиони потребители на Facebook, за да разработи алгоритъм за анализиране на политическите предпочитания на гласоподавателите.През април Зукърбърг бе принуден да се яви на две изслушвания в американския Конгрес. Предприемачът увери американските законодатели, че отсега нататък социалните мрежи ще обработват по-внимателно личните данни на потребителите.", "date": "2018.11.19", "title": "Зукърбърг разяснил на топ мениджърите на Facebook как се работи „в условия на война“"}
{"url": "http://www.cross.bg/elektroenergiya-elektroyredi-konsymatziya-1589518.html", "text": "/КРОСС/ С понижаване на температурите през зимния сезон потреблението на електроенергия се повишава. Данните от статистиката на „ЧЕЗ Електро България“ АД показват, че средната консумация на електроенергия от битов клиент на дружеството през декември, януари и февруари в периода 2014-2018 г. е 329 киловатчаса, което е с близо 84% повече отколкото през септември за същия период. Причина за нарастването е сравнително високият дял на използването на електричество за отопление в България - около 40% от общата консумация, което е значително над средното ниво за Европейския съюз от 24%. Това се отразява и върху размера на месечните фактури. Изследвания сочат, че над 70% от сметката за електроенергия на четиричленно домакинство през периода декември-февруари е за отопление и затопляне на вода, a останалите близо 30% се разпределят между охлаждане, готвене, миене на съдове, пране, осветление и други електроуреди. Тъй като консумацията е основен фактор при формиране на сметката за ток, „ЧЕЗ Електро България“ АД призовава към разумно потребление и прилагане на мерки за енергийна ефективност. Съветите в тази посока, освен със саниране на жилището и избор на уреди с висок енергиен клас, са свързани и с промяна на навиците и начина на мислене. Някои от действията не изискват нито специални усилия, нито закупуването на нови уреди, но със сигурност водят до по-голям контрол на разходите за електроенергия в домакинствата без да нарушават комфорта в дома.Икономии при отоплението с електроуреди през зимата могат да се постигнат с намаляване на температурата в помещенията с 1 градус. Това ще понижи потреблението на ток с до 10%. Разходите за подгряване на вода ще се намалят също с до 10%, ако температурата на нагревателя се понижи от 60°C на 55°C. Използването на енергийно ефективни лампи, прането на дрехи на 30°C, изключването на електроуреди от мрежата, когато не се използват, са част от мерките, изискващи малки или никакви инвестиции, които също водят до намаляване на месечните сметки за ток. „ЧЕЗ Електро България“ АД е силно ангажирано с популяризиране на идеите на енергийната ефективност. Инициативите на дружеството в тази насока целят не само да допринесат за устойчивото развитие и опазването на околната среда, но и да формират изцяло ново отношение към потреблението на електроенергия.Полезна информация за начините за спестяване на електроенергия и приблизителна консумация на най-често използваните електроуреди в домакинствата са публикувани в подсекция  на .", "date": "2018.11.19", "title": "ЧЕЗ Електро призовава към разумно потребление на електроенергия"}
{"url": "http://www.cross.bg/ms-progres-korab-1589503.html", "text": "/КРОСС/  След двудневен полет около Земята, товарният кораб \"Прогрес МС-10\" се скачи с Международната космическа станция, съобщи руският Център за управление на полетите, цитиран от ТАСС.Ракета носител \"Союз-ФГ\" с товарния кораб \"Прогрес МС-10\" беше изстреляна от космодрума \"Байконур\" в Казахстан на 16 ноември. Няколко минути след изстрелването корабът се отдели от третата степен на ракетата и продължи полета си. \"Прогрес МС-10\" достави на Международната космическа станция около 2 и половина тона провизии.", "date": "2018.11.19", "title": "Товарният кораб \"Прогрес МС-10\" се скачи с МКС"}
{"url": "http://www.cross.bg/ostavkata-simeonov-boryana-1589501.html", "text": "/КРОСС/ Въпреки оставката на Валери Симеонов в качеството му на вицепремиер, майките на деца с увреждания, които 26 дни протестираха именно с искането той да отпадне от властта, ще продължат с протестните действия. Сега те ще отстояват исканията си за по-адекватно, според тях, законодателство за хората с увреждания.„Аз мога да кажа, че оставката по принцип е един морален акт. И трябваше да бъде подадена много по-рано, а не след 26 дни. Ние доказахме, че събудихме гражданското общество. Доволни сме, защото поставихме началото. Предполагаме ще започне едно съобразяване, промяна на начина на говорене на политиците към обществото. И това е страхотна победа, наистина”, коментира в „Тази сутрин” Боряна Драганова от инициативата „Системата ни убива”.„Това е една политическа игра, в която ни вкараха, за съжаление. 26 дни не са малко време да ни накарат да стоим на протести пред Министерския съвет. Ние нямаше как да се откажем”, заяви Весела Одажиева.Според майките оставката на Симеонов дава ясен сигнал на цялото общество, че един справедлив протест може да успее. А изреченото от него те определиха като модел на поведение и език на омразата, който се мултиплицира.Майките не отрекоха, че понякога между тях има разногласия – протестите им започнаха още в началото на лятото и все още продължават, но разединение със сигурност няма.„Ние сме различни хора, обединени от една кауза”, обобщи Боряна Драганова. ", "date": "2018.11.19", "title": "Майките за оставката на В. Симеонов: Вкараха ни в политическа игра, но успяхме"}
{"url": "http://www.cross.bg/simov-reshenie-natatuk-1589500.html", "text": "/КРОСС/ Всяко решение, което това управление ще взема от тук нататък, ще се превръща в криза. Това коментира в предаването „Тази сутрин” по bTV Александър Симов от БСП.Според него Валери Симеонов не е взел сам решението да подаде оставка. „Когато се оттегляш по собствено решение, трябва да осъзнаеш защо се оттегляш. Неговият брифинг беше апотеоз на цинизма в най-добрия случай”, аргументира мнението си Симов.  „Виждаме един политик изпълнен с реваншизъм, озлобление и от сега мога да си представя какво ще е парламентарното му поведение от тук нататък”, допълни депутатът от БСП.По думите му в „Обединените патриоти” в момента текат буреносни процеси. „Мога да си представя как Сидеров и Симеонов ще съжителстват заедно на парламентарните банки”, коментира Симов.„От тук нататък всякакви уверения, че мнозинството е стабилно и управлението знае какво прави, звучат като красиво пожелание, изпразнено от реален смисъл”, обобщи депутатът от БСП.", "date": "2018.11.19", "title": "Александър Симов: Всяко управленско решение от тук нататък ще се превръща в криза"}
{"url": "http://www.cross.bg/gorivata-manolova-pravo-1589502.html", "text": "/КРОСС/ Подкрепям гражданското право на протест, заяви в предаването „Преди всички“ омбудсманът Мая Манолова. Поскъпването на живота е факт, каза тя и добави, че освен за цените на горивата, хората са недоволни от ред други неща:„Хората протестират срещу това, от което ги боли. Това е тяхно изконно право. Аз съм в подкрепа на техните граждански каузи. Основният проблем е защо при положение, че имаме ниски налози, ниски производствени разходи, работна заплата, нескъп ток на фона на европейските цени, защо при тази ситуация в България нямаме постоянно най-ниски цени на горивата. По отношение на бензина - има повече от 20 страни с по-евтин бензин, като махнем ДДС и акциз. При дизела – също има десетина страни, в които е по-евтин. Възникват въпроси, свързани с наличието и липсата на свободен конкурентен пазар. Това е на което трябва да отговори държавата – има ли свободен конкурентен пазар, има ли свободна конкурентна среда, законодателството стимулира ли или ограничава конкуренцията и съответно какви промени трябва да бъдат направени“.Днес Манолова е. Защитата на гражданските права е основна тема на форума.„Вчера посрещнах колегите от 12 балкански държави на фона на пика на протестите. Разказах им за социалното недоволство, социалното бреме, за липсата на поносимост в резултат на повишението на цените на горивата, на данъци, на „Гражданска отговорност“. Ситуацията е много сходна. Проблемите са ни общи. Тази първа по рода си среща на балканските омбудсмани има важно значение и много сериозни перспективи. Моето намерение е да предложа на колегите създаването на балканска мрежа на омбудсманите, през която ние да реализираме нашето сътрудничество“, каза Мая Манолова.", "date": "2018.11.19", "title": "Мая Манолова: Подкрепям гражданското право на протест"}
{"url": "http://www.cross.bg/vuzdyh-dere-zashtoto-1589499.html", "text": "/КРОСС/ В благоевградското село Дебрен продават въздух. По конкретно – става въпрос за построена сграда, чиито основи се крепят на двата края на дере, а долният етаж е буквално увиснал във въздуха.Местните жители настояват построеното да бъде премахнато. От една страна, защото според тях сградата е незаконна, а от друга – защото се притесняват от наводнение, което неведнъж е застигало долните етажи на къщите им.„Всичко започва през 2013 г., когато нашата улица разбра, че в част от моста надолу се отдават площадки под наем, но с учредено право на строеж. Събрахме подписка – 110 човека, че сме против застрояването на дерето… Нашите опасение са, че ще се наводни. Тук става една тапа и всичко ще влиза при нас. Отделно какво е това нещо – да се строи на въздух, над река? Това са зелени площи тук, надолу направиха 5 пейки, за да изпишат пари, а тук ни оставиха без бордюр, без нищо”, коментираха засегнатите жители.От Басейновата дирекция съобщиха за bTV, че постройката е незаконна.„На първо четене – изградена несъгласно Закона за водите. В Закона за водите, в чл. 143, т. 4 категорично е забранено извършването на строежи върху покрити участъци от подводните обекти. Ние сме уведомили общината и регионалния отдел на Национален строителен контрол, че е недопустимо изграждането на строежи. Въпреки това главният архитект издава разрешение за строеж. Сезирали сме всички компетентни органи, които имат правомощия. Нашата задача е да контролираме проводимостта на дерето”, заяви  Радослав Георгиев от дирекцията.„Формулировката на продажбата, доколкото помня почти точно, е продажба на въздух над дере. Дотам стигнахме – продавахме всичко, сега продаваме и въздух. Това беше тогава коментарът на съветниците. Търгът беше обявен за ден Байрям, огледът беше на втория ден на Байряма, продажбата на третия ден. По принцип търговете в нашата община се провеждат инкогнито – тайно от всички. Знае само човекът, който е заинтересован от това”, коментира казуса общинският съветник Верхад Ислямов.Собственичката на строежа – Кира Вълкова, твърди, че не вижда нищо лошо в построената над дерето сграда.„Защо да не е нормално? Да не строим само ние във въздуха? Това е сухо дере. Не е река, а дере”, заяви тя.Общинският кмет Минка Капитанова не дойде за живото включване в „Тази сутрин”, защото била възпрепятствана. Кметът на самото село Дебрен пък заяви, че няма отношение към казуса, тъй като по времето, когато е текла процедурата по узаконяване, тя не е била на власт.", "date": "2018.11.19", "title": "Пълен абсурд: В село Дебрен издигнаха сграда над дере"}
{"url": "http://www.cross.bg/trump-prezident-foks-1589505.html", "text": "/КОРСС/ Американският президент Доналд Тръмп си постави оценка \"шест плюс\" за своята дейност като държавен глава за почти двете години, откакто е на власт, предаде ТАСС, като се позова на телевизия \"Фокс нюз\".Попитан в интервю за \"Фокс нюз\" да оцени своята дейност, Тръмп отговори: \"Вижте, мразя да правя това, но ще го направя. Поставям си \"шест плюс\". Това достатъчно ли е? Мога ли да отида още по-високо?\" Той заяви, че \"върши отлична работа\" като президент, и даде за пример силния ръст на американската икономика и напредъка в уреждането на ситуацията на Корейския полуостров.", "date": "2018.11.19", "title": "Тръмп си постави отлична оценка за дейността си като президент на САЩ"}
{"url": "http://www.cross.bg/kira-trys-kilometra-1589508.html", "text": "/КРОСС/ Трус с магнитуд 6,6 разтърси Соломоновите острови, предадоха световните агенции, като се позоваха на американския Геофизичен институт, съобщава БГНЕС.", "date": "2018.11.19", "title": "Трус с магнитуд 6,6 разтърси Соломоновите острови"}
{"url": "http://www.cross.bg/mrezha-yasen-ishev-1589504.html", "text": "/КРОСС/ Около 55-60% от пътната мрежа се планира да бъде включена в тол таксата, заяви в предаването „Преди всички“ Ясен Ишев – председател на УС на Научно-техническия съюз по транспорт. С времето този обхват вероятно ще се разширява, смята той и обясни:„Основната цел на по-разширения обхват е това да не се допусне тежкотоварни автомобили да използват второкласна и третокласна пътна мрежа, която не е пригодена за тези тежки товари и много по-бързо ще се разрушава“.„Миналата седмица на сайта на МРРБ бяха публикувани наредба, изменение и допълнение на правилника за прилагане на Закона за пътищата и текст за таксите, които се събират. Всички те са с цел да приведат тази подзаконова нормативна уредба в съответствие със Закона за пътищата. Струва ми се, че има неразбиране от страна на ползвателите на пътната мрежа. И в момента на „Дунав мост“ се събират такси“, обясни Ишев и подчерта, че такива такси съществуват и в Европа. Той даде пример с Австрия, където освен за винетка се плаща и отделно за определени съоръжения, например някои тунели. Според него е нормално да се събира отделна такса например за тунелите на Шипка и Петрохан.„Не бих казал, че съоръженията са несигурни. Мисля, че се взимат достатъчно сериозни и адекватни мерки в последно време за тяхното привеждане в нормално експлоатационно състояние“, коментира още Ясен Ишев.", "date": "2018.11.19", "title": "Ясен Ишев: Около 55-60% от пътищата вероятно ще бъдат включена в тол таксата"}
{"url": "http://www.cross.bg/otvarya-ryse-vrati-1589506.html", "text": "/КРОСС/ В Русе днес отваря врати нова кризисна трапезария, в която през зимните месеци хората без дом ще могат да получават топъл обяд и подслон. Междувременно доброволци от Българския червен кръст ще им помагат на място да си извадят документи и да си намерят работа, съобщава БНТ.Пред БНТ Павлин Петров от БЧК-Русе каза, че няма точна статистика колко са бездомните хора в областта. Всяка година около 40 души търсят помощ в центъра на организацията. Престоят включва топла храна, напитки, баня, чисти дрехи, телевизия, социализиращи обучения. ", "date": "2018.11.19", "title": "В Русе отваря врати нова кризисна трапезария"}
{"url": "http://www.cross.bg/region-milion-bulgariya-1589507.html", "text": "/КРОСС/ Освен най-беден регион в ЕС, Северозападна България е и регионът с най-смъртоносни пътища в Европа. Сред най-опасните за шофиране региони попада още един наш - Северен Централен, който е на пето място, показва статистика на Евростат.През 2016 г. по шосетата на Северозападна България са загинали 153-има души на 1 милион население. Това е над 15 пъти повече от най-безопасното място в Европа - австрийския регион Виена, където жертвите при пътни инциденти са 10 души на един милион население.След Северозапада в смъртоносната класация се нарежда южният португалски регион Алентежо със 142-ма загинали на 1 милион население. Трети е белгийският регион Люксембург - 138 загинали, а четвърти е южният район на Гърция, с голям брой острови - 134 жертви на пътя на 1 милион. Северният Централен район на България се \"отчита\" със 132-ма загинали на милион жители. Честта на България, макар и пак в зоната над средното за ЕС, защитава единствено Югозападният регион. С 60 загинали на един милион население, точно колкото са например и във френския регион Лоара, той е най-близко до средното за общността. Данните на Евростат са за 2016 г. и сочат, че средната смъртност при катастрофи в ЕС е била 50 души на 1 милион.България отдавна води негативната статистика за жертви при пътнотранспортни произшествия спрямо броя на населението, като си \"оспорва\" първенството единствено с Румъния и в отделни години си разменя първото и второто място със северната ни съседка. Това се случва въпреки вдигането на размера на глобите.В Северозападния и Северния Централен регион няма изградена нито една магистрала, а голяма част от републиканските и особено общинските пътища са в отчайващо състояние. Заради разбитите и на места напълно съсипани шосета в много населени места по тези краища напоследък бяха организирани протести. Обещанията на управляващите за сериозен ремонт на пътищата от Монтана към Видин и от Ботевград до Мездра, както и за изграждане на магистрала от Русе до Велико Търново, засега са в бъдеще време. ", "date": "2018.11.19", "title": "Черна статистика! Северозападна България е с най-смъртоносните пътища в ЕС"}
{"url": "http://www.cross.bg/protesti-tzyalata-vulna-1589492.html", "text": "/КРОСС/ След масовото недоволство, което заля българия в неделния ден - нова вълна от протести в цялата страна. Основните искания - оставка на кабинета, по-ниски цени на горивата, без увеличение на застраховката \"Гражданска отговорност\" и данъците за старите коли. През вчерашния ден, протести спряха за часове движението през няколко гранични пункта с Трция и Гърция. Блокади имаше и по магистралите и основните пътища на страната. Протести се проведоха и в редица градове. До сериозни произшествия не се стигна, а по данни на МВР, в недоволството са се включили 1780 автомобила и 3500 души. ", "date": "2018.11.19", "title": "Нова вълна от протести в цялата страна"}
{"url": "http://www.cross.bg/ochakva-suyuza-bulgariya-1589496.html", "text": "/КРОСС/ Близо 2.2 млрд. лв. се очаква да загуби българската икономика през идната 2019 г. заради недостига на шофьори на ТИР-ове. Това сочат данните от социологическо проучване, изготвено по поръчка на Съюза на международните превозвачи. Загубите се равняват на около 2% от БВП на страната.Въпреки че заплатите на шофьорите у нас са над 2 хиляди евро, няма желаещи за международни курсове. В резултат на това заради липсата на работна ръка в момента 15% от лицензираните камиони стоят без курсове. „Трябва да вкараме поне 2-3 хиляди шофьори, които да поемат\", изтъква Йордан Арабаджиев, председател на Съюза на международните превозвачи в България, в ефира на БНТ.Частично решение на проблема може се очаква с подписването на двустранната спогодба между България и Украйна. Чрез нея у нас ще може по-лесно да се наемат на работа бесарабски българи. „Много е важна тази спогодба за нас. Тя е важна за всички превозвачи, за всички хотелиери, за всички строителни фирми\", коментира Ангел Попов, заместник-министър на транспорта.В понеделник се очаква решението на Върховния административен съд по жалбата на превозвачите срещу събирането на продуктова такса за камионите. Ако налогът не отпадане, от бранша не изключват и протести.Общото събрание на Съюза излезе и с декларация за стопиране на т.нар. „пакет за мобилност\", според който шофьорите от източноевропейските страни трябва да получават командировъчни като колегите си от Западна Европа, а задължителната 45-часова почивка на седмица да е в хотел. Според българския бизнес това е равносилно на фалит. ", "date": "2018.11.19", "title": "България ще загуби 2.2 млрд. лв. догодина заради недостиг на шофьори"}
{"url": "http://www.cross.bg/lineiiki-novi-pomosht-1589493.html", "text": "/КРОСС/ Нови линейки за спешна медицинска помощ. Здравният министър Кирил Ананиев ще подпише два договора за доставка на нови линейки с необходимото оборудване.За модернизацията на спешната помощ ще бъдат отпуснати 163 милиона лева. Тя включва не само 400 нови линейки със съвременно оборудване, но и обновяване на спешните центрове и филиали в страната. Обещанието на здравните власти е, че така ще се  повиши ефективността на спешната помощ и качеството на медицинската дейност при спешни случаи.", "date": "2018.11.19", "title": "Подписват два договора за нови линейки"}
{"url": "http://www.cross.bg/arkanhel-bulgarski-flamenko-1589495.html", "text": "/КРОСС/ Испанският фламенко певец Арканхел получи престижната статуетка в категорията \"Най-добър фламенко албум\" за албума \"Al este del cante\" с участието на хор \"Нови български гласове\". Формацията е създадена от Георги Петков в Нов български университет и в нея участват алумни и студенти на вуза. Българо-испанският проект с оригинална музика и нови интерпретации на испанското фламенко и българския фолклор ги преплита в единен художествен образ. Той е замислен от продуцентите \"Джаз плюс\" и Арканхел, а премиерата му пред публика се състоя през 2013 г. в зала \"България\" под името \"Еструна - българският фолклор среща фламенкото\". Вокалните аранжименти са дело на композитора и диригент на проекта доц. д-р Георги Петков, преподавател в департамент \"Музика\" на НБУ. Албумът \"Al este del cante\" е записан на живо през август 2017 г. от концертите на Арканхел с \"Нови български гласове\" в Алахар, Ла Гранха и Мерида, Испания. ", "date": "2018.11.19", "title": "Българо-испански проект спечели \"Латино Грами\""}
{"url": "http://www.cross.bg/pytin-minava-ychastva-1589490.html", "text": "/КРОСС/ Владимир Путин пристига в Истанбул. Заедно с турския си колега Реджеп Тайип Ердоган, той ще участва в церемонията по полагане на съоръженията по суша на газопровода \"Турски поток\". Преди това в Истанбул Ердоган и Путин ще обсъдят двустранните отношения и международни проблеми.", "date": "2018.11.19", "title": "Путин е на посещение в Турция"}
{"url": "http://www.cross.bg/salvador-migranti-vlasti-1589489.html", "text": "/КРОСС/ Четвърти пореден керван с мигранти от Салвадор се отправи към САЩ, съобщиха американските медии, цитирани от БГНЕС. Този път групата е съставена от около 150 души. На 16 ноември първите няколкостотин мигранти от страната от Централна Америка се добраха до град Тихуана на границата на Мексико и САЩ.„Американските власти възнамеряват да изпратят на границата с Мексико 15 000 военни, които да пазят страната от нахлуването в нея на мигранти от Салвадор.Керваните не обръщат внимание на предупрежденията на салвадорските власти, които непрекъснато предупреждават населението, че по този начин излагат живота си на опасност.Около 2,5 млн. салвадорци живеят в САЩ при 6,2 млн. в Салвадор. Миналата година те са изпратили повече от 5 млрд. долара на роднините си в Централна Америка, което е близо 16% от БВП на Салвадор.", "date": "2018.11.19", "title": "Четвърти керван с мигранти потегли от Салвадор за САЩ"}
{"url": "http://www.cross.bg/registrira-subranie-kvorym-1589491.html", "text": "/КРОСС/ Парламентарната група на БСП ще проведе общо събрание, на което ще вземе решение дали да се регистрира за кворум в Народното събрание.", "date": "2018.11.19", "title": "БСП решава дали да се регистрира за кворум в парламента"}
{"url": "http://www.cross.bg/izmami-padinkova-politziyata-1589494.html", "text": "/КРОСС/ Схемата, по която се реализират над 90% от телефонните измами е за \"съдействие на полицията\", съпроводено с елемент на заплаха. Многократно предупреждаваме хората, информационната кампания на полицията стартира преди 5 г. и въпреки всичко все още има хора, които се подлъгват. Това каза в сутрешния блок на БНТ Златка Падинкова, началник сектор \"Измами\" в Главна дирекция \"Национална полиция\".Според Падинкова става въпрос предимно за възрастни хора, които стават жертва на телефонна измама, но има и млади, които се предоверяват.Най-активни телефонните измамници са в София, където са регистрирани най-много измами през последната година.В Благоевград пък се забелязва друга схема - искат се пари от името на роднина, който моли жертвите на телефонна измама за пари за закупуване на техника.Златка Падинкова посъветва гражданите при телефонна измама винаги да търсят полицията.Около 16% от регистрираните телефонни измами са разкрити от полицията, много често тези престъпления се извършват от Румъния, с румънски СИМ карти. Мулетата при схемите също са непознати за поръчителите. Минималният брой участници в телефонни измами са двама души.Много хора трудно приемат след това, че са излъгани. Психологическата травма е голяма, каза Падинкова.", "date": "2018.11.19", "title": "90% от телефонните измами се извършват по една схема"}
{"url": "http://www.cross.bg/podkrepa-protestite-tvurde-1589498.html", "text": "/КРОСС/ Протестите в страната са в по-голяма степен привидни, отколкото заредени с автентична гражданска енергия. Това заяви в сутрешния блок на Българската национална телевизия (БНТ) Димитър Манолов, президентът на синдиката КТ „Подкрепа“. Той също така добави, че протестиращите формулират твърде широки искания към управляващите.„Не можем да живеем нормално“ е твърде общо оплакване, а при ниска заплата се протестира пред работодателя. Тези неща се борят по този начин. Този протест няма адресат. Кой ще ви повиши заплатата, ако не конкретният работодател? Много по-лесно и автентично е да му затвориш фабриката“, каза Манолов.Лидерът на КТ „Подкрепа“ обясни, че ако синдикатите свалят правителството, ще направят услуга на неговите противници, но не и на тези, които са гласували за партиите в управляващата коалиция. Именно затова ролята на синдикатите не е да свалят властта, а да се борят за по-добри социални политики – примерно нощният труд да е по-скъпо платен.„За протестите има всякакви хипотези - дори участие на външни сили или да са организирани от самите управляващи, за да имат повод да подадат оставка. Автентичност не се вижда“, добави Манолов.По думите му протестите на майките на деца с увреждания, които искаха оставката на вицепремиера Валери Симеонов, обаче са били автентични. Въпреки това председателят на НФСБ едва ли е подал оставка като вицепремиер заради общественото недоволство, а въпросът по-скоро е бил вътрешнопартиен, смята президентът на КТ „Подкрепа“.", "date": "2018.11.19", "title": "Според Димитър Манолов протестите в страната са кухи"}
{"url": "http://www.cross.bg/obshtinata-gradina-sgradata-1589497.html", "text": "/КРОСС/ Деца учат в детска градина пред разруха. От години стените на единственото детско заведение в Черноморец са напукани, а учители и родители очакват всеки момент сградата да пропадне. От снимките, които зрители изпратиха, се вижда почти 4-сантиметрови пукнатини в основите на сградата. Отвън обаче детската градина изглежда добре и не дава никакви признаци за лошото състояние отвътре. Тя е строена през далечната 1977 г., а през 1998 г. е правен основен ремонт, когато е пригодена и за детско учебно заведение.Притеснява ни това, че сградата не отговаря на изискванията за безопасност. Когато в една сграда се обучават деца, тя трябва да бъде сигурна и здрава. Преди известно време се наложи родители да помогнат с преместването на мебели в градината. Директорката ни беше споменала за проблема, но ние не го бяхме виждали. Когато дойдохме да помогнем ни стана ясно какво всъщност се случва на първия етаж, каза в сутрешния блок на Нова телевизия „Здравей, България” майката на едно от децата Анита Стоянова. Тя допълни, че децата се обучават на втория етаж, защото на първия положението е трагично.Родителите казаха още, че от 2 години общината е уведомена за случая, но досега решение няма. Те смятат, че трябва да се вземат мерки преди да е станал инцидент.Открихме тези пукнатини при разместване на мебелите през 2016 г. за монтиране на интерактивна дъска. Сигнализирахме на общината. Тогава бяха само пукнатини. От общината дойдоха на оглед и говорихме за ремонт. С течение на времето, процепите растяха, заяви директорът на детската градина „Делфинче” в Черноморец Галина Христова.С докладна от кметицата от есента на 2017 г. община Созопол работи по проблема. Комисия доказа, че конструктивно сградата е годна за обитаване. Единствено има вътрешни преградни стени и настилка, които трябва да бъдат ремонтирани”, каза представителят на Община Созопол г-н Христов. Той допълни, че ремонтът ще започне около средата на месец декември. Кметът на Черноморец Добри Добрев заяви, че е сигурен, че скоро общината ще намери изход.", "date": "2018.11.19", "title": " Опасна детска градина. Кой допусна деца да учат в сграда, която е пред разруха и пропадане?"}
{"url": "http://www.cross.bg/bulgariya-gradysa-raiioni-1589482.html", "text": "/КРОСС/ Зимата напомня за себе си. Жълт код е обявен за утре в цялата страна. В 17 области на страната кодът е за обилни валежи и снеговалежи. В Северозападна България кодът е за сняг. Очаква се в Северозападна България до утре сутринта на места да натрупа до 15 см сняг. В Добрич, Варна и Шумен има предупреждение и за силен вятър, съобщава БНТ.В западната половина на страната ще са предимно от сняг, на места там ще се образува снежна покривка, в източната ще са от дъжд. В сутрешните часове в централните райони на Северна България е възможно да се образуват поледици. Още преди обяд от югозапад валежите ще отслабват до вечерта и ще спрат, най-късно привечер в Североизточна България.\r\n Вятърът ще е умерен, в Източна България до силен; през нощта ще е с източна компонента, утре ще се ориентира от северозапад. Минималните температури ще са между между минус 1 и 4 градуса, в Източна България - до 12 градуса. Максималните температури в крайните югозападни райони, Горнотракийската низина и по Черноморието ще са между 9 и 14 градуса, в останалата част на страната - предимно между 1 и 6 градуса. По Черноморието ще бъде облачно с валежи от дъжд, на много места - значителни. До вечерта валежите ще отслабнат и спрат. Максималните температури ще са между 13-15 градуса, близки до температурата на морската вода. През нощта вълнението на морето ще е 4 бала, през деня ще отслабва.Над планините до сутринта ще бъде облачно, на много места с валежи от сняг, под 1700-1800 метра - от дъжд. Още преди обяд от запад валежите ще спират, облачността ще се разкъсва и намалява, най-късно в планините в Източна България. Вятърът ще е силен до бурен, но през деня ще се ориентира от югозапад и ще отслабва. Температурите още ще се повишат и максималната на височина 1200 метра ще е около 5 градуса, на 2000 метра - около минус 1 градус. През нощта с преминаването на средиземноморския циклон налягането още ще се понижи и ще е по-ниско от средното, но през деня ще започне повишение и вечерта вече ще е по-високо от нормалното.Във вторник сутринта ще е студено, но през деня вятърът ще се ориентира от югоизток, ще се усили и температурите ще се повишат - максималните ще бъдат между 5 и 10 градуса, в Горнотракийската низина и източните райони до 14-16 градуса; само в северозападните райони, където ще се задържи снежна покривка, а югоизточният вятър ще е слаб, ще остане с температури близки до 0 градуса. Още сутринта в югозападните райони ще завали дъжд, до вечерта валежите ще обхванат по-голямата част от страната, а през нощта срещу сряда ще се усилят.В сряда в повечето райони ще вали дъжд, валежите ще са значителни по количества, а на места в Южна България ще са придружени с гръмотевици. Сняг ще превалява на отделни места в Северозападна България, а по-късно през деня и в Предбалкана. Вятърът ще се ориентира от изток-североизток, ще се усили и отново ще нахлуе студен въздух.  ", "date": "2018.11.19", "title": "Жълт код за сняг и силен вятър днес"}
{"url": "http://www.cross.bg/prava-zashtita-pravata-1589483.html", "text": "/КРОСС/ По инициатива на омбудсмана Мая Манолова на  ще се проведе среща на омбудсманите от балканските страни.Темата на регионалния форум е „Защита на правата на гражданите: предизвикателства пред балканското сътрудничество“. Събитието е в контекста на българското председателство на Съвета на Европейския съюз и е в партньорство с македонския обществен защитник.Форумът ще се проведе в два панела - в първия от 9.00 часа ще бъдат обсъдени възможностите за взаимодействие между омбудсманите на Балканите за защита на основните права и свободи чрез регионално сътрудничество, обмяна на опит и добри практики, а във втория от 14.00 часа ще се дискутират икономическите и социалните права на гражданите, уредени в Хартата за основните права на Европейския съюз. Предвидено е изказване на представител на Агенцията на Европейския съюз за основните права (FRA) по проблемите, свързани със социалните и икономическите права на гражданите, както и на представител на Службата на Върховния комисар по правата на човека в ООН, който ще изясни значението на Парижките принципи на ООН за функциониране на националните институции за защита и насърчаване на правата на човека.Във форума ще участват и местните обществени посредници от всичките 13 общини в страната. Покани са изпратени още до народни представители, до министрите: на българското европредседателство, на правосъдието, на външните работи, до посланиците на балканските държави, до Конституционния съд, до представители на академичната общност, до Комисията за защита от дискриминация, до Комисията за защита на потребителите, потребителски и граждански организации, Български хелзинкски комитет, Център за нестопанско право, Институт Отворено общество, Център за изследване на демокрацията, Център за либерални стратегии, Български адвокати за правата на човека, Асоциация Анимус и др.  ", "date": "2018.11.19", "title": "Мая Манолова събира омбудсманите от балканските страни на  форум в София"}
{"url": "http://www.cross.bg/zverev-dzhokovich-tyrnir-1589477.html", "text": "/КРОСС/ Младият германски тенисист Александър Зверев записа изненадващ успех с 2:0 сета (6:4, 6:3) над световния №1 Новак Джокович (Сърбия) и спечели заключителния АТР турнир в Лондон.Двубоят продължи само час и 20 минути и завърши с най-големия триумф в кариерата на талантливия Зверев. Победата шокира мнозина, тъй като от \"Уимбълдън\" насам Джокович изглеждаше непобедим.Ноле бе фаворит, но след първите няколко разигравания стана ясно, че германецът не му отстъпва. Двамата печелеха с лекота подаванията си. Зверев затвори сета при 6:4, като проби Джокович в деветия гейм. Тогава световния №1 първо прати един форхенд в аут, а след това втори в мрежата.Втората част започна странно и никой не спечели подаването си в първите три гейма от нея. Зверев направи пробив повече, а оттам нататък бе безгрешен. В деветия гейм той отново взе подаването на Джокович и сложи точка на спора при 6:3.Така Ноле не успя да стане първият от 1986 г. с титла от финалния турнир без загубен сет. За последно това направи Иван Лендъл, който сега е треньор на Зверев.Джокович пропусна и възможността да изравни Роджър Федерер по брой трофеи от Финалите на АТР. Сърбинът има пет, а швейцарският Маестро е с шест.Зверев пък записа исторически триумф. Той стана първият германец с титла от заключителния турнир след Борис Бекер.", "date": "2018.11.19", "title": "Зверев повали и Джокович за триумф в Лондон"}
{"url": "http://www.cross.bg/po-ryadko-suobshteniya-televiziya-1589479.html", "text": "/КРОСС/ Ръководителят на американския технологичен гигант Apple Тим Кук призна в интервю за телевизия HBO, че все по-рядко полза своя iPhone и даже се е отказал от излишни съобщения в мобилното си устройство,съобщава НОВА.В интервюто Кук изтъква, че по-рано ползвал често смартфона си, но сега е намалил входящите съобщения и все по-рядко ги проверява.Преди това телевизия CBS съобщи, че американските граждани проверяват мобилните си устройства за съобщения около 52 пъти на ден.Епъл е основана през 1976 година.  Корпорацията с централа в Купертино в щата Калифорния е една от най-големите в света с пазарна капитализация над 1 трилион долара. ", "date": "2018.11.19", "title": "Ръководителят на Apple призна, че все по-рядко ползва айфон"}
{"url": "http://www.cross.bg/pokrivka-snyag-mashini-1589484.html", "text": "/КРОСС/ Първи сняг образува по-съществена снежна покривка в голяма част от България. Най-много е натрупалото количество в.   в района на Велико Търново се оказа едно от големите предизвикателства за шофьорите през нощта. Обилният снеговалеж за кратко покри пътната настилка и сля платната за движение в едно. Движението през Прохода на Републиката се осъществяваше нормално.Пътната настилка бе почистена, а градусите показваха малко под нулата, което не позволи на мокрия сняг да образува дебела покривка.От Столичната община съобщиха, че  тази нощ. Обработени  със смеси против заледяване са пътните платна на улиците, по които се движи общественият транспорт, общинските пътища, както и главните улици в кварталите на София.  Към момента се изпълняват  на градския транспорт.„Очаква се , на места са възможни заледявания”, предупреди столичният кмет Йорданка Фандъкова.В момента над 50 машини са в готовност, ако се наложи да работят.„Имаме готовност да приемаме бездомни хора в кризисните центрове и центровете за настаняване на общината. Тази нощ само трима души са потърсили подслон”, допълни тя. осъмна с 20-сантиметрова снежна покривка. Настилката и по южния, и по северния склон на прохода е заснежена, но обработена. Движението се осъществява нормално при зимни условия. са проходими при зимни условия. Остават въведените вчера след обед ограничения за движение на тежкотоварни автомобили през прохода „Превала”. Снежната покривка на места надхвърля 15 см. Няма затворени пътища, а настилките са мокри и заснежени по високите части на планината, съобщават от областно пътно управление в Смолян.Над 50 машини са били ангажирани в снегопочистването в Смолянска област през последните 24 часа. През нощта няма постъпили сигнали за закъсали автомобили. Има подадени сигнали за  в Община Мадан и в  смолянското село Момчиловци.", "date": "2018.11.19", "title": " Пътната обстановка в страната след първия сняг"}
{"url": "http://www.cross.bg/park-sofiya-yuzhniya-1589478.html", "text": "/КРОСС/ Мъж е загинал на място, след като е  блъснат от автомобил на входа на Южния парк в София, съобщиха от МВР. Инцидентът е станал преди 20 ч. снощи.Причините за катастрофата се изясняват.Мъжът, който е починал, е на видима възраст около 65-70 години. Шофьорът, който е блъснал човека, е останал на мястото на инцидента и е оказал съдействие на полицията.", "date": "2018.11.19", "title": "Кола блъсна и уби пешеходец на входа на Южния парк в София"}
{"url": "http://www.cross.bg/bulgariya-yaponiya-stranata-1589481.html", "text": "/КРОСС/ Българска парламентарна делегация е на официално посещение в Япония. Утре предстои аудиенция на председателя на Народното събрание Цвета Караянчева при японския император Акихито. Делегацията ще се срещне и с премиера на Япония и депутати. Защо японци рекламират България в родината си - разказват специалните ни пратеници Надежда Василева и Лъчезар Ораков.Япония, където се срещат бъдещето и миналото. Третата най-голяма икономика в света. И страната, в която животът балансира между свръхмодерните технологии и вековните традиции. Посещението на българската делегация идва в навечерието на важни годишнини.Догодина България и Япония отбелязват 110 години от първия официален контакт между двете страни и 80 години от началото на дипломатическите отношения. В Токио и Киото, българските депутати срещнаха японци, посветили време и усилия за успехите на страната ни, съобщава БНТ.Оттук нататък можем да развиваме образование, икономика, IT технологии, знаете, че те са много напред в тази тема. Искаме да привлечем още инвеститори, за да може България и Япония да развият своето сътрудничество в още по-голям мащаб.Юдзуру Хирано е почетен консул на страната ни в префектура Осака. Казва, че България е позната сред японците не само като страната на розите и киселото мляко.Акико Игая е сред първите японски студенти в България в края на 60-те. И се връща многократно след това.Акико Игая - Японо-българска асоциация: Не гледайте само промените, които виждате с очите си. Това е важно, обаче има неща, които не трябва да се променят. Те са вътре в сърцето. За мен няма толкова голямо значение колко нови сгради сте построили и че улиците са станали по-красиви. Най-много ценя добротата на вашия народ, която не се променя.Искреност от Изтока, където вярват, че най-доброто лекарство за всеки е човекът със сърце. И че богатият може да си купи и най-скъпия самурайски меч, но не може да си купи сърце на самурай.", "date": "2018.11.19", "title": "Цвета Караянчева ще бъде на аудиенция при японския император Акихито"}
{"url": "http://www.cross.bg/vulk-spasi-durvo-1589486.html", "text": "/КРОСС/ Нападение на вълк вдигна на крак жителите на първомайското село Буково. Вълкът нападнал 74-годишната баба Найле, която успяла да се спаси с помощта на подплашена крава.Възрастната жена живее втори живот, след страшния инцидент, станал, докато водела на паша овцете си. За да се спаси от вълка, Найле успяла да се качи на дърво. След нападението е прекарала в болница 4 дни.„Тя беше стресирана, силно стресирана беше жената. Разказа ми, че е стояла до някакъв трън и била клекнала. И изневиделица вълкът дошъл и започнал да я хапе, да се борят. И просто по някое време тя се е качила на някакво дърво. Дошла някаква крава. Пазило се е животното и е изгонило вълкът по този начин”, разказа пред bTV кметът на селото Али Баджаклъ.В последните седмици в село Буково и в околните Искра и Брягово вълчите нападения са зачестили. Вълците нападат крави и овце.Според кмета на селото обаче случаят с нападнатата жена е прецедент.Местните ловци са получили разрешение да отстрелят кръвожадния вълк, но засега усилията им не се увенчават с успех.", "date": "2018.11.19", "title": "Крава спаси жена от нападение на вълк"}
{"url": "http://www.cross.bg/blagoevgrad-rihter-zemetresenie-1589488.html", "text": "/КРОСС/ Слабо земетресение край Благоевград тази нощ. То е станало в 4.09 часа и е било със сила 2,9 по скалата на Рихтер. Усетено е по високите етажи в града. Два часа по-късно земетрсение т регистрирано и на 40 км от Солус. Трусът в Северна Гърция е бил с магнитут 4,4 по Рихтер. ", "date": "2018.11.19", "title": "Слабо земетресение е регистрирано край Благоевград"}
{"url": "http://www.cross.bg/traiikov-gorivata-chast-1589487.html", "text": "/КРОСС/ Цените на горивата падат единствено заради международните котировки на петрола. Това каза в предаването „Тази сутрин” по bTV бившият енергиен министър Трайчо Трайков.Той допълни, че преди 2-3 месеца цените са били 85-86 долара за барел и оттогава постоянно падат, като в последните дни са 65-67 долара.При горивата част от цената на всеки литър бензин или дизел зависи от международните пазари, а друга част –  от данъците и акцизите на съответната държава, отбеляза още Трайков. По думите му в България винаги в последните 10 години акцизите и данъците са най-малка част като пропорция в цената на горивата – съответно 48% за бензина и 45% за дизела. „Във всички европейски страни, без изключение, тези проценти са по-високи. Така че държавата няма накъде да намалява акцизите, няма и право, защото те са минимално  изискваните от ЕС. Този най-нисък акциз дава по-голям марж на производителите и търговците да реализират свръхпечалба и това според мен е проблемът”, отбеляза още бившият министър.Няма математическа причина, поради която правителството да падне, смята още Трайчо Трайков.„Теоретично и на инат може да си стои, има и кой да го подкрепя в парламента. Не би било проблем правителството да остане. Още повече, като виждаме, че малката коалиция остана идеологически чиста сякаш. Въпреки че явно и Каракачанов е кривнал някъде от правата прокремълска линия, щом и на него му искат оставката Сидеров и Марешки”, подчерта той.В разговора той коментира и внесения от антикорупционната комисия иск за отнемането на негово имущество за 2,4 млн. лева. „Аз твърдя, че комисията разполага с категорични доказателства за произхода на всяка стотинка от моето имущество, но обратна връзка от тях нямам и не съм имал”, изтъкна Трайков.", "date": "2018.11.19", "title": "Трайчо Трайков: Цените на горивата падат само заради международните котировки"}
{"url": "http://www.cross.bg/voiina-prezident-purvi-1589470.html", "text": "/КРОСС/ 461 г. - Либий Север е провъзгласен за римски император в Равена.1493 г. - По време на втората си експедиция Христофор Колумб открива остров, който кръщава Сан Хуан Батиста (по-късно преименуван на Пуерто Рико).1703 г. - Поставено е началото на мистерията за Желязната маска със смъртта на един затворник в Бастилията, чието име и престой в тъмницата са пазени в строга тайна.1824 г. - В най-голямото наводнение в историята на Санкт Петербург загиват около 10 000 души.1826 г. - Образувани са Военноморските сили на Боливия.1831 г. - Велика Колумбия окончателно се разпада на Нова Гранада, Венецуела и Еквадор.1858 г. - Основан е град Холистър, САЩ1863 г. - Президентът на САЩ Ейбръхам Линкълн изнася известното си Гетисбъргско обръщение.1885 г. - Сръбско-българска война: Състои се Боят при Гургулят.1889 г. - Създаден е Гербът на Бразилия.1893 г. - 4 Велико народно събрание учредява Министерство на обществените сгради, пътищата и съобщенията.1919 г. - Зайон получава статут на национален парк.1922 г. - В Царство България се провежда референдум за започване на съдебен процес срещу министрите от кабинетите на Иван Гешов (1911-1913), Стоян Данев (1913) и Александър Малинов (1918).1924 г. - Египет става конституционна монархия.1942 г. - Втора световна война: Битка при Сталинград: Силите на Съветския съюз, командвани от генерал Георгий Жуков, преминават в контранастъпление, като обръщат хода на битката в полза на Съветския съюз.1946 г. - ООН: Афганистан, Исландия и Швеция се присъединяват към Организацията на обединените нации.1946 г. - ООН: Генералната асамблея на ООН приема резолюция против преследванията на расова и религиозна основа.1969 г. - Аполо 12 каца на Луната, а Чарлс Конрад и Алън Бийн стават третия и четвъртия човек стъпили на лунната повърхност.1977 г. - Египетският президент Ануар Садат става първият арабски държавен глава, направил официално посещение в Израел.1979 г. - От Ленинград за Москва поема първия си курс високоскоростният влак Р-200.1985 г. - Студената война: В Женева е осъществена, за първи път, среща между президента на САЩ Роналд Рейгън и генералния секретар на ЦК на КПСС Михаил Горбачов.1990 г. - 22 държави от НАТО и Варшавския договор подписват в Париж Договор за ограничаване на конвенционалните оръжия в Европа.1995 г. - На президентските избори в Полша Александър Квашневски побеждава действащия тогава президент Лех Валенса.1999 г. - Китай успешно изстрелва своя първи експериментален космически кораб, Шънджоу 1.2003 г. - официално е открит португалският футболен стадион Ещадио Д-р Магаляеш Песоа.", "date": "2018.11.19", "title": "19 ноември в историята "}
{"url": "http://www.cross.bg/tema-ministur-valeri-1589474.html", "text": "/КРОСС/БНТ, „Сутрешен блок\"Тема: БЧК-Русе помага на бездомни. Кризисна трапезария отваря врати в града. Каква помощ получават нуждаещите се?Тема: Интервю с Н. Пр. Мериям бинт Мохаммад Сайед Ал-Мхейри - министър на продоволствената сигурност в ОАЕ.Тема: Ало-измамите продължават. Какви са новите схеми?Тема: Споразумението за Брекзит. Кой е най-добрият план за излизане от Евросъюза?Тема: Оставката на вицепремиера Валери Симеонов. Кой печели и кой губи?Тема: Да пътуваш на колело от бамбук по света.БТВ, \"Тази сутрин\"Тема: След убийството във влака Плповдив - София, как е гарантирана сигурността на пътниците в БДЖ?Тема: Защо Антикорупционната комисия поиска отнемане на имущество за над 2 млн. лв. на бившия министър на икономиката Трайчо Трайков?Тема: След оставката на Валери Симеонов, остава ли стабилна управляващата коалиция и каква е реакцията на БСП? В студиото, депутатите Алпександър Симов и Александър Сиди.Тема: Къща в Дебрев виси във въздуха, построена е върху дере. А всички в квартала се опасяват от наводнение.Тема: БТВ-Новините на 18. Кой печели приза „Репортер на годината\"?Тема: Как приключи четвъртият мъжки дуел във „Фермата\"? Нова телевизия, „Здравей, България\"Тема: След призива на Волен Сидеров: Ще подаде ли оставка от кабинета и Красимир Каракачанов? Нови вицепремиери или нови избори? Гостува Ангел Джамбазки.Тема: Готов ли е в тази ситуация Веселин Марешки да влезе в управлението? Защо лидерът на „Воля\" смята, че прокуратурата е поискала имунитета му по заръка на патриотите?Тема: Омбудсманът Мая Манолова: За цените на горивата, високия данък за старите коли, електронното гласуване и спекулациите, че се завръща в активната политика.Тема: Опасна детска градина. Кой допусна деца да учат в сграда, която е пред разруха и пропадане?Тема: Опасни „Е\"-та в храните. Кои са вредните добавки в продуктите, които купуваме? И ще ги забрани ли Брюксел? Отговорите в \"На твоя страна\".Тема: След убийството във влак, кой и как гарантира безопасността ни по време на пътуване? Проверява Румен Бахов.Тема: Сняг и студ през новата седмица. Къде ще е най-снежно и за какво да внимаваме, когато тръгваме на път?Тема: \"Вездесъщият\", българската номинация за „Оскар\". Велислав Павлов и Илиян Джевелеков, часове след представянето на лентата в Лос Анджелис. ", "date": "2018.11.19", "title": "Теми и гости в ефира"}
{"url": "http://www.cross.bg/chasa-deloto-provede-1589472.html", "text": "/КРОСС/ От 9.00 часа в зала 6 на Националния дворец на културата ще се проведе среща на омбудсманите от балканските страни, организирана от Мая Манолова. ***В 10.00 часа в конферентната зала на Министерството на здравеопазването (ет. 4) министър Кирил Ананиев и изпълнителният директор на „СОФИЯ ФРАНС АУТО“ АД Стоян Желев ще подпишат два договора за доставка на медицински превозни средства (линейки) с необходимото оборудване, във връзка с реализацията на голям инвестиционен проект за модернизация на спешната медицинска помощ. ***От 10.00 часа в Централен военен клуб – София ще се проведе Конференция на тема „Ценности и образование“. Министърът на образованието и науката Красимир Вълчев ще участва в обсъжданията заедно с представители на синдикатите, депутати, университетски преподаватели и учители. В 12.30 часа в Парк-хотел „Москва“ министърът ще участва и в работна среща с представителите на центровете за специална образователна подкрепа (ЦСОП).***От 14.15 часа в к. к. „Боровец“, в хотел Самоков, министър Николина Ангелкова ще проведе работна среща във връзка с готовността за зимния сезон.***От 09.00 часа 9 състав на Специализирания наказателен съд ще гледа делото срещу Дамян Д. и Стефан П. за организиране и ръководене на престъпна група. ***От 10.00 часа 7 състав на Специализирания наказателен съд ще гледа делото срещу Кирил Т., Милен В. Виктор Б. и др. за организиране и ръководене на организирана престъпна група. ***От 10.00 часа 14 състав на Специализирания наказателен съд ще гледа делото срещу Димитър М., Ивайло М., Александър Д. и др. за образуване и ръководене на организирана престъпна група. ***От 10.00 часа 18 състав на Специализирания наказателен съд ще гледа делото срещу Руси Д., Стоян Д., Красен Н. и др. образуване и ръководене на организирана престъпна група. ***От 10.00 часа 17 състав на СГС ще гледа делото срещу Кръстин К. (прокурор в Районна прокуратура Казанлък по чл. 289 НК). ***От 10.30 часа 10 състав на Специализирания наказателен съд ще гледа делото срещу Андрей З., Исам Н., Салем С. и др. за организиране и ръководене на организирана престъпна група. ***От 11.00 часа в сградата на Центъра за източни езици и култури на Софийския университет „Св. Климент Охридски” (бул. „Тодор Александров“ № 7 9 ) ще бъде открит новият фонетичен кабинет, дарен на специалност „Иранистика” при катедра „Класически Изток” от посолството на ИР Иран в София.***От 11.00 часа започва делото във ВАС по жалбата на Съюза на международните превозвачи (СМП) срещу Министерското постановление за промяна в Наредбата за продуктовите такси.***От 12.00 часа ще се състои церемония по откриване на спортен подлез при Министерството на младежта и спорта***От 12.00 часа на импровизираната сцена при изхода на подлеза към Княжеска градина ще се състои откриването на Спортния подлез.***От 13.00 часа в Националния пресклуб на БТА ще се проведе пресконференция, на която ще бъдат представени резултатите от европейския проект „Живот за царския орел“ (Life for safe grid)“, осъществен от Електроразпределение Юг и БДЗП.***От 13.30 часа 18 състав на Специализирания наказателен съд ще гледа делото срещу Красимир К., Славчо А. и Галина А. за организиране и ръководене на организирана престъпна група. ***От 14.00 часа в „Новотел София“ ще се проведе дискусионен форум на тема „Нови тенденции в разбирането на атопичния дерматит“.***От 16.00 часа в „Музейко“, ул. „Проф. Боян Каменов“ 3, ГБИТК ще връчи призовете на най-добрите енергийни скаути.***От 14.00 часа 9 състав на Специализирания наказателен съд ще гледа делото срещу Ради М., Павлин С. и Илияна П. за длъжностно присвояване. ***От 19.00 часа в Литературен клуб „Перото“ ще бъде представена книгата „Легенди и следи от сефарадски Букурещ“.***От 19.30 часа в зала 1 на НДК с концерта „Моят път – любов“ Йорданка Христова ще отбележи своите 55 години на сцената.***От 13.00 часа в училище „Никола Вапцаров” ще се състои представянето на филма „Да помним”.***От 17.30 часа в Градската библиотека „Паисий Хилендарски“ в Асеновград ще бъде представена книгата на доц. д-р Пламен Славов „Историческа традиция и съвременни реалии на православното подвижничество и поклонничество от Русия в Света гора (XVIII-XXI в.)”.***От 12.30 часа в кабинет № 106 в Общината кметът на Благоевград д-р Атанас Камбитов ще даде пресконференция по актуални теми за града. ***От 17.00 часа в Регионален исторически музей – Благоевград ще бъде представена книга, посветена на историята на село Горно Хърсово и храм „Св. Спас“.***От 18.30 часа пред паркинга на Лидл се организира шествие срещу високите цени на горивата и социалните несправедливости в България. ***От 09.00 до 11.00 часа в клуба на ПП ГЕРБ, ул. „Г. Бенковски” №1, народният представител от Таня Петрова ще има приемен ден. *** От 10.00 часа в пресклуба на БТА ще се състои пресконференция на Валентин Деневски на тема „Участието на Велико Търново в инициативите, свързани с „Пловдив – културна столица 2019”. ***От 11.00 часа в зала „Елена“ в хотел „Меридиан Болярски“, зам.-министърът на труда и социалната политика Зорница Русинова ще открие информационен ден по процедура „Социално включване в общността\" на Оперативна програма „Развитие на човешките ресурси\". В 12.00 часа зам.-министър Зорница Русинова ще посети ЦНСТ І за младежи с увреждания.*** От 11.30 часа в пресклуба на БТА ще се състои пресконференция на Сдружение „Младежи за развитие на Лясковец”, съвместно с партньорски организации от Естония, Румъния, Полша, Португалия, Чехия, Италия и Испания, те ще представят проект за противодействие на езика на омразата. *** От 13.30 часа в зала 500 на Областна администрация – Велико Търново ще се състои среща с Н. Пр. посланика на Република Австрия Андреа Вике по повод организираната инициатива „Денят на Австрия във Велико Търново“.***От 19.00 часа в Младежкия център ще се играе спектакълът „Идеалните непознати“. ***От 18.00 часа в читалище „Братство” ще се състои концерт „С обичта на Олга Борисова“, посветен на Деня на християнското семейство.***В 09.00 часа в зала 1 на Апелативния съд ще се проведе заседание по делото, образувано по жалба на подсъдимата В.Д. срещу постановената от Окръжен съд – Пловдив присъда от 3 години лишаване от свобода и глоба от 14 280 лева. ***В 09.00 часа в зала 1 на Окръжния съд ще се проведе заседание по делото срещу бившия началник на Районното полицейско управление в Асеновград Димчо Темелков. ***В 10.00 часа в зала 10 на Окръжния съд ще се проведе заседание по делото срещу Иван Т., обвинен в разпространение на високорискови наркотични вещества. ***В 13.30 часа е зала 10 на Окръжния съд ще се проведе заседание по делото срещу Благой Н., обвинен в причиняване на смърт по непредпазливост при управление на моторно превозно средство. ***От 16.30 часа в сградата на Военния клуб в Русе ще бъдат отличени участниците в областния ученически конкурс на тема „Снимките разказват – спомени от войните за национално обединение 1885 – 1918 г.”.***От 16.00 часа ще се проведе заседание на Общински съвет – Смолян.***От 09.30 часа в НЧ „Св. Климент Охридски 1858“ официално ще бъдат открити Климентови дни – ще се състои ритуално запалване на огъня и издигане на флага на „Дните на възхвала на Св. Климент, архиепископ Охридски“.От 10.00 часа ще се открие ретроизложба на възпитаници на ШИИ „Зографче“, с ръководител Пеньо Радев. Ще бъде представена изложба на книги от библиотеката „От и за Климент Охридски“***От 12.00 часа в Регионалния пресклуб на БТА ще се състои пресконференция на Демократична България Стара Загора – Магдалена Овчарова (Да България), Румен Димитров (ДСБ), Искра Стайкова (Да България) Димитър Чорбаджиев (ДСБ). Те ще коментират темите за цените на горивата, данъка МПС и ремонтите.***От 19.00 часа в Драматичен театър ще се играе постановката „За сушата и сватбите“ по Елин Пелин. ***От 10.30 часа в заседателна зала 311 на Община Стражица ще се проведе информационна среща на тема „Възможности за финансиране от Европейските структурни и инвестиционни фондове (ЕСИФ)“.***От 14.00 часа в зала 203 на общината ще се проведе Консултативен съвет. ***От 14.00 часа в Областна администрация-Ямбол ще се състои откриване на изложба с репродукции от творбата на епичния поет Лудовико Ариосто.", "date": "2018.11.19", "title": "Предстоящи събития в страната за 19 ноември "}
{"url": "http://www.cross.bg/bolnitza-prevoz-danni-1589473.html", "text": "/КРОСС/ в. СегаПроизводители и търговци на плодове, зеленчуци и други храни, а също и на горива ще трябва предварително да декларират пред НАП всеки превоз на тези стоки както на територията на страната, така и ако ги внасят или изнасят. Това предлага финансовото министерство в проектопромени на Данъчно-осигурителния процесуален кодекс, публикувани за обществено обсъждане. Промяната засяга стоките с висок фискален риск и е насочена срещу измамите с ДДС, обясняват от МФ.  Декларирането на доставките ще става по електронен път поне 7 дни преди транспортирането. НАП ще издава уникален номер за всеки отделен превоз, който ще се предаде на шофьора на камиона, а когато стоката стигне до крайната си дестинация - у нас или в чужбина, получателят ще трябва да потвърди по електронен път пред НАП. Новата разпоредба няма да важи за доставки в страната с тегло до 300 кг и стойност по фактура до 3000 лв. без ДДС. Тоест дребните фирми ще бъдат пощадени от допълнителната бюрокрация. Въпреки това първите реакции са, че МФ стоварва поредни утежнения на бизнесав. СегаПловдивска област е произвела най-много милионери от субсидии. Само през 2017 г. осем агробизнесмени от областта са взели по над 1 милион лева, показва справка на специализирания сайт fermer.bg. На второ място е поставена Софийска област, където получателите на седемцифрени суми компании са получили над 1 милион лева. Заедно с тях подобни суми са били раздадени и на няколко институции -  фонд \"Земеделие\", Националната служба за съвети в земеделието, съюза на градинарите, както и лозаро-винарската камара, показва още справката. В класацията присъстват още Варна, Ловеч. В Бургаско например милионерите са четирима, а някои градове се представят само с един богат фермер - Червен бряг, Монтана и районът на Добрич. По една фирма милионер през 2017-а има и в областите Търговище, Русе, Стара Загора и Враца.в. СегаНова поръчка за надграждане на базите данни и обновяване на сървърите е обявила Агенцията по вписванията, която отговаря за Търговския регистър. Тя е поредната след кризата през август, когато регистърът се срина и не функционираше 18 дни. Преди няколко дни стана ясно, че за същия период в агенцията са си раздали бонуси за близо 700 хил. лв. за \"постигнати резултати\". По новата поръчка ще се похарчат над 1.3 млн. лв. Крайната цел е \"загубите на данни да бъдат сведени до приемливи стойности\", пише в документите. За да се случи това, трябва да се разделят процесите на архивиране от ежедневната работна среда, става ясно от поръчката.в. 24 часаДа задвижи проекта за строеж на национална детска болница, каквато се чака вече над 40 години. Този ангажимент е поел здравният министър Кирил Ананиев към членовете на инициативния комитет за изграждането на лечебното заведение, разказа пред “24 часа” един от членовете му - д-р Елена Георгиева. Очаква се около Коледа министърът да внесе конкретни предложения за това в Министерския съвет. Ананиев е изразил съгласие на срещата в министерството в края на миналата седмица, че сега съществуващата структура е крайно неефективна и от медицинска, и от икономическа гледна точка. Затова изграждането на високотехнологична университетска детска многопрофилна болница не търпи отлагне.", "date": "2018.11.19", "title": "Преглед на печата"}
{"url": "http://www.cross.bg/kartina-komfort-proletta-1589471.html", "text": "/КРОСС/  \"Зимата е комфорт, пролетта картина с водни бои, лятото маслена рисунка, а есента мозайка от всички тях взети заедно\"Станли Хоровиц", "date": "2018.11.19", "title": "Зимата е комфорт, пролетта картина..."}
{"url": "http://www.cross.bg/pikaso-kartinata-rymuniya-1589476.html", "text": "/КРОСС/ Платно, за която се смята, че вероятно е картината \"Глава на арлекин\" на Пабло Пикасо, открадната през 2012 г. от художествената галерия \"Кунстхал\" в Ротердам, е било открито в Румъния.При една от най-драматичните кражби в историята от галерията бяха откраднати седем платна на Пикасо, Матис, Моне и други творци на стойност милиони евро. Румънският водач на престъпната група и съучастниците му бяха осъдени за кражбата през 2013 г., но никоя от картините не беше открита.Според съобщение на прокуратурата в Румъния се разследват \"обстоятелствата, при които картина, подписана от Пикасо, на стойност приблизително 800 хиляди евро е била открита в събота вечер в област Тулча\". В съобщението се уточнява, че автентичността на картината е в процес на изясняване.Двама холандски граждани са дошли в посолството на Холандия в Букурещ с картината и са заявили, че са я открили в югоизточната румънска област, уточнява Ройтерс.", "date": "2018.11.19", "title": "В Румъния откриха откраднат шедьовър на Пикасо"}
{"url": "http://www.cross.bg/iliya-avdiii-sveti-1589469.html", "text": "/КРОСС/ Житие на свети пророк АвдийСветият пророк Авдий бил родом от селището Витарама, близо до Сихем. Той служил при двора на израилските царе и бил домоуправител на цар Ахав.От младини бил твърде богобоязлив и когато целият Израил отстъпил от Бога и започнал да се покланя на скверния Ваал, той тайно служел на Единия Истински Бог на Отците си, Който спасил Израиля от Египет и го превел през Червеното море като по суша. Когато беззаконната Иезавел изтребвала пророците Господни, Авдий взел сто пророка и ги скрил в две пещери по петдесет човека. Там ги хранил с хляб и вода по време на глада в дните на пророк Илия.Веднъж Ахав повикал свети Авдий и му рекъл:- Тръгни по земята, по всички водни извори и по всички потоци по земята, дано нейде намерим трева, за да си прехраним конете и мъските и да се не лишим от добитъка.И те разделили помежду си земята, за да я обходят: Ахав тръгнал отделно по един път, а Авдий тръгнал отделно по друг път. Когато Авдий вървял по пътя, ето насреща му идел свети Илия. Той го познал, паднал ничком и казал:- Ти ли си, господарю мой, Илия?Оня му отговорил:- Аз съм. Иди кажи на господаря си: \"Илия е тук\".Той казал:- Какво съм виновен, че предаваш своя раб в ръцете на Ахава, за да ме убие? Жив Господ, Бог твой! Няма нито един народ и царство, където да не е пращал господаря ми да те търси; и когато му казваха, че те няма, той вземаше клетва от онова царство и народ, че не са могли да те намерят. А ти сега казваш: иди кажи на господаря си: Илия е тук. Когато аз си ида от тебе, Дух Господен ще те отнесе, не зная къде; и ако отида да обадя на Ахава и той не те намери, ще ме убие; а рабът ти е богобоязлив от младини. Нима не е казано на моя господар какво аз направих, когато Иезавел избиваше Господните пророци, как скривах в пещери сто Господни пророци, по петдесет души, и ги хранех с хляб и вода? А ти сега казваш: иди кажи на твоя господар: Илия е тук; той ще ме убие.Тогава свети Илия казал:- Жив Господ Саваот, пред Когото стоя! Днес ще му се явя!Свети Авдий отишъл да посрещне Ахава и да му обади за Илия. И когато Ахав срещнал Илия, Божият пророк го изобличил в неговото заблуждение, а сетне извършил велико чудо: свалил огън от небето върху жертвата и водата, както е написано в Трета книга Царства (3Цар.18:4-8).Като гледал това, свети Авдий се радвал заради всемогъщата сила на своя Бог, сърцето му пламтяло от любов към Него, горял от ревност за Него и още по-усърдно Му служел, изпълнявайки заповедите Му.По-късно, когато Ахав умрял и син му Охозия наследил вместо него Израилското царство, Авдий бил на военна служба. Според свидетелството на свети Доротей и блажени Иероним той бил един от тримата петдесетници, които Охозия изпратил при пророк Илия. Двамина от тях изгорил огън, паднал от небето по думата на пророка, а третият, който бил именно Авдий, бил помилван. Той пристъпил със смирение към свети пророк Илия и го умолявал, казвайки:- Човече Божий! Да не бъде презряна душата ми и душата на твоите раби - тия петдесетмина - пред твоите очи.Затова Илия го пощадил, станал и отишъл с него при царя. Оттогава Авдий оставил царската служба, тръгнал след свети пророк Илия и се сподобил да получи дух на пророчество, понеже запазил и хранил Господните пророци и сам последвал пророка (4Цар.1:13-15). След смъртта си бил погребан при своите предци.Житие на свети мъченик ВарлаамСв. мъченик Варлаам е пример за твърдост в християнските убеждения. Той страдал за вярата и умрял в мъки в 304 г. в Кесария Кападокийска.Гонителите мислели, че примерът на измяна към християнската вяра от страна на един уважаван от всички старец може по-силно да подейства на другите. Затова те подложили на жестоки изтезания антиохийския християнин Варлаам. Но, като не успели да го принудят да се отрече от своето изповедание, за да го направят поне неволен участник в идолослужението, заставили го да държи над пламнал жертвеник своята ръка, в която турили тамян и смирна. Болката и най-малката неиздръжливост могли да заставят изповедника да изтърве неволно на жертвеника сложения в ръката му тамян и с това да даде повод на враговете да кажат, че е почел езическите богове. . . Но старецът имал сила непоклатна да удържи протегнатата над огъня ръка; той не направил ни най-малко движение с нея и не изпуснал тамяна и смирната, докле не взели да падат изгорелите стави на пръстите му.По такъв начин, \"имайки своята десница вместо олтар Господен\" - както се изразява Св. Василий Велики в своето похвално слово за тоя мъченик, - Варлаам не само не оправдал сметките на езичниците, но с примера на своята твърдост засилил влиянието си над вярващите и дори у самите противници на Христовата вяра възбудил уважение към християните, между които имало такива силни и непобедими изповедници на гоненото от тях учение.В същия ден се празнува паметта на св. пророк Авдий, четвъртият от тъй наречените \"малки пророци\". Предполага се, че бил съвременник на великите пророци Йеремия и Йезекиил (VII-VI в. преди Христа). ", "date": "2018.11.19", "title": "Св. прор. Авдий. Св. мчк Варлаам"}
{"url": "http://www.cross.bg/varna-kanavka-sevlievo-1589485.html", "text": "/КРОСС/ Обилният снеговалеж предизвика задръствания и катастрофи. Пътнически автобус, движещ се по направлението София – Варна, пропадна в канавка.Инцидентът стана малко след Севлиево, в близост до разклона за село Буря.Рейсът се наклонил рязко надясно, но инерцията му била отнета от ниските дървета край пътя, които не позволили да се преобърне.Натрошени са стъклата на прозорците от дясната страна. Пътуващите към Велико Търново и Варна се разминали само с уплаха и леки натъртвания. Скоро след инцидента са били извозени. Автобусът остана в канавката през цялата нощ.", "date": "2018.11.19", "title": "Автобус пропадна в канавка край Севлиево"}
{"url": "http://www.cross.bg/interpol-organizatziyata-kitaii-1589475.html", "text": "/КРОСС/ Полицейски началници от целия свят се събраха в Дубай за общо събрание на Интерпол, за да изберат нов президент на организацията, след като досегашният беше задържан в Китай, съобщава бтв.Мън Хунвей, който оглавяваше Интерпол и същевременно беше заместник-министър на обществената сигурност в Китай, изчезна по време на пътуване в родината си през септември. Впоследствие стана ясно, че той е бил задържан при чистка срещу заподозрени в корупция или нелоялност служители, предприета от властите.Генералният секретар на Интерпол Юрген Щок обясни пред репортери, че правилата на организацията не позволяват Мън да продължи да бъде президент. Китаецът заемаше поста от ноември 2016 г. и мандатът му трябваше да изтече през 2020 г.Щок каза, че Интерпол е получила от Китай писмо с оставката на Мън на 7 октомври и е била уведомена от китайските власти, че Мън вече не е делегат в организацията. ", "date": "2018.11.19", "title": "Интерпол избира нов президент след ареста на китаеца Мън"}
{"url": "http://www.cross.bg/bryuksel-tereza-partiya-1589480.html", "text": "/КРОСС/ След седмица на политически хаос, заради споразумението за Брекзит, Великобритания се готви за още напрегнати дни. Договореното с Брюксел беше одобрено от правителството, но последваха оставки на министри, а сега предстои гласуване в британския парламент с твърде неясен изход, съобщава БНТ. Плана, който отстоява премиерът Тереза Мей, все така среща среща съпротива от опозицията и от нейната консервативна партия.В края на една тежка седмица британският премиер и водещи политици си поделиха телевизионния ефир, за да изложат за позициите си по сделката с Брюксел. Тереза Мей каза пред телевизия \"Скай Нюз\", че предстоят още преговори между Лондон и Брюксел по условията за Брекзит и на 25 ноември ще има извънредна среща на върха на Евросъюза.Тереза Мей, премиер на Великобритания: Идните седем дни ще бъдат решаващи. Става дума за бъдещето на тази страна, за препитанието на хората. За бъдещето на децата и внуците им.Вариантите за бъдещето на сделката са много - от предоговаряне, до нов референдум за напускане на Евросъюза. Най-трудно изглежда прокарването в парламента. Опозицията потвърди, че няма да подкрепи споразумението с Брюксел.Джереми Корбин, лидер на Лейбъристката партия: Не смятаме, че то служи на интересите на страната. Правителството трябва спешно да го предоговори.Депутатите от Шотландската национална партия също ще гласуват против.Никола Стърджън, първи министър на Шотландия: Споразумението за напускане, а аз минах всичките над 500 страници, има недостатъци, но по-важното е, че в него няма яснота за бъдещите отношения между Обединеното кралство и Европейския съюз.Мей не успя да преодолее съпротивата и в своята консервативна партия.Доминик Рааб, бивш министър за Брекзит: Ще подпишем приемането на правила и закони, съставени от други членки на Евросъюза, без да се взема предвид ситуацията във Великобритания. Никоя демократична страна в историята не е подписвала такова нещо.В тази битка на карта е поставена съдбата на премиерския пост. Депутати консерватори изпратиха писма до председателя на партийна комисия с искане за вот на недоверие на Мей. Нужната бройка от 48 писма засега не е достигната. Но напрежението продължава.  ", "date": "2018.11.19", "title": "Тереза Мей за Брекзит: Идните седем дни ще бъдат решаващи"}
