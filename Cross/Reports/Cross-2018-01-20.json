{"url": "http://www.cross.bg/pargov-nedoverie-vsichki-1565912.html", "text": "/КРОСС/ За Патриотите мога да кажа, че ако си мислят, че може да им се случи нещо по-различно от Реформаторите, се бъркат. В коалицията нещата не вървят гладко. Ние разчитаме на всички, които имат съвест. Вотът на недоверие трябва да го прехвърлим не само  на това правителство\". Това каза в интервю за предаването \"Офанзива\" по \"Канал 3\" председателят на столично БСП Калоян Паргов.\"Ние внасяме вота сами. Готови сме да говорим с всички, които смятат да го подкрепят. Винаги, когато има препятствие пред БСП, ние се стимулираме, защото възможността да има предсрочни избори наесен не е малка. Имаме нужния брой народни представители, за да си позволим сами да действаме с внасянето му\", каза още той.\"Спекулира се, че сме внесли вота, точно когато се представят целите за европредседателството. Ние сме съобщили датата още миналата година. Ролята на опозицията е да натисне правителството да си върши работата. Вотът на недоверие разкрива слабите места. Всички усещат, че има корупция, но не правят нищо. Ние като опозиция имаме много възможности, някои от тях са протести\", категоричен беше Калоян Паргов.", "date": "2018.01.20", "title": "Паргов: Патриотите са в грешка, ако си мислят, че ще им се случи нещо по-различно от Реформаторите"}
{"url": "http://www.cross.bg/germaniya-iran-novi-1565911.html", "text": "/КРОСС/ Германия лобира сред европейските си съюзници да се съгласят да въведат нови санкции срещу Иран, за да предотвратят излизане на САЩ от ядрената сделка с Техеран, предава Der Spiegel.В информацията на немската медия се цитират думите на дипломати от Брюксел, според които Германия настоява за въвеждане на нови санкции заедно с Великобритания и Франция, в опит на европейските съюзници да покажат, че приемат критиките на Тръмп на сериозно.Говорител на германското външно министерство и друг представител на правителството в Берлин са отказали да коментират тази информация.Германия иска да накаже Иран за ракетната му програма и за намесата му в конфликтите в района на Близкия Изток, включително в Йемен и Сирия, пише още в материала на \"Шпигел\", цитиран от \"Фокус\".Основната цел е предотвратяването на излизането на САЩ от ядрената сделка, сключена през 2015 година, както се закани американският държавен глава Доналд Тръмп.", "date": "2018.01.20", "title": "Германия лобира за нови санкции срещу Иран, за да спре излизането на САЩ от ядреното споразумение"}
{"url": "http://www.cross.bg/polezno-yikenda-izlezhavane-1565903.html", "text": "/КРОСС/ След тестове с 43 хиляди доброволци, шведски учени стигнали до извода, че дългото излежаване през уикенда е полезно за здравето, пише лондонският вестник \"Метро\", цитиран от БНР.Таблоидът цитира проучване на екип от университета в Стокхолм. От него проличало, че хората, които спят по-малко от 5 часа и повече от 8, са с по-голям риск от ранна смърт. Но екипът констатирал също, че по-дългото спане през уикендите може да компенсира недоспиването през останалите дни от седмицата и да подобри здравословния статус.  ", "date": "2018.01.20", "title": "Спете спокойно! Дългото излежаване през уикенда се оказа полезно"}
{"url": "http://www.cross.bg/borisov-boiiko-durzhavi-1565902.html", "text": "/КРОСС/ „С нетърпение всички очакваме по-скорошното създаване на правителство в Германия, която е мотор за Европа. За доброто на всички е колкото може по-бързо да има правителство\". Това обяви в началото на пресконференцията си след срещата с канцлера на Германия Ангела Меркел премиерът Бойко Борисов. Българският министър-председател благодари на германския канцлер за подкрепата относно газовия хъб „Балкан\".„Благодаря за подкрепата за опазването на границата. Благодаря за тези 160 млн. евро, които в Братислава ЕС отпусна за границата. Благодаря и за полицаите и ФРОНТЕКС, които съвместно с нас охраняват Шенгенската външна граница на ЕС\", допълни Борисов.„Нищо повече за Западните Балкани в случая не подхожда от Берлинския процес, той за радост е започнал 3-4 години преди това\", обясни Борисов и допълни, че финансирането на магистрали, жп линии, пристанища ще спомогнат за свързаността на Балканите, да дойдат инвеститори, да се развие туризма, да останат младите хора.„За един процес финансирането гарантира успеха му. В случая имаме сериозно ангажиране на ЕС и в лицето на немския канцлер.По думите му е важно да бъде продължена работата на Естонското председателство.„Дигиталната икономика, киберсигурността, общата европейска отбрана - това са все процеси, които са много важни. Поставяме си за цел да работим активно по бюджета, по селскостопанската политика, която е изключително важно. Така да направим, че темата за Западните Балкани да продължи и след това. Най-щастлив съм от това, че ЕС води мирна, добросъседска политика и ще направим всичко възможно да нормализираме отношенията с големите ни съседи. Европа има нужда от мир, от спокойствие, тогава тя е най-доброто място за живеене\", поясни премиерът Борисов.За приемането на страната ни в Шенген, Борисов каза, че разчита много на посещението на холандския премиер.„Що се касае за Шенген много разчитам на посещението на холандския премиер Марк Рюте на 6 февруари. Мисля, че по въздух и вода няма никакъв проблем България да влезе в Шенген и сега, и днес. А пък и понеже Холандия най-гласно изрази несъгласието си България и Румъния да са в Шенген, да има възможност неговите експерти да обиколят цялата граница, всички пунктове, където искат\", заяви Бойко Борисов и допълни, че ще им бъде осигурен пълен достъп до където пожелаят да отидат по избор.„След като проведа разговора с него, както Ангела каза, тогава ще водя и разговори с нея\", каза още той.Във връзка с настояването му в Страсбург за изготвяне на пътна карта за интеграцията на Западните Балкани в ЕС и кои трябва да са основните точки, Борисов коментира: „Не случайно няколко пъти го повтарям. Те са два акта - единият е чисто политически, в който ЕК, европейските държави работят по затваряне на главите, по процедурата, която има ЕС за приемане на страни-членки.Амбициите на елитите на тези балкански държави трябва да бъдат да покриват колкото могат по-бързо критериите. За да покажем на тези народи, че Европа идва, че това не е процес някога, някъде, ще дойде време да станете членове - през европейски фондове, през европейски заеми трябва да строим инфраструктурата, която ще ги приближи максимум до страните в ЕС и ще повиши тяхната конкурентоспособност. Този план канцлерът на Германия го прие и счита, че парите, които ще са необходими в рамките на 10-15 години, докато се проектира, строи - никак няма да са накуп и много\", добави министър-председателят.Във връзка с отношенията между Турция и ЕС и предвижда ли се среща на върха по време на европредседателството Бойко Борисов оясни, че с председателя на ЕП Антонио Таяни, с председателя на ЕК Жан-Клод Юнкер и председателя на ЕС Доналд Туск, както и с турския президент Реджеп Ердоган са провели разговори.„Непрекъснато има претенции от страна на Турция към ЕС, че не е изплатено плащането още по първото споразумение за мигрантите, затова което сме се споразумели. Знаем и за тежките отношение насложени през последната година и половина между много от големите европейски държави и Турция. Едната такава буферна среща във Варна би била само за добро за всички нас\", каза Борисов.На въпрос дали канцлерът на Германия ще подкрепи позицията на българския премиер по отношение на кохезионната политика след Брекзит, Борисов отговори: „Мога да цитирам канцлера Меркел на въпроса по тази тема - работи ли добре кохезионната политика. Казах, всичко хубаво, каквото сме направили - жп линии, метро, магистрали, конкурентоспособност, образователна инфраструктура, екология, го дължим на кохезионните фондове. И тя каза - тогава трябва да остане\". Относно Еврозоната и бившият министър на финансите Волфганг Шойбле, и канцлерът Ангела Меркел знаят, че България е една от най-дисциплинираните държави в ЕС. Имаме най-нисък външен дълг, нулев бюджетен дефицит, бюджетен излишък, огромен фискален резерв, златен резерв в Централната банка, ръст на икономиката 4%, 6% безработица, нулева инфлация, повишават се с по 10-12 % доходите по Евростат. Разбира се искаме още много и по-бързо, убеден съм, че и това ще се направи. България не е никакъв проблем, никакъв риск за Еврозоната и нашият път за чакалнята е отворен. Това е дело на Европейската централна банка (ЕЦБ), но ние домашното, както казва, сме си го написали. Въпрос на решение на ЕЦБ\", каза още Бойко Борисов благодари на канцлера Ангела Меркел за посещението.", "date": "2018.01.20", "title": "Борисов: Европа се нуждае от мир, ще направим всичко възможно да нормализираме отношенията с големите ни съседи"}
{"url": "http://www.cross.bg/izbyagal-puten-deiistviya-1565905.html", "text": "/КРОСС/ Столични полицаи задържаха мъж, избягал след пътен инцидент. Това съобщиха от пресцентъра на МВР. В резултат на бързи действия, предприети от служители на СДВР, тази сутрин е установен и задържан участник в пътен инцидент, избягал от местопроизшествието.Издирвателните действия са предприети във връзка със сигнал към 8.27 часа на 19 януари за открито безжизнено тяло на мъж в района на Чепинско шосе, посока Нови Искър. При първоначалния оглед на място бе изяснено, че той е станал жертва на пътнотранспортно произшествие.В хода на работата по досъдебното производство, под наблюдението на Софийската градска прокуратура, е установен извършителят - 24-годишният С.М. от София. С прокурорско постановление наложената му мярка за задържане е удължена до 72 часа.", "date": "2018.01.20", "title": "Избягал след фатална катастрофа беше арестуван от столичната полиция"}
{"url": "http://www.cross.bg/kampaniyata-promenyat-chovek-1565904.html", "text": "/КРОСС/ Американското посолство подкара продължението на телевизионната си кампания за „Силата на българския дух\" - то се казва „Силата е в теб!\"Първата кампания бе озаглавена „Те ще променят България\".На една велика страна ѝ отива да продуцира подобни мотивационни игри, още повече, че и митът за „американската мечта\" не е съвсем заличен - поне тук, в балканската ни провинция.Обаче в самия подход на кампанията към публиката има нещо наивно, да не кажа съмнително.Или авторите й не познават българския манталитет - или са консултирани от хора, които толкова са се заплеснали по някои миражни чужди стандарти, че са загубили всякаква представа за българската бъркотия.Може би главно заради това, кампанията парадоксално излъчва дъх на акция от времената на соц-пропагандата, която притворно примираше по мечтите, без изобщо да има предвид реалностите.Казват ни, че Еди кой си ще промени България - и веднага непредубеденият зрител ще си каже, че това твърдение е фалшиво и дори глупаво.И как ще се случи\"промяната\"?Нали повече от четвърт век всичко е в ръцете на Политическата Секта - за да може тя спокойно да изкористява самата представа за политиката, да обезчовечава и оглупява населението, да краде и всичко останало.Показват ни двама млади цигани, които щели да променят България - това пък е дива демагогия.Те своята общност няма да успеят да променят, какво остава за държавата.Личният им успех е една микроскопична тяхна победа, нищо друго.Нещо повече: у нас успелите цигани никога не коментират някои срамни прояви на племето си, дори това не си позволяват.В друг клип ни показват отличия от математически олимпиади - да, имаме даровити млади математици, но техните успехи съвсем не опровергават позорния факт, че образованието ни тотално е продънено.Може би кампанията иска да внуши, че всеки сам държи юздите на съдбата си.Дори да е вярно - а не е, това съвсем не означава, че така ще се промени България.Това, че някой ще завърши образованието си в чужбина и ще дойде тук да работи срещу прилична заплата, съвсем не означава, че нещо генерално ще се промени.Тук очакванията са - и винаги са били - Сектата да измъти нещо, надеждите са в поредния Месия, независимо, че всички преди него са се срутили по един или друг начин.Народът обаче не се отказва и все се надява да случи на някой по-способен Лъжльо.Всъщност, какво скрито послание излъчва кампанията?Най-вероятният отговор е: всеки сам да се спасява, сам да се случи, сам да се пребори за собствения си успех и пр.Не можеш да разчиташ на държавата - това не ни го казват, но то се подразбира.Оправи се сам - а след това ще оправиш и държавата - когато цъфнат налъмите, разбира се, последното ще си го кажат зрителите.Авторите на кампанията не си дават сметка, че отделните успели личности са просто кръпки върху фасона на едно срутено откъм ценности общество.Сектата пет пари не дава за тях, те не могат да смутят властта й, да я извадят от летаргията й.Между другото, за авторите на кампанията би било много интересно да попитат героите й, които уж щяха да променят България, какво мислят за българските политици.Едва ли ще го направят.Новите „спасители\" не бива да бъдат противопоставяни на Сектата - понеже там продуцентите на кампанията имат приятели.Така че, героите им ще „променят\" България, без изобщо да имат вземане-даване със Сектата.ТЯ ще управлява, а ТЕ ще „променят\", без изобщо да я забелязват.Ще променят, без да казват, какво точно.Смехория. Кьорфишеци.Още нещо е много любопитно: от началото на първата кампания мина доста време, но медиите тъй и не потърсиха Манекените, които ще обновят България - и да научат, какво, всъщност, се случва с тях.Колко близо са вече до пропагандния лозунг на кампанията, как преценяват сега шансовете си да променят каквото и да е.Най-вероятно, попаднали в нашенското блато, те отдавна са охладнели към мисията си на посланици на нещо ново.Съсловие на Промяната не се създава с кампании.Сектата с лекота ще го смачка още в зародиш.Със същата лекота, с която промени смисъла на Властта, превърна политиката в примитивно занимание, а пътьом извиси Грабежа до неподозирани висоти.Сега в Сектата сигурно само се подсмихват, когато някой смелчага от кампанията казва: „Силата е в мен!\"„Да, бе, глупако, точно така е\".Още преди около 80 години Стефан Попов написа в „Третото поколение\", че едва когато се слеят честните пари с образоваността, тогава ще имаме съсловието, което ни е нужно.Но дотогава ще минат поне три поколения.Ако не си чел автори като Попов, неизбежно ще се подхлъзнеш по митологията на „Джони Уокър\" - „Продължавай да вървиш!\"Удари едно - и давай напред по калните български пътища, по които никога няма да стигнеш до някаква промяна или сила.Добре, ще убедят известно количества млади зрители-наивници, че тъкмо те ще променят България - особено, ако вярват в щуротии като епоса на Том Круз „Мисията невъзможна\".Ами грамадната част от населението?Затънали в блатото, лишени от всяка надежда и перспектива, милиони хора са оставени извън обсега на кампанията.Но и те са зрители - и възторжените лафове от екрана със сигурност ще им звучат предизвикателно, да не кажа обидно.На тях направо им казват: „Вие вече за нищо не ставате, отписани сте, нямате право и време за промяна, само ръкопляскайте, докато ви заболят ръцете и - чупката\".И комплексите от Миналото също правят спорна кампанията.Мярнах една млада оперна певица /с \"десни\" убеждения/, която имала „сила\".Обаче тя е съвсем незначителна в сравнение със силата на истински великата Райна Кабаиванска.Райна обаче никога няма да каже „Силата е в теб\" - защото е наясно, че това е измама, защото знае, че Бог дарява малцина с истинска сила.Когато полярникът Пимпирев казва, че е стигнал до Южния полюс, зрителите ще се сетят за Георги Иванов, който „стъпи\", макар и с известни премеждия, в Космоса.Петър Стойчев е успешен спортист, но трудно може да се сравнява, например, с Боян Радев, Нурикян или Стефка Костадинова.За авторите на кампанията, вероятно, всички изброени имена са от „онова\" време, прокълнатото.Разумно би било обаче да бъдат използвани тъкмо хора от този калибър, защото, вън от съмнение, са озарени от необичайна дарба.Сега, покрай кампанията, всеки нормален зрител ще забележи, че героите на Миналото са в някакъв концлагер на Забравата - въпреки че постиженията им са несравними с тия на героите на Прехода.И най-напред ще се сетят за това ония, на които кампанията им е отредила ролята на ръкопляскащи.Силата е в теб?Но как да достигнеш до нея и да я съхраниш - и възможно ли е това в един свят, озъбен срещу всичко и всички?Колкото повече човек се замисля върху този девиз, толкова повече той изглежда кух и абстрактен, стои като пришит към кампанията.Един автор казваше, че човек не е механична играчка, която сама си навива пружината - и то в една враждебна среда.Тъкмо поради това, в повечето случаи той остава в сянката на самия себе си.Най-лесно е да подхвърлиш, че във всеки човек има „нещо\".Крилете на човека обаче растат бавно /Ерофеев/ - и то при условие, че някой се грижи за него.Да, прав е онзи, който твърди, че без да знаеш кой си, ти си мъртъв.Но, за да узнаеш истината за себе си, трябва да се измъкнеш от тинята на живота, а това никак не е лесно.И затова евреите казват, че човек копнее, а Господ се смее.Копнееш - и един ден се оказва, че си прогонил призрака на по-добрия човек, в който си могъл да се превърнеш - не си спомням, чия беше тази фраза, но я предавам приблизително точно.Китайците пък казват, че когато на човек му се присъни, че е пеперуда, всъщност може би е пеперуда, на която й се присънва, че е човек.Това означава, че да се добереш до себе си никак не е лесно, а едва след това трябва да откриеш силата си, ако изобщо я притежаваш.Това е още по-невъзможно, ако си подвластен на един суров и бездушен живот, какъвто е нашият.„Силата е в теб\" звучи по съветски плакатно, смущаващо елементарно - особено когато това заклинание не е съобразено с реалностите, сред които обитаваме.Едисон казваше, че от врата надолу човек струва няколко долара на ден, от врата нагоре обаче струва толкова, колкото може да произведе умът му.Но у нас повечето хора трудно оцеляват дори физически - и заради това умът им рядко ражда прозрения, особено пък за самите тях.И дори това да се случи, те се опитват бързо да ги забравят... ", "date": "2018.01.20", "title": "Кеворк Кеворкян: Кампанията на посолството на САЩ - плакатно, елементарно"}
{"url": "http://www.cross.bg/tzurkvata-tzurkva-tiron-1565893.html", "text": "/КРОСС/ Църквата „Свети Теодор Тирон\" в с. Радилово, която след месеци ще отбележи 200-годишнина, тъне в разруха. За това сигнализираха от черковното настоятелство, като обявиха дарителска кампания за набиране на необходимите пари за най-неотложни ремонти и укрепвания, съобщава „Дарик\".Писмото е придружено с десетки снимки, от които се виждат оголени изпод падналата мазилка външни и вътрешни стени, прогнили и проядени подове, петна от влага по вътрешността на свода, говорещи за течове от покрива, пострадали са и стенописите.На 17 февруари предстои храмовият празник, а през май ще бъде честван двувековният юбилей от изграждането и освещаването на „Свети Теодор Тирон\". Това е една от двете най-стари действащи вкопани църкви в Пазарджишка област. Тя е със статут на паметник на културата с местно значение.Запазени са писмени доказателства, че на мястото на изградената каменна църква е имало стара дървена, в която се е черкувало местното християнско население още през 17-и и 18-и век. За построяването и освещаването на църквата има запазена каменна плоча на която каменоделец е изваял надпис „1818, Епископ Дионисий, поп Саво, Никола и поп Ангел\". На южната врата на църквата, под стенописа на Свети Теодор Тирон има написано послание, където също е отбелязано, че църквата е построена и осветена през 1818 година.По времето на Априлското въстание селото е изцяло опожарено. Изгаря покривът, олтарът и дъсчената постройка на църквата. Като духовно извисени хора, радиловци, начело със своя духовен водач поп Георги Димитров Предьов, след погрома на въстанието бързо се съвземат и започват да възстановяват не само своите къщи, но и изгорялата си църква. Те не само я възстановяват, но и започват изграждане на допълнително притворно помещение, известно като женската църква „Света Неделя\". Нейното освещаване става през май 1883 г. от пловдивския владика Панарет.На мястото на изгорелия иконостас е направен нов с икони, изографисани от майстори-зографи от Самоковската иконописна школа. Иконите на Света Богородица с младенеца и Иисус Христос, които са със сребърен обков, са дарени от Тодор Начков и съпругата му Екатерина от Пловдив, но родени в Радилово. През 1902 г. радиловския хаджия Георги Велев Бакалов дарява на църквата хуругви и голямата, и рядка икона „Йерусалимица\", изложена в притворната църква „Света Неделя\".От храмовото настоятелство са разкрили и сметка, по която добри хора може да направят дарения за необходимите ремонти:IBAN: BG51 SOMB 9130 1062 7941 01BIC: SOMBBGSF. ", "date": "2018.01.20", "title": "200-годишна църква тъне в разруха"}
{"url": "http://www.cross.bg/dzheri-kotaraka-italianka-1565880.html", "text": "/КРОСС/ Италианка завеща 30 хил. евро на котарака си Джери, съобщава TACC.Котаракът е получил наследството си няколко дни след смъртта на стопанката си от град Сачиле. Преди кончината си жената често е споменавала пред близки и приятели, че Джери е най-важното същество в живота й.Завещанието предвижда средствата да бъдат използвани за издръжката на котарака, а в случай, че семейството й няма пари за това, то следва да пристъпи към продажбата на скъпоценности и антикварни стоки.„Котаракът Джери бе неин любимец. Обичаше го повече, отколкото децата си. Остава ни единствено да уважим нейното желание\", признава дъщерята на покойната. ", "date": "2018.01.20", "title": "Италианка завеща 30 хиляди евро на котарака си"}
{"url": "http://www.cross.bg/operatziya-novi-zashtita-1565892.html", "text": "/КРОСС/ Турската армия съобщи, че днес е нанесла нови удари по кюрдските Сили за защита на народа в северната част на Сирия. Очаква се скоро да започне и сухопътна офанзива, отбелязва „Франс прес\".В турското съобщение се казва, че ударите са предприети като \"законна защита\" в отговор на обстрел от сирийския район Африн. Той е под контрола на кюрдски милиции, които Анкара смята за терористична организация.Освен това вече е в ход и наземна операция, което на практика означава, че започва реална война. Новината съобщи лично турският президент Реджеп Ердоган.„Полевата операция в Африн де факто започна\", заяви Ердоган, като отказа да даде повече информация, но все пак разкри, че „това ще бъде направено и в Манбидж\".", "date": "2018.01.20", "title": "Турция нанесе нови удари срещу кюрдите в Сирия, започва и сухопътна операция"}
{"url": "http://www.cross.bg/merkel-sofiya-pristigna-1565898.html", "text": "/КРОСС/ Германският канцлер Ангела Меркел пристигна в София.Работното ѝ посещение на Меркел е по покана на българския министър-председател.Основната тема на срещата Борисов-Меркел са приоритетите на Българското европредседателство. Освен това трябва да се обсъдят и актуалните политически теми, сред които миграцията, външните граници, промяната на Дъблинския регламент и последиците от Брекзит в контекста на бъдещата финансова рамка на ЕС.Посещението на Меркел ще бъде съвсем кратко - само няколко часа, като тя пристига с най-близките си сътрудници.В България тя пристигна след срещите си първо с канцлера на Австрия Кристиан Курц, с когото обсъди миграционната политика, а снощи в Елисейския дворец и с президента на Франция - Еманюел Макрон бъдещето на Европа.Визитата на Меркел в София се разглежда и в контекста на все още неясното ѝ политическо бъдеще и въпросителните около бъдещата широка коалиция във Федералната република.", "date": "2018.01.20", "title": "Меркел пристигна в София"}
{"url": "http://www.cross.bg/ostava-bedstvenoto-banite-1565894.html", "text": "/КРОСС/ Остава в сила бедственото положение в Община Баните. Това обяви пред „Фокус\" областният управител на Смолян Недялко Славов по повод усложнената ситуация в региона след бурните ветрове отпреди дни.„Няколко населени места все още са без ток, тъй като има сериозни повреди в електропроводите, но са осигурени агрегати\", каза още той и обясни, че в момента тече и описване на щетите, причинени от ураганния вятър в четвъртък.", "date": "2018.01.20", "title": "Остава бедственото положение в Община Баните"}
{"url": "http://www.cross.bg/nedoverie-aslanov-nyama-1565890.html", "text": "/КРОСС/ Корупцията се превърна в проблем номер едно на нашето общество, пораждащ всички останали проблеми. Това каза в седмичното обзорно предаване „Метроном\" на радио „Фокус\" социологът Юрий Асланов по повод внесения от ПГ на \"БСП за България\" вот на недоверие срещу правителството.Според него е важно не какви са мотивите за вота, а създаването на гореща обществена дискусия по този сериозен проблем. Социологът уточни, че промяна на законодателството, в поведението на институциите и в обществения климат са трите основни компонента, стоящи на пътя към борбата с корупцията.„Няма нито един случай досега, в който вот на недоверие да е успял, което не значи, че няма смисъл от него. Смисълът на един вот на недоверие е да фокусира общественото мнение върху дадена тема, да привлече обществена енергия и да разбуди обществени дебати. Правителство у нас не е падало с вот на недоверие, вероятно няма и да падне. Не бива тази демократична процедура да се неглижира с аргументи - защо се внася вот, след като е ясно, че няма да успее\", коментира Юрий Асланов и допълни, че реакцията на дебатите по вота на недоверие ще е решаваща за това доколко успешен ще се окаже той.Според Асланов, ако се стигне до действие, предполагащо честни законодателни реформи, явлението „корупция\" би излязло от уюта, с който се ползва в съзнанието на много българи. Той посочи също, че вот на недоверие невинаги цели сваляне на правителство и противното схващане граничи с антидемократичното мислене.", "date": "2018.01.20", "title": "Асланов: Корупцията се превърна в проблем №1 на обществото ни"}
{"url": "http://www.cross.bg/dobrev-kiril-byrgas-1565895.html", "text": "/КРОСС/ „Най-големият бич в обществото в момента е корупцията\". Това заяви зам.-председателят на БСП Кирил Добрев при посещението си в Карнобат.„Няма как да преборим бедността, без да преборим корупцията и ние трябва да поведем тази битка\", коментира още Добрев.Според него е много по-добре, че БСП внасят вота на недоверие сами.„По-добре сами, отколкото зле придружени\", каза още той.Според него, колкото повече управляват ГЕРБ, толкова по-малко държава остава, защото управляващите я сливат с партията си.„Правят това веднъж чрез назначенията си от чистачката до директора и чрез раздаване на обществени поръчки на приближени техни бизнесмени. В момента единственото, което искат да направят, е темата корупция да бъде заглушена\", допълни още Кирил Добрев.При посещението си в Карнобат Добрев бе придружен от Атанас Зафиров - член на ИБ на БСП, народните представители от област Бургас инж. Петър Кънев, Николай Тишев и Тодор Байчев, както и от председателя на ОблС Стойко Танков и общинския председател на БСП Бургас Живко Господинов.Домакин на срещата беше ОбС на БСП Карнобат и младият му председател Аспарух Иванов. Присъстващите имаха възможност да зададат своите въпроси към Кирил Добрев, а в края на срещата той връчи и членските карти на новопостъпилите в редиците на БСП младежи.До края на деня заместник-председателят на НС на БСП ще посети Айтос и Бургас, а утре Кирил Добрев ще разговаря с хората в Созопол и Несебър. ", "date": "2018.01.20", "title": "Кирил Добрев: Колкото повече управляват ГЕРБ, толкова по-малко държава остава"}
{"url": "http://www.cross.bg/koreya-severna-kndr-1565899.html", "text": "/КРОСС/ Вече е официално - спортисти от Северна Корея ще участват на Зимните олимпийски игри в Южна Корея през следващия месец. След като участието беше договорено между Северна и Южна Корея, сега заявката бе утвърдена и от президента на Международния олимпийски комитет Томас Бах.Спортистите на двете страни ще излязат заедно под един обединен корейски флаг, обяви Бах след среща в Лозана, Швейцария, на която присъстваха представители на националните комитети на двете държави и на комитета, организиращ игрите в Пьончан, предава news.bg.Северна Корея ще изпрати общо 22 спортисти. Те ще участват в 5 спорта. Ще има и обединен женски отбор по хокей на лед на КНДР и Реп. Корея, което се случва за първи път в олимпийската история.Другите спортовете са: фигурно пързаляне, бързо пързаляне с кънки, ски бягане и ски алпийски дисциплини.Така в обединения хокеен отбор КНДР ще включи свои 12 състезателки (23 ще бъдат южнокорейките), двойка във фигурното пързаляне, двама мъже в бързото пързаляне с кънки, двама мъже и една жена в ски бягането и двама мъж и жена в алпийските ски - конкретно в слалома и гигантския слалом.Делегацията на КНДР ще включва 24 треньори и официални представители.Бах \"искрено благодари на правителствата на КНДР и Южна Корея\".Игрите ще се проведат от 9 до 25 февруари.", "date": "2018.01.20", "title": "Северна Корея праща 22 спортисти на Игрите в Пьончан"}
{"url": "http://www.cross.bg/zona-sinyata-plovdiv-1565896.html", "text": "/КРОСС/ Местната власт в Пловдив предвижда поскъпване на престоя в Синята зона с нови 50 стотинки. Новото увеличение трябва да влезе в сила от 1 април, съобщава БТВ.След като преди година и половина билета за час престой в Синята зона поскъпна от 1 лев на 1,50 лв., сега следва нова изненада. От 1 април цената ще стане 2 лв.Основният аргумент е, че по този начин ще бъде съкратено автомобилното движение и вредните емисии във въздуха ще са по-малко.„Това е наложително, тъй като броят на свободните места в Синя зона е много малък и едно търсене на свободно място отнема време, което създава предпоставки за едно по-продължително движение на автомобилите\", поясни Златин Велев, зам.-кмет по транспорта в Пловдив.Пловдивчани обаче не са ентусиазирани. Опозицията в местния парламент няма да подкрепи предложението с аргумента, че не е финансово обосновано.От общината се надяват поскъпването на Синята зона да промени картината, според която Пловдив е сред градовете с най-мръсен въздух в България. Дали това ще се случи - предстои да разберем.", "date": "2018.01.20", "title": "Синята зона в Пловдив поскъпва"}
{"url": "http://www.cross.bg/makedoniya-tzipras-gurtziya-1565900.html", "text": "/КРОСС/ Точно в момента, в който изглежда, че има затопляне между Гърция и Македония, Алексис Ципрас е на път отново да взриви отношенията между двете страни.\"Македонската нация никога не е съществувала\". Този цитат от иказването на гръцкия премиер вади вестник „Етнос\", за да рекламира интервю с него, което ще бъде публикувано в неделя, предава „Нова телевизия\". Във въпросното интервю Ципрас коментира спора за името с Македония, възможните решения, позицията на Атина по казуса и значението на въпроса за иредентизма.Изказването пък идва само ден, след като в друга изява пред медиите Ципрас се похвали, че има напредък в преговорите за името и изрази надежда, че ще бъде решен 25-годишен спор.В последните няколко дни гръцки и македонски представители преговаряха в ООН за новото име, като посредниците от обединените нации предложиха пет варианта.Както е известно Гърция не признава Република Македония под това ѝ име, заради което в международните организации тя фигурира като Бивша югославска република Македония или просто БЮРМ.", "date": "2018.01.20", "title": "Ципрас: Македонска нация никога не е съществувала"}
{"url": "http://www.cross.bg/bulgariya-germaniya-merkel-1565901.html", "text": "/КРОСС/ Очакваме много от Българското председателство и споделяме целите му. Това обяви канцлерът на Германия Ангела Меркел на пресконференцията след срещата с премиера Бойко Борисов в София, предава „Фокус\".„Радвам се, че имам възможност в началото на Българското председателство да гостувам тук. Очакваме много от него, подготвено е отлично от българското правителство. Мотото „Съединението прави силата\" е точно това, от което има нужда ЕС\", заяви Меркел.По думите ѝ от географското си положение България може да направи много за развитието на отношенията със съседите си.„Много активно говорихме за тези отношения. Например за неформалната среща, която иска да се проведе в София за Западните Балкани. Напълно споделяме целите на Българското председателство\", коментира тя.\"Можем да разчитаме на управлението в България. Знаем, че председателството е много добре подготвено. Добрия живот в мирна Европа се нуждае и от участието на Западните Балкани, от това те да получат европейска перспектива. Трябва да покажем видими успехи, Ще поканим Великобритания към така наречения „Берлински процес\", който Германия иницира тази година. Ще работим ръка за ръка\", заяви Меркел и поясни в каква насока ще се работи.\"Трябва да улесним процеса на свързаност, тоест да дадем възможност на хората да се свържат чрез инфраструктурата. Ще насърчим инфраструктурните проекти и ще работим в тясно сътрудничество\", допълни тя.По отношение на сътрудничеството с Турция и въпросите за миграцията, тя отбеляза, че България ще продължи работата по досието за общата европейска политика в областта на убежището.\"Искам да благодаря на България за начина, по който пази нашата външна граница, тази задача е изключително трудна, особено по българо-турската граница. \"Фронтекс\" подкрепя България, Германия подкрепя България с думи и дела, основната работа обаче трябва да бъде свършена тук, за което искам да ти благодаря\", обърна се тя към премиера Борисов.\"Приветствам идеята на България да изгради във Варна газов хъб, който да диверсифицира доставките на газ в Европейския съюз. България има стратегическо положение по отношение на този проекти затова ние го подкрепяме\", каза още Ангела Меркел.Очаквано тя коментира и темата за влизането на България в Шенген.„Обсъждаме отдавна присъединяването на България към Шенген. Виждаме какви усилия полага България. Подкрепяме България и на практика към днешна дата тя вече пази външна граница на Съюза - българо-турската граница. Мисля, че тази тема доста бързо отново ще застане на дневен ред. Не мога да ви кажа конкретна дата, но според мен в най-скоро време, постепенно и на етапи, ще започнат да се въвеждат правилата на Шенгенското пространство, на първо място по летищата\", коментира Меркел.По отношение на евроинтеграцията на Западните Балкани те отчете, че Германия вижда перспектива за присъединяването им.„За нас е важно това присъединяване да стане на основа на изпълняване на критериите. Ние можем да отваряме глави и да водим преговори, но съответната държава трябва да покаже резултати\", допълни още канцлерът на Германия.„Изчакваме конгреса на Социалдемократическата партия и се надяваме да започнем разговори за коалиция и за създаване на стабилно правителство. Но, както казах и в новогодишното ни обръщение, светът не ни чака, няма да ни чака и аз като изпълняващ длъжността министър-председател съм длъжна да дойда в България и да покажа с моето посещение, че подкрепяме Българското председателство\", посочи Меркел„Знаем от собствен опит, че това е нещо много голямо, знаем колко интензивно се подготвяхме за него. Разговорът беше много интересен, защото перспективата, която сподели България е перспектива, която и ние споделяме по отношение на политиката на съседство, икономическото развитие и т.н. Опитвам да изпълнявам по най-добрия възможен начин ежедневните си задължения и успоредно с това да работя за създаването на стабилно правителство в Германия\", допълни още канцлерът на Германия.   ", "date": "2018.01.20", "title": "Меркел в София: Германия подкрепя България с думи и дела"}
{"url": "http://www.cross.bg/makedoniya-zaharieva-tazi-1565897.html", "text": "/КРОСС/ Реалистично е Македония да получи покана за членство в Европейския съюз още тази година. Мнението изрази в предаването „Седмицата\" на „Дарик\" министърът на външните работи Екатерина Захариева.\"При напредък за разговора за името и при напредък за плана за реформи, който те имат. Те имат доста амбициозен план, който имаха възможност да представят\", допълни още тя.Външният министър припомни, че Македония има статут на кандидат за член на съюза още от 2005 г., но политиката на страната за нерешаване на проблемите със съседите ѝ я е довела до 13-годишно закъснение.\"Радвам се, че правителството в Македония разбра, че политиката срещу не е политиката на европейските ценности\", обясни Захариева.Тя определи подписването на договора за добросъседство с Македония като събитието на 2017 г.„Всъщност много правителства са работили преди това по тази сага и много се радвам, че тя най-накрая приключи. Но по-важното е, че този договор се спазва още преди да влезе в сила. Лично аз не можех да си представя например двамата премиери да отидат пред паметника на цар Самуил в София или пред паметника на Гоце Делчев в Скопие. И тази промяна в отношението на политическо ниво се усеща и между хората\" поясни още Захариева. ", "date": "2018.01.20", "title": "Захариева: Реалистично е Македония да получи покана за членство в ЕС още тази година"}
{"url": "http://www.cross.bg/nyama-byala-gara-1565882.html", "text": "/КРОСС/ Цистерна с газ, част от влакова композиция, дерайлира на гара Бяла, съобщава БТВ.Инцидентът станал при извършване на маневра в гарата. Няма пострадали хора. Няма изтичане на газ от цистерната.На място са изпратени екипи на пожарната и полицията. Изпратен е и кран, който да вдигне цистерната.\"В 09.25 ч., в гара Бяла, маневрен състав на Булмаркет извършва маневра, без да е получил разрешение за извършването ѝ. Вследствие на това, извън релсите с първата талига излиза един от вагоните, пълен с пропан-бутан. Няма изтичане на газ от вагона.Няма и не е имало опасност за населението.Няма прекъсване на движението на влаковете в участъка.На място са органите на МВР,  Гражданска защита, авариен екип и възстановителни средства на НКЖИ.Назначена е комисия за установяване на причините за инцидента.В 12.30 часа вагонът е върнат на релсите\".  ", "date": "2018.01.20", "title": "Цистерна с газ дерайлира на гара Бяла"}
{"url": "http://www.cross.bg/avtomobil-turgovishte-syzyki-1565883.html", "text": "/КРОСС/ Мъж на 47 години загина след катастрофа на пътя София-Варна.При инцидента са ранени други двама души, които са настанени в болница с множество наранявания.Ударът станал снощи около 21.35 часа, съобщиха от полицията в Търговище.На първокласен път I-4 в община Търговище в близост до заведение 28-годишен шофьор с автомобил „Сузуки\" навлиза в лентата за насрещно движение.Заради маневрата се блъска в правомерно движещ се лек автомобил с монтанска регистрация. Колата е собственост и е управлявана от Л. К. от Монтана.В резултат на пътния инцидент на място е починал пътувалият в лекия автомобил „Сузуки\" 47-годишен мъж от Варна.Двамата водачи са настанени за лечение в МБАЛ-Търговище.Образувано е досъдебно производство.", "date": "2018.01.20", "title": "Един човек загина, а други двама са ранени след катастрофа край Търговище"}
{"url": "http://www.cross.bg/turgovishte-izmama-leva-1565884.html", "text": "/КРОСС/ В резултат на съвместни действия, предприети от служители на сектор „Измами\" към ГД „Национална полиция\", ОДМВР - Търговище и ОДМВР-Велико Търново, на 19 януари в Търговище е задържан участник в телефонна измама за крупна сума, съобщават от МВР.Същия ден, 66-годишна жена от Търговище получила обаждане на стационарния телефон в службата си от мъж, представил се за полицейски служител. Той ѝ обяснил, че ако предостави наличните си пари на извършители на измама, които вероятно ще ѝ позвънят, ще помогне на полицията да ги задържи. Уверил я, че веднага след това сумата ще ѝ бъде върната. Вярвайки че помага, жената изтеглила от сметката си в банка 76 000 лева, поставила ги в найлонов плик и ги оставила на указаното в телефонен разговор място - в непосредствена близост до кошче за смет на детска площадка в междублоково пространство в централната част на града.Около 15 часа, непосредствено след прибиране на плика с парите, полицаите задържали младеж, въпреки опита му да избяга. Установена е самоличността му - 16-годишен от Търговище, с регистрация за наркотици. Наложена му е полицейска мярка за срок до 24 часа. По случая е образувано досъдебно производство по чл. 209 от Наказателния кодекс.Работата по документиране на престъплението продължава под ръководството на прокурор от Районната прокуратура - Търговище. Проверява се съпричастността на задържания към още една измама, осъществена отново в Търговище - в началото на този месец по същия сценарий е била въведена в заблуждение 77-годишна самотно живееща жена от града. Тогава тя хвърлила през терасата на жилището си 1600 лева. ", "date": "2018.01.20", "title": "Хванаха 16-годишен за телефонна измама за 76 хиляди лева"}
{"url": "http://www.cross.bg/ycheni-mars-ysloviya-1565881.html", "text": "/КРОСС/ Учени от ирландския град Лимерик направиха огромен пробив за възможността някой ден човечеството да засели Марс. Те са отгледали семена в условия, възможно най-близки до тези на Червената планета.\"Нашите опити, които започнаха преди повече от десет години, завършиха с успех\", заяви ръководителят на екипа Мишел Бенет.Посадъчният материал за краставици, салати, чушки, спанак и репички бе отгледан при ниски температури.\"Сега идва следващият етап - отглеждането на разсада - ще го проведем на Антарктида. Там температурата достига до минус 40 градуса, колкото показват и термометрите на Марс\", посочи още специалистът. ", "date": "2018.01.20", "title": "Учени отгледаха семена на зеленчуци при марсиански условия"}
{"url": "http://www.cross.bg/vigenin-tazi-konventziyata-1565886.html", "text": "/КРОСС/ „Когато се правят системи, които позволяват манипулиране и е доказано, че има такова, някой или е поръчал така да бъде направена тази система, или с протекцията на високо равнище се правят тези опити и липсва последващ контрол. Не може да се хвърли отговорност за такъв тип действия на най-ниските равнища\". Това заяви народният представител от ПГ на „БСП за България\" Кристиан Вигенин пред „Дарик\" радио.Той подчерта, че след действията на прокуратурата и доклада за Българската агенция за цнтрализирана информационна система (БАЦИС) нищо не е направено, за да бъде прекратена тази практика.„Във вътрешната комисия е показано нагледно как се случва това - минават камиони, без да бъдат регистрирани. Това е само един от примерите за това как корупцията е проникнала навсякъде и е пропила държавното управление\", каза още той.Според него с вота на недоверие БСП е направила  първата стъпка - ГЕРБ спряха да отричат факта, че има корупция.„Признаването на този факт е предпоставка да се направят и следващи стъпки. Големият въпрос е - иска ли властта реално да се бори с корупцията или просто ще си дава вид, че го прави с най-разнообразни мерки\", уточни той.Като пример посочи новия антикорупционен закон, за който ще се чака една година да се разбере дали ще сработи. „След това ще си кажем, че трябва още малко да се пипне и да му дадем още време да проработи\", допълни Вигенин.Според него корупцията се е превърнала в държавна политика и това се приема за съвсем нормално и разбираемо, а точно това спира развитието в държавата.По повод Истанбулската конвенцията Кристиан Вигенин обясни, че тя е приета през 2011 г., \"без гласуване\", а не с консенсус, което показва противоречиви реакции в Съвета на Европа.„Част от страните я подписват още тогава, но някои от тях все още не са я ратифицирали\", каза още той.Народният представител подчерта, че първото правителство на ГЕРБ не подписва тази Конвенция.„По времето на БСП заявяваме позиция, че трябва да се види как тази Конвенция ще бъде прилагана и какви ще са резултатите. Идеята ни е била да се подготви законодателство, което да въведе нормите, свързани с домашното насилие над жени, предвидени в Конвенцията, в нашето вътрешно законодателство, а въпросът с Конвенцията да бъде отложен във времето\", поясни той.По неговите думи този документ има задължаващ характер за нас, ако ние я ратифицираме, защото сме член на Съвета на Европа. Вигенин обясни, че тази ратификация не е толкова безобидна.„С ратификацията ние поемаме международен ангажимент да я прилагаме в нашето вътрешно законодателство, политиката на държавата. Има ангажименти и към образованието. Заедно с това има и мониторингов комитет към тази Конвенция, който следи как всяка една страна, ратифицирала документа, изпълнява своите ангажименти\", заяви депутатът.„Като социалисти получихме не малко критики от нашето собствено политическо семейство за това, че не подкрепяме документа. Мисля, че мина времето, когато България ратифицираше документи само, за да изглежда проевропейска и модерна\", допълни той.Според Кристиан Вигенин целият проблем тръгва от второто правителство на Борисов, когато министър Захариева категорично подценяват темата.„Тогава България е председател на Комитета на министрите към Съвета на Европа и са преценили, че чисто политически е добър жест България да подпише Конвенцията. Сега вероятно отново същият министър, но вече в друга позиция - външен министър, заедно с Цецка Цачева, решават, че също би било чудесно, в прилив на желание да покажат европейската си същност във връзка с председателството, да вземат и да я ратифицират\", коментира той и допълни: „Не помня случай, когато да се стигне до гласуване и половината правителство е против. И въпреки това, насила, да го вкарват в парламента, където ситуацията е още по-сложна\".Според него ГЕРБ ще трябва да поеме цялата отговорност и вина за начина, по който се случи всичко.„Ние предприехме действия - внесохме първите проектозакони, свързани със съдържанието на тази Конвенция. Надявам се ГЕРБ да подкрепи законодателството, което би произтекло от нея, но останалите неща, които са съмнителни, двусмислени и дебатът, който се проведе до сега, не е в полза на Конвенцията. Не можем да вървим срещу българското общество\", категоричен е Кристиан Вигенин. ", "date": "2018.01.20", "title": "Вигенин: Манипулирането на системата БАЦИС е пример за корупция в управлението"}
{"url": "http://www.cross.bg/dimitrov-kirios-grigor-1565885.html", "text": "/КРОСС/ Григор Димитров ще играе 1/8-финалния си мач от Australian Open срещу надеждата на домакините  Ник Кириос от 10 часа българско време в неделя.Двубоят ще е първи за вечерната сесия на \"Род Лейвър Арина\" в Мелбърн. Със сигурност кортът с капацитет за 14 820 зрители ще е пълен за битката между Димитров и Кириос.До момента Димитров има 2 победи от 3 мача срещу австралиеца, син на гръцки бояджия и малайзийска принцеса. Кириос спечели последната среща между двамата - полуфинала на турнира в Бризбейн, който бе само преди няколко седмици - по-рано през този месец.При успех срещу Ник Кириос на четвъртфиналите Григор Димитров ще се изправи срещу победителя от двубоя Кайл Едмънд - Андреас Сепи. ", "date": "2018.01.20", "title": "Григор Димитров излиза в 10 часа в неделя на 1/8-финалите в Мелбърн"}
{"url": "http://www.cross.bg/avstraliya-minyti-bezpilotni-1565889.html", "text": "/КРОСС/ В Австралия двама удавници бяха спасени с помощта на дрон. Още през 2015 г. там стартира проект за патрулиране с безпилотни апарати по плажовете и крайбрежните води с цел по-добро проследяване на акулите, които могат да бъдат опасни за къпещите се, но ето, че дроновете вече изпълняват и други задачи, предава Technews.Вчера, в района на градчето Ленъкс Хед е проведена първата спасителна операция с помощта на дрон. Двама души били в беда по време на силен прилив, разказва The Sydney Morning Herald. Само няколко минути, след като получава сигнал от спасителя Джай Шеридан, дронът открива давещите се и им хвърля надуваем спасителен елемент, който им позволява да стигнат безопасно до брега.„Операцията би отнела на спасителите още няколко минути, за да стигнат до давещите си\", коментира Шеридан.Вероятно в конкретната ситуация тези допълнителни минути нямаше да са фатални, но в други случаи те биха коствали човешки живот.През декември миналата година правителството на Австралия реши да инвестира 430 000 долара в безпилотни летателни апарати, чиято мисия е да наблюдават северното крайбрежие на Австралия за акули. Идеята очевидно е работеща, дори извън основния ѝ замисъл. ", "date": "2018.01.20", "title": "Дрон спаси удавници в Австралия"}
{"url": "http://www.cross.bg/ferrari-pazara-tesla-1565888.html", "text": "/КРОСС/ Италианският производител на спортни коли Ferrari възнамерява да конкурира Tesla на пазара за електромобили, стана ясно през седмицата от изявление на висш мениджър на компанията.По думите на изпълнителния директор Серджио Маркионе, Ferrari планира да разработи електрическа суперкола, за да конкурира лидера на пазара - американската Tesla начело с Илон Мъск, предава Блумбърг.Миналата есен Tesla представи модел Roadster, който развива скорост до 400 км/ч и може да измине 1000 км с едно зареждане на батерията. Маркионе е впечатлен от Roadster, но казва, че ако на пазара се появи електрически суперавтомобил, той ще бъде именно от Ferrari.Преходът на Ferrari към електромобили няма да бъде рязък, допълва Маркионе. Първоначално компанията ще пусне автомобили с хибридни двигатели. Ferrari си дава не повече от 10 години, за да промени своя бизнес подход, в съответствие с новите условия на пазара. ", "date": "2018.01.20", "title": "\"Ферари\" планира да прави електрически суперавтомобили"}
{"url": "http://www.cross.bg/lekarite-bolnitzata-deteto-1565891.html", "text": "/КРОСС/ Момченце на четири години почина в болницата в Разлог, където е било лекувано от астма. Родителите обвиниха лекарите за смъртта на детето. Жители от ромската махала в града се събраха на протест пред болничното заведение, съобщава БНР.Преди 15 дни четиригодишното момченце е било прието в детското отделение на болницата в Разлог с вирусна инфекция и тежки пристъпи на астма. Според родителите по време на лечението детето е показало алергична реакция към антибиотика \"Медаксон\", с който е лекувано. Тази сутрин състоянието му се влошило рязко. По думите на майката, момченцето е починало, след като лекарите са му поставили три инжекции \"Урбазон\" през няколко минути.Директорът на болницата в Разлог д-р Божидар Велев обясни, че детето има тежки заболявания още от раждането си и е починало въпреки усилията на лекарите.\"Дете с ДЦП-детска церебрална парализа, което се е лекувало в отделенията - с дихателна и сърдечна недостатъчност и астма. Влошава се изведнъж рязко, прави остра дихателна и сърдечна недостатъчност и е починало, въпреки реанимации и така нататък\", коментира той.Тялото на починалото момченце е предадено за съдебно-медицинска експертиза в Благоевград. Около 40 жители от ромската махала се събраха в двора на болничното заведение и обвиняваха лекарите за смъртта на детето. В района на болницата има засилено полицейско присъствие. ", "date": "2018.01.20", "title": "4-годишно почина в Разлог, родителите обвиниха лекарите, жители на ромската махала излязоха на протест пред болницата"}
{"url": "http://www.cross.bg/gyokov-georgi-bulgariya-1565887.html", "text": "/КРОСС/ Истанбулската конвенция поляризира обществото, противостоят си даже партиите в управляващата коалиция. Това коментира в интервю за обзорното седмично предаване „Метроном\" на радио „Фокус\" народният представител от ПГ на „БСП за България\" Георги Гьоков по повод предстоящото обсъждане на ратификацията на документа в Народното събрание на 23 януари.По думите му правителството е внесло конвенцията за ратификация твърде прибързано и без провеждане на обществени дебати, което не е позволило евентуален консенсус по въпроса.„Защо точно сега, защо точно по този начин? Това е част от опита за промяна на европейското обществено съзнание под прикритието на борба за правата на човека. Националният съвет на БСП не подкрепя ратификацията на Истанбулската конвенция, основно заради текстовете, където се въвежда странното понятие за „социален пол\", говори се за изкореняване на предразсъдъци, обичаи и традиции, вменява се включване в учебния материал на въпроси за нестереотипни роли на пола. В битката за равноправие и ненасилие можем да постигнем много повече от записаното в конвенцията, ако имаме консенсус и ангажираност на управляващи и опозиция. За правата на жените в световен и европейски план най-много заслуги имат левите партии, организации и движения, а в България най-голяма е заслугата на БСП\", уточни Георги Гьоков.Той припомни още, че от БСП са внесли предложения за промени в Наказателния кодекс, във връзка с конвенцията. Георги Гьоков отбеляза също, че чрез инициатива на БСП насилието над жени, което е престъпление от частен характер, може да се превърне в деяние с обществен характер. Народният представител уточни, че това е бързата, но не и последната реакция на Левицата във връзка с насилието, както над жени, така и над деца. Според Гьоков в България има законодателство, което, ако се прилага правилно, ще даде доста по-добри резултати.", "date": "2018.01.20", "title": "Гьоков: БСП не подкрепя Истанбулската конвенция, основно заради странното понятие \"социален пол\""}
{"url": "http://www.cross.bg/plochev-dymite-durzhavata-1565871.html", "text": "/КРОСС/ „Ще избутаме още година-две и системата на здравеопазването ще се срине. Парите няма да стигнат, политическата обстановка няма да позволи отново да се преразгледа бюджета на Националната здравноосигурителна каса\". Това обяви лично директорът на НЗОК проф. Камен Плочев в интервю за БТВ.„Системата е зле конструирана. Тази система генерира именно тези резултати - хроничен недоимък и това е поради две причини. Първо, парите за здраве са много малко и второ - трябва да се реши законодателно как да се използват тези пари\", смята Плочев.Той е категоричен, че има много хора в държавата, които се съпротивляват срещу реформата в здравеопазването. По думите му именно те са причината все още да нямаме електронно здравеопазване, защото ако имаме „всичко се вижда\".Управителят на НЗОК посочи, че разходите са толкова големи и ирационални за здраве, че се плаща за бутикова услуга, а се получава стандарт „Илиянци\". „Не се отричам от думите си. За съжаление, за 6 месеца не можах нищо да променя и не знам дали въобще ще мога да променя. Аз съм боец, но наистина съпротивата е голяма. След като си плащам здравната осигуровка, държавата трябва в Ловеч, във Враца, където поискам, да има място, където аз да получа парите, които съм си дал\", каза още проф. Камен Плочев.Проблемът с общинските болници„Има два варианта. Единият е да оставим нещата на естествената финансова еволюция. Който не може да се справи - фалира и излиза от пазара. Другият е да продължим по стария начин - плащане, плащане, плащане, без терапевтичен ефект\", допълни шефът на Здравната каса.По думите му вторият вариант по никакъв начин не дисциплинира управителите на лечебните заведения.„Тук държавата е крайно време да осъзнае, че с тези 8% ние не можем да осигурим съвременна медицина\", допълни Плочев.Той заяви, че ако сега беше премиер, щеше да подготви програма за вдигане на здравната вноска.Решението на ВАС за лимитите в болницитеМиналата седмица Върховният административен съд определи, че окончателното решение за въвеждането на бюджетни лимити на болниците през 2015 г. е нищожно.„ВАС не са отменяли лимити. Не е надзора органа, който да взима решение колко пари да се дават в болницата и колко да остават в резерв\", категоричен е Плочев.Мораториумът на лекарстватаВ студиото на „Тази събота\" беше и д-р Галя Кондева, която коментира мораториума на лекарствата.„Обсъждани са мерки за оптимизиране на разход. Вярно е, че чисто нормативно е разписано, че за определени лекарствени продукти ще има проследяване на ефект. Това е за първи път по решение на Националния съвет\", коментира Кондева.По думите ѝ за миналата година има преразход за онкологични лекарства и са заплатени 327 млн. лв.Тя поясни, че парите в бюджета винаги са били малко и се използват всички механизми, за да се справят с положението.  ", "date": "2018.01.20", "title": "Шефът на НЗОК: До година-две системата на здравеопазването ще се срине"}
{"url": "http://www.cross.bg/obrazovanie-stydenti-bydapeshta-1565875.html", "text": "/КРОСС/ Хиляди ученици и студенти протестираха днес пред парламента в Будапеща с настояване за реформа в образователната система, която според тях не може да ги подготви за живота в XXI век, предава „Ройтерс\", цитирана от БТВ.Според учащите системата е прекалено съсредоточена върху механичното и сляпо наизустяване на факти и не насърчава критичното мислене и креативността.Под мразовития дъжд ученици и студенти издигаха транспаранти с надписи като „Усещам, че онемявам\", „Мозъкът ми се смалява\" или „Демократично и модерно образование за всички\". В листовки, раздавани по време на протеста, се настояваше за свободен избор на учебници и за съкращаване на задължителните учебни часове.Критици на дясното правителство на премиера Виктор Орбан казват, че то не е реформирало държавните системи за образование и здравеопазване, които страдат от голямо „изтичане на мозъци\" на Запад.  ", "date": "2018.01.20", "title": "Младежи протестират в Будапеща за по-добро образование"}
{"url": "http://www.cross.bg/novakov-mlrd-taka-1565873.html", "text": "/КРОСС/ Бюджетът на Европейския съюз след Брезкит ще бъде най-сериозното изпитание за Общността досега. Говорим за 100 млрд. евро по-малко. Това съобщи в \"Денят ON AIR\" евродепутатът от ГЕРБ/Европейска народна партия Андрей Новаков.Той подчерта, че дори дълговата криза в Гърция не е била толкова тежко изпитание, колкото бюджетът на ЕС.\"Малко над 10 млрд. евро годишно ще липсват заради това, че Великобритания ще спре да плаща своята вноска\", продължи гостът.Новаков вижда две опции за изход от сложната ситуация, в която е поставен Съюзът след Брекдит. Едната е държавите членки да увеличат вноските си, така че да се покрие същото ниво на финансиране. По този начин да е възможно подсигуряването на обезлюдените региони, транспорта, гражданското развитие, земеделието и всички останали сектори.\"В противен случай ще се наложи да намалим броя политики, които ЕС ще финансира в държавите членки или другата страна - да се намали обемът на финансиране\", констатира гостът на Bulgaria ON AIR.Новаков има надежди веднага след края на политическата криза в Германия, ако канцлер отново бъде Ангела Меркел, тя да даде тласък по-големите държави да се съгласят да плащат малко повече, така че стабилността в ЕС да се запази.\"Иначе ситуацията ще се усложни за бедните и развиващи се райони\", отбеляза евродепутатът.Като втора опция Андрей Новаков представи неустойката, която Великобритания трябва да заплати за излизането си от ЕС. Тези средства биха могли да се използват за покриване на разликите след Brexit, обясни той.\"Ако Обединеното кралство плати 60-70 млрд., в следващите 7 години ще можем да си решим проблема, ще спечелим време, в което да изградим собствени ресурси и приходи, независим бюджет\", уверен е Новаков.Също така евродепутатът определи като \"смело решение\" страната ни да обяви краен срок за влизане в чакалнята на еврозоната.\"Ако нещо ще ни направи по-богати, по-силна държава - то е влизането в единната валута\", заключи той.  ", "date": "2018.01.20", "title": "Бюджетът след Брекзит ще се окаже най-сериозното изпитание за ЕС"}
{"url": "http://www.cross.bg/blagoevgrad-poslednite-gripna-1565872.html", "text": "/КРОСС/ В София има 203 болни от грип на 10 хиляди души, съобщава „Нова телевизия\". Или иначе казано 2 процента от населението. Броят на болните в столицата през последните дни всъщност намалява.В Благоевград учениците няма да учат заради обявената грипна епидемия. Болничните отделения са пълни. Част от пациентите получават и усложнения.След Перник и Пазарджик грипна епидемия беше обявена и в община Благоевград. Предепидемична е обстановката в област Стара Загора. Много са болните в община Димитровград, но все още недостатъчно, за да се говори за предепидемични нива.Това са последните данни на Министерство на здравеопазването. Оттам обаче уточняват, че картината е доста динамична.", "date": "2018.01.20", "title": "Два процента от софиянци болни от грип"}
{"url": "http://www.cross.bg/tyristi-chyzhdestranni-prihodite-1565874.html", "text": "/КРОСС/ Общо 6,6 млрд. лв. са приходите от международен туризъм в България за периода януари-ноември 2017 г., съобщиха от Министерството на туризма.Според министър Николина Ангелкова данните на БНБ показват устойчиво развити е на отрасъла. За периода януари-ноември 2017 г. приходите от чуждестранни визити у нас възлизат на над 6,6 млрд. лв. Ръстът им спрямо същите месеци на 2016 г. е 9,1%.По данни на НСИ от началото на 2017 г. до ноември страната ни е посрещнала над 8,4 млн. чуждестранни гости. Това е с над 1 млн. повече от собственото ни население. Отбелязваме повече от 7% ръст в броя на чуждите туристи спрямо същия период на 2016 г., която бе рекордна в историята на отрасъла.Постиженията са обнадеждаващи. Очакванията ни са за 8,7 млн. чуждестранни туристи за цялата 2017 г., прогнозира министър Ангелкова.По данни на МТ страните от ЕС продължават да са най-големият генериращ пазар за международен туризъм на България с относителен дял близо 62 на сто и общ обем от около 5,2 млн. посещения за първите 11 месеца на 2017 г.Това е почти 8% ръст спрямо същия период на предходната година. Най-много туристи - по над 1 млн. - са ни посетили през това време от Гърция и Румъния. Увеличение има на повечето пазари от Европа и извън нея - Германия 5% ръст, Турция 12%, Полша 8%, Сърбия 5%, Великобритания 24%, Украйна 15%, Молдова 17%, Израел 12%, Франция 19%, Италия 11%, Холандия 23%, Белгия 35%, САЩ 10%, Испания 37%, Швеция 35%, Ирландия 19%, отчетоха от Министерството на туризма.", "date": "2018.01.20", "title": "6,6 милиарда лева били приходите от чуждестранни туристи през 2017-а"}
{"url": "http://www.cross.bg/hotel-finlandiya-leden-1565870.html", "text": "/КРОСС/ Леден хотел на тема \"Игра на тронове\" беше открит във Финландия. Изграждането му е съвместен проект между местна хотелска верига и американските продуценти на хитовия сериал.Хотелът се намира в Снежното село на веригата \"Лапландски хотели\" в Китила, на 150 км от Северния полярен кръг.Леденият хотел ще остане отворен до април. Освен стаи в него има бар и параклис за сватбени церемонии. Очакванията са гостите да отсядат само за една нощ заради минусовите температури.  ", "date": "2018.01.20", "title": "Леден хотел на тема \"Игра на тронове\" отвори врати във Финландия"}
{"url": "http://www.cross.bg/vstrani-suobshtava-durvetata-1565878.html", "text": "/КРОСС/ Жестока трагедия, при която загинаха 11 души се разигра в Турция, съобщава \"Хюриет\". Драмата стана при катастрофа с автобус на магистралата от Анкара за Бурса, в провинция Ескишехир.Ученици, част от които с родителите си, отивали на ски ваканция в курорта Улудаг. Автобусът обаче изгубил контрол и се забил в дърветата встрани от магистралата, в резултат на което 11 са загиналите, а още 44 души са ранени. Не се съобщава колко от жертвите са възрастни и колко деца.Двамата шофьори са сред оцелелите и веднага са били арестувани. Първоначалната версия на властите е, че шофиралият водач е заспал на волана. Огледът показва, че нямало заледявания по пътя, заради което заспиването излиза като водеща версия как шоьорът е успял да излезе от широката трилентова магистрала, да премине през загражденията встрани и да се забие в дърветата.", "date": "2018.01.20", "title": "Трагедия в Турция. Автобус с ученици се заби в дърво - 11 загинаха"}
{"url": "http://www.cross.bg/kitaii-hyan-stranata-1565876.html", "text": "/КРОСС/ Китайското външно министерство обвини американски военен кораб в нарушаване на суверенитета на страната, предава „Ройтерс\", цитирана от „Фокус\".Според Пекин, американският ескадрен миноносец „Хоппър\" е нарушил морските граници на Китай край остров Хуан тън в Южнокитайско море. Все още няма официална реакция от страна на Белия дом.Остров Хуан тън е територия, за която претендират едновременно Китай и Филипините. ", "date": "2018.01.20", "title": "Китай обвини САЩ в нарушаване на суверенитета на страната"}
{"url": "http://www.cross.bg/stranata-referendym-shveiitzariya-1565879.html", "text": "/КРОСС/ В Швейцария ще се проведе референдум за високите разходи за живот в страната. Активисти, настояващи за ефективни мерки за намаляване на цените на потребителските стоки и услуги, са успели да съберат необходимия брой подписи за допитване по темата, предава БНР.Инициативата, която носи името \"Не на острова на скъпотията - за справедливи цени\", е подкрепена от депутати от всички по- големи партии в страната, включително от четирите, които участват в правителството. ", "date": "2018.01.20", "title": "Високите цени в Швейцария отиват на референдум"}
{"url": "http://www.cross.bg/diktator-tyrtziya-zabraniha-1565877.html", "text": "/КРОСС/ Властите в Истанбул забраниха планирано представление на пиеса за диктатор, позовавайки се на дадените им правомощия в рамките на извънредното положение в Турция, предава „Ройтерс\", цитирана от БНР.\"Просто диктатор\" е продължителен монолог на владетел на неуточнена страна, който разказва за своето издигане на власт. Докато диктаторът говори, се чуват скандиранията на разгневени демонстранти, които приближават резиденцията му, но това не го безпокои.Тази сутрин полицията уведоми театъра в квартал Кадъкьой, че представянето на пиесата в което и да е открито или закрито пространство в квартала се забранява. Актьорът, който представя моноспектакъла - Баръш Атай, който е открит критик на президента Ердоган, обеща на публиката, че все пак ще види спектакъла. ", "date": "2018.01.20", "title": "Цензура на изкуството в Турция, забраниха пиеса за диктатор"}
{"url": "http://www.cross.bg/frantziya-gabriel-suyuz-1565860.html", "text": "/КРОСС/ Германският външен министър Зигмар Габриел заяви, че страната му трябва да работи редом с Франция, за да подобри и задълбочи Европейския съюз, предава \"Франс прес\".„Франция и Германия, някога врагове, днес имат общата отговорност да развият цяла Европа по-нататък\", заяви Габриел, подчертавайки, че „реформата на икономическия и фискален съюз\" е приоритет.„Ние трябва да приемем историческата възможност, която имаме с президента на Франция Еманюел Макрон - убеден европеец, иначе някой ден ЕС ще съществува само на хартия\", допълни министърът.Очаква се в понеделник, 22 януари, парламентите на Германия и на Франция да приемат обща резолюция, призоваваща към подновяването на Елисейски договор, поставил началото на следвоенното сътрудничество на двете страни.", "date": "2018.01.20", "title": "Зигмар Габриел: Германия и Франция имат отговорност да развият Европейския съюз"}
{"url": "http://www.cross.bg/pokrivi-banite-bedstvenoto-1565906.html", "text": "/КРОСС/ Възстановено е електрозахранването във всички населени места в община Баните (обл. Смолян) след ураганния вятър. Със заповед на кмета Милен Белчев в късния следобед в събота е бедственото положение в общината е отменено, съобщава БНР.Тепърва ще се изчисляват нанесените щети от вятъра в четвъртък, който събори повече от 10 електрически стълба в горите на планинската област, отнесе покриви на административни сгради и разруши частично покриви на къщи в района. ", "date": "2018.01.20", "title": "Отменено е бедственото положение в Баните"}
{"url": "http://www.cross.bg/varna-zaradi-razkazva-1565863.html", "text": "/КРОСС/ „Помогнете на изоставения екипаж, Ние не сме роби, семействата ни страдат\" - с тези призиви 20 украински моряци от арестуван край Варна кораб излязоха на протест заради липсата на пари и провизии, предава БТВ.Плавателният съд пристигнал в корабостроителния завод във Варна миналия май, но ремонтът бил прекратен заради липса на плащания. Повечето от членовете на екипажа не са получавали заплати вече цяла година.„Семейството ми у дома с 2-годишно дете изнемогва - дошли са от банката да описват имуществото, може да загубя жилището си заради неплатени комунални услуги\", разказва електромеханикът Юрий Кукил. Старши механикът Ярослав Ярославов е получил само една заплата за 12 месеца, разказва, че доскоро са били без храна и ток.Собственик на кораба е офшорна компания. Според адв. Христо Раев незареждането на кораба е начин собственикът да изгони екипажа и така да не им плати заплатите.От Морска администрация са уведомили Украйна и Кипър, под чийто флаг е съдът.„Функциите на държавата...  да го задържим - да му кажем \"ти няма да го експлоатираш този кораб, в резултат на което ще търпиш загуби... В този случай не е така обаче, защото никой не бърза да го експлоатира\", признава Валентин Енчев от агенцията.Един от спасителните варианти е моряците да получат 4 заплати от застрахователя и да се приберат в родината. Така обаче те биха се отказали от останалите пари.", "date": "2018.01.20", "title": "Украински моряци протестират във Варна"}
{"url": "http://www.cross.bg/vychich-iska-kosovo-1565910.html", "text": "/КРОСС/ Чeтири дни след убийството в Косовска Митровица на опозиционния политик Оливер Иванович президентът на Сърбия Александър Вучич отиде днес на лобното му място и положи там венец.Властите в Белград обявиха като цел на двудневната президентска визита в Косово Вучич да окаже подкрепа на косовските сърби. От манастира Банска в Северно Косово той обеща \"сръбската държава да се бори по всички начини, за да им помогне\".Същевременно Вучич отправи миролюбиво послание към косовските албанци:„Независимо, че нерядко възприемат сърбите - не ми се иска да кажа като врагове, а като противници - и че нерядко имаме различни интереси - Сърбия не само иска мир, но и ще дадем всичко от себе си, за да запазим този мир. Ще направим всичко, за да можем да решим многогодишните и многовековните си противоречия. За да осигурим траен мир и сигурност за всяко сръбско и всяко албанско семейство\", коментира Вучич.Очаква се Вучич да посети още манастира в Грачаница и сръбския анклав Лаплье село край Прищина. ", "date": "2018.01.20", "title": "Вучич от Косово: Сърбия иска мир и ще го пази"}
{"url": "http://www.cross.bg/dali-ystanovi-imalo-1565861.html", "text": "/КРОСС/ Военнотранспортен самолет C-27J „Спартан\" е аварирал при извършване на учебна маневра на територията на авиобаза „Граф Игнатиево\", съобщиха от военновъздушните сили.Няма пострадали военнослужещи от екипажа.На самолета, обаче, са нанесени материални щети.Инцидентът е станал на земята.Военно-окръжната прокуратура в Пловдив вече се е сезирала за случилото се. Започнато е досъдебно производство, съобщава БТВ.Със случая е натоварено специализираното звено на служба „Военна полиция\". То трябва да събере данни и веществени доказателства, свързани с произшествието, да установи дали е имало опасни условия, при които то е възникнало, и дали са небезопасни действията и решенията на екипажа. Трябва да се установи също дали е имало повреди или отклонения в режимите на работа на съотвените системи и агрегати, както и дали има предишни случаи, които имат касателство към това произшествие. ", "date": "2018.01.20", "title": "Инцидент с военен \"Спартан\" в Граф Игнатиево"}
{"url": "http://www.cross.bg/partnyorstvo-referendym-tereza-1565865.html", "text": "/КРОСС/ Втори референдум във Великобритания по въпроса за излизането от Европейския съюз няма да има. Това категорично обяви британският министър-председател Тереза Мей в интервю за германския вестник \"Билд\".Тя обясни, че британската общественост вече е взела своето решение.„Страната напуска Евросъюза, но не и Европа, и желае партньорство\", подчерта Мей, като допълни, че голямата цел за Лондон е да договори всеобхватно споразумение за свободна търговия и партньорство в областта на сигурността. ", "date": "2018.01.20", "title": "Тереза Мей: Няма да има нов референдум за Брекзит"}
{"url": "http://www.cross.bg/negovo-nedelya-sveteiishestvo-1565866.html", "text": "/КРОСС/ На 21 януари, 15-а Неделя след Неделя подир Въздвижение - на Закхея, Св. Православна Църква почита паметта на преп. Максим Изповедник и Св. Мъченик Неофит.На този ден Негово Светейшество Българският Патриарх и Софийски Митрополит Неофит ще почете своя небесен покровител с тържествени св. литургия и благодарствен молебен отслужени в Софийската митрополитска катедрала \"Св. Неделя\", съобщават от Светия Синод.Началото на св. литургия ще бъде в 09:30 ч. и веднага след това (около 11:00 ч.) Негово Светейшество ще оглави и молебена. Поздравление от името на Св. Синод на БПЦ-БП ще поднесе Негово Високопреосвещенство Врачанският Митрополит Григорий, наместник на овдовелия Видински епархийски престол. От името на клира и миряните на Софийска епархия поздравителния адрес ще поднесе Протосингелът на епархията - Негово Високопреподобие архимандрит Василий.Негово Светейшество ще приема поздравления за празника в катедралата след молебена. ", "date": "2018.01.20", "title": "Патриархът ще отбележи имения си ден в катедралния храм \"Св. Неделя\""}
{"url": "http://www.cross.bg/bakadzhika-slavov-sobstvenikut-1565867.html", "text": "/КРОСС/ Задържан е собственикът на автобуса, който уби 18 души на Бакаджика през май 2009 г., съобщава БТВ, като се позовава на информация от прокуратурата в Ямбол.Слав Славов е открит в Северна България, след като беше обявен за издирване преди 6 години. Подозренията бяха, че се крие в чужбина.Трагедията стана на Спасовден, когато автобус \"Чавдар\", собственост на фирмата на Славов, се вряза в хората, празнуващи в местността Бакаджика край Ямбол.Шофьорът и собственикът на фирмата са осъдени на по 10 години затвор. Водачът почина, докато излежаваше присъдата си, а Славов успя да се укрие и остана в неизвестност до задържането си.", "date": "2018.01.20", "title": "Години по-късно намериха и задържаха осъдения собственик на автобуса убиец от Бакаджика"}
{"url": "http://www.cross.bg/putya-chetirima-katastrofa-1565868.html", "text": "/КРОСС/ Четирима души са пострадали при катастрофа на пътя Добринище-Банско, съобщава „Фокус\", като се позовава на информация от Областно пътно управление-Благоевград.Инцидентът е станал но около 23:45 часа тази нощ. Лекият автомобил излиза от пътя на заледен участък и се преобръща няколко пъти. Наложило се е пожарникари да режат купето на автомобила, за да извадят водача и тримата му спътници.Пострадалите са македонски граждани и са настанени в болницата в Разлог. Няма опасност за живота им. Те са с различни наранявания - контузии на гръден кош и на глава, съмнения за фрактура на прешлени, както и охлузвания и травми по тялото и крайниците.", "date": "2018.01.20", "title": "Четирима македонци са в болница след тежка катастрофа край Банско"}
{"url": "http://www.cross.bg/pele-beshe-priet-v-bolnitza-1565869.html", "text": "/КРОСС/ Кралят на футбола, легендата Пеле бе настанен в болница. 77-годишният бразилец в четвъртък е припаднал и веднага е бил откаран в клиника, където е установено изтощение, а изследванията продължават.Това съобщиха британските медии, като се позоваха на съобщение на Асоциацията на футболните журналисти (FWA). Състоянието на футболната легенда не е сериозно, съобщи BBC и допълва, че през последните години Пеле е приеман в болница заради проблеми с бъбреците и простатата. ", "date": "2018.01.20", "title": "Пеле беше приет в болница"}
{"url": "http://www.cross.bg/evtimiii-negovata-patriarh-1565851.html", "text": "/КРОСС/ Житие на св. преподобни Евтимий ВеликиСин на родители, които дълго време нямали деца, той още при раждането си бил посветен на Бога. За образованието му се погрижил един църковнослужител и местният епископ, който го ръкоположил за свещеник и го поставил надзорник на градските манастири.Иноческото житие допаднало на преподобни Евтимий и при едно поклонение в Йерусалим той се настанил в известната тогава Фаранска лавра. Тук се свързва със своя ученик, преп. Теоклист, с когото се оттегля да живее от 411 г. в източната част на Юдейската пустиня в един скалист планински проход до Йерихонския път, на десет километра от Йерусалим. За жилище им служила една пещера в долината Дабор.Но мълвата за техните подвизи скоро събрала около убежището им много фарански монаси и други благочестиви люде, които жадували за благодатното ръководство на преподобни Евтимий. Скоро в пещерата се появила църква, а наоколо възникнало монашеско общежитие, на което св. Евтимий станал игумен. Това било основата на бъдещия прочут Теоктистов манастир, който през 420 г. се прославил с едно голямо чудо на преподобни Евтимий Велики.Един ден братята на тази обител били уплашени от появата на голяма група въоръжени бедуини. Но вместо разбойнически главатар пред тях се явил един разплакан баща. Шейхът Аспевет дошъл да моли св. Евтимий да излекува сина му Теревон. Нещастният младеж страдал от неизлечима болест. Половината му тяло било изсъхнало. Безпомощни останали усилията не само на най-изкусните лекари, но и на други прочути персийски мъдреци и вълшебници.Терзан от мъчителната и продължителна болест, младият Теревон веднъж си мислел, лежейки на страдалния си одър: \"Ще настъпи ли някога облекчение и на моите страдания? Послужиха ли за нещо лековете на всички гръцки и персийски мъдреци? Струват ли нещо баснословията на нашите влъхви? Къде е силата на нашите богове? Никой и нищо не ще ми помогне, ако не ми изпрати Своята помощ истинския Бог! Боже велики и страшни, Който си сътворил небето и земята, смили се над душата ми и ме избави от болестта!\"Изтощен от своята телесна и душевна мъка, бедният Теревон потънал в трескав сън и имал странно видение. Към него пристъпил човек с дълга прошарена брада и в монашеско облекло, който го разпитал за неговата болест.- Ще се обърнеш ли към Бога, ако Той те излекува?- Ще се обърна! - отвърнал обнадежеденият момък.- Аз съм Евтимий и живея в Юдейската пустиня между Йерусалим и Йерихон. Дойди при мене и Бог ще те изцели чрез мене!Като разбрали причината за идването на бедуините, монасите повикали своя игумен и преподобни Евтимий изслушал разказа на шейха Аспевет. Великият старец се доближил до болния Теревон, помолил се за него, осенил го със светия кръст и младежът веднага оздравял и почнал да прославя Бога. Изумените араби се хвърлили в нозете на Божия угодник и го помолили да ги кръсти, като изповядали вярата си в християнския Бог. Св. Евтимий просветил простите им души с истините на вярата и като се убедил в искреността на тяхното обръщане, покръстил цялото им племе. Получил името Петър, Аспевет станал техен епископ и апостол, а неговият брат се постригал в монашество и подарил цялото си богатство, което преп. Евтимий употребил за манастирските строежи и за помощи на бедните.Излекуването на Теревон и покръстването на бедуините толкова прославило неговата обител, че св. Евтимий не могъл да живее повече тук. Бог му открил да не възпира заселването на търсещите спасение и затова великият подвижник оставил за игумен преподобни Теоктист, а самия той, придружен от ученика си Дометиан, се оттеглил в пустинята Рува при Мъртвото море и устроил малка църквица върху развалините на Гиркановата крепост Марда. Любимият ученик на св. Евтимий св. Сава Освещени преустроил това място в крепостен манастир в 492 година.В 423 година Евтимий се уединил в пустинята Зиф и се настанил в същата тъмна пещера, в която някога Давид се скрил от Саул. Жителите на Аристобула, на осем километра южно от Хеврон, измъкнали отшелника от пещерата и му построили църква с манастир, в който той обърнал мнозина манихеи.Преподобни Евтимий Велики и оттук избягал и заел една пещера на три мили от Теоктистовия манастир, който вече се бил превърнал в една разширена Евтимиева гора. Оттук Евтимий развил огромна душеспасителна дейност, в резултат на която била открита за бедуините специална епархия начело със споменатия еп. Петър.С усърдие св. Евтимий съдействал за внедряване решенията на ІІІ Вселенски събор в Ефес от 431 г. против Нестория (вж. несторианство) и на ІV Вселенски събор в Халкидон от 451 г. против Евтихий. Той обърнал към православието съпругата на Теодосий ІІ императрица Евдокия, която поддържала монофизитството.Деветдесет и шест годишният преп. Евтимий Велики предузнал смъртта си преди началото на Великия пост. На братята, които се събрали да го изпратят по обичая за пустинята, той казал: \"Няма да излизам в пустинята. Ще прекарам с вас първата седмица, а в събота посред нощ ще си замина от вас.\" Той умрял на 20 януари 473 година.Неговият последен съвет към иноците бил:- Преди всичко имайте любов помежду си, защото каквото е солта за храната, това е любовта за добродетелта: добродетелта се узнава чрез любов и смирение. Внимавайте, пазете в чистота вашите тела и души! Пазете устава на светата Църква! Помагайте на страдащите! Ако падне в изкушение някой от братята, наставлявайте го, подкрепяйте го! Вратите на манастира да бъдат отворени за бедни и странници! Всичко, що имате, делете с тях, и Господ няма да ви остави със Своята милост!При разкопките на неговата знамените лавра в 1929 г. била разкрита неговата надгробна църква.Житие на св. Евтимий, патриарх ТърновскиСв. Патриарх Евтимий Търновски - стенопис в Параклиса на Богословския факултет при СУ Най-сияйната личност всред светите предстоятели на Българската православна църква - архиепископи и патриарси - е несъмнено св. патриарх Евтимий Търновски.Той се родил около 1327 година в столицата Търново и произлизал от знатния болярски род Цамблаковци. Дълбоко религиозен и с вродено влечение към богосъзерцателен живот, той се присъединил към монашеското братство на преподобния Теодосий Търновски. В Кефаларския (сега Килифаревски) манастир около 1350 година Евтимий толкова напреднал в духовния аскетически подвиг, че св. Теодосий го определил за иконом на манастира си и за свой пръв помощник, а самият той се уединил в гората на безмълвие (исихия). Там всеки ден привечер Евтимий бил длъжен да ходи с доклад, като давал знак за своето приближаване с чукане в клепало. Една вечер обаче на неговия клепален звън Теодосий не отговорил. Изплашен, Евтимий се втурнал да види какво се е случило с неговия старец. Той го видял да стои като огнен стълб в своята богосъзерцателна молитва. Това видение било от голямо значение за личната духовна опитност на Евтимий.Когато през 1363 г. св. Теодосий заминавал за Цариград, той взел със себе си четирима от своите ученици, между които на първо място Евтимий. Изтощен от някаква дълговременна тежка болест, Теодосий умрял много скоро след пристигането в патриаршеския манастир \"Св. мъченик Мамант\". Тогава Евтимий минал в знаменития цариградски манастир \"Студион\", където бил на голяма почит от страна на благочестивия народ. Това е важно свидетелство за неговата висока духовност още на оная му възраст.Но прогонен от опасната за аскета - разслабваща и възгордяваща - народна почит, той заминал за Атон, и то в лаврата на св. Атанасий Атонски, несъмнено поради духовната си близост с учителя на неговия учител, св. Григорий Синаит, който се подвизавал в същата обител, преди да основе своя манастир в Парория (планинска област на границата между България и Византия). Наклеветен, че крие в килията си някакво голямо съкровище на българските царе и обследван лично от сребролюбивия византийски император Иоан V Палеолог, Евтимий макар и невинен бил заточен на остров Лимнос.Освободен от заточението, отегчен от злите сплетни и обхванат от родолюбиво чувство, той се прибрал в българския Зографски манастир, откъдето най-после, след седемгодишно странстване, през Цариград и Несебър се завърнал в родината си в 1371 година. Но неговата пустиннолюбива душа не пожелала да остане в шумната столица, затова той си избрал една пещера за жилище на десетина километра от града по течението на река Янтра и построил църква \"Св. Троица\". Скоро се събрали около него ревностни ученици и се образувал цял манастир.Запасен с превъзходни знания от школата на Теодосий Търновски и обогатен с опит през време на своето неколкогодишно пребиваване във Византия, той тук се заел с отговорната и голяма задача - поправка на богослужебните книги съобразно с гръцките първоизвори, опресняване на българския книжовен език с новите форми на съвременния говор и подобряване на българския правопис върху основата на старинния Кирило-Методиев език.Току що привършил тая огромна работа, той бил изненадан от избора му за Търновски патриарх през 1375 г., след смъртта на патриарх Йоаникий.Патриарх Евтимий светителствувал през най-тежкото време за българския народ. Турците стъпка по стъпка превземали Балканския полуостров и земите на българската държава. Няколко пъти дръзко нападнали дори самата българска столица. Изисквала се твърде голяма смелост, за да застане човек на тоя висок пост тъкмо в такова бурно време. Вече дръзновението на Евтимий да приеме избора без възражение свидетелства за величието на неговия дух и за висотата на неговата доблест. Той живеел с аскетичната мисъл на великия апостол Павел: \"Живеем ли, или умираме - Господни сме\" (Рим. 14:8). Той също така помнел и пророческото предсказание на своя старец, св. Теодосий Търновски, за което разказва неговият житиеписец Григорий Цамблак, че през време на неговото патриаршество България ще падне под агарянско иго и че самият той ще се сподоби с апостолски окови и гонение. Но тия мрачни изгледи за бъдещето не подкосявали неговата архипастирска ревност, а давали само прозорлива дълбочина на погледа му да вижда ползата от своята дейност в историческа далечина.Св. патриарх Евтимий пазел ревниво православното наследство от еретически посегателства; вземал решителни мерки против упадъчните нрави в обществения живот; държал високо за здравината на семейството, от което твърде много зависи издръжливостта на държавата; полагал бащински грижи за бедни, страдащи и онеправдани. В богослужението и молитвата продължавал да бъде същият любител на богосъцерцанието и богообщението, какъвто си бил преди да влезе в тоя обширен простор на обществена дейност, когато се намирал още в пустинното си безмълвие, в тихата манастирска килия или в доброволния аскетически затвор. Той раздавал богатствата на душата си, събрани през време на досегашната си подвижническа подготовка. Поставен сега за светилник на народа, той светел всред дома на цялата българска църковно-национална общественост.Без да бъде дипломат по призвание и служение, патриарх Евтимий вършил най-добрата дипломатическа услуга на своето Отечество. Всички чужденци, които идвали в българската столица с търговски или политически задачи, се стремели да влязат в общение с неговата очарователна личност. И когато това им се удавало, те се смятали много щастливи и покрай него изнасяли и от България най-благоприятни впечатления. Той така се прочул по целия православен свят, че мнозина се обръщали към него писмено при недоумения, и били щастливи да получат неговите високо авторитетни отговори: и Киево-Московският митрополит Киприян (още като подвижник на Атон), и Влашкият митрополит Антим, и Тисменският игумен Никодим, и навярно много други, чиито имена не са известни на нашето време.Патриарх Евтимий развил обширна книжовна дейност. Той е известен с преводите си на Василиевата, Златоустовата и Преждеосвещената литургия, на литургиите на апостол Яков и на апостол Петър, с богослужебното си творение в чест на св. Теофан, с житията на св. Йоан Рилски, Иларион Мъгленски, Параскева-Петка Епиватска-Търновска, Филотея Поливотска-Търновска, с похвалните слова за св. мъченица Неделя, св. Константин и Елена, Йоан Поливотски и Михаил Воин. Няма съмнение, че неговите съчинения са много повече, обаче някои са навярно унищожени завинаги, а други са все още неоткрити.Патриарх Евтимий се прощава с търновското население при заточението си. Худ. Б. Денев.Най-незабравима и покъртителна ще си остане неговата последна проява на добър пастир, който не бяга, когато види врага и не оставя своето стадо на вълчия произвол, а полага душата си за своите духовни овци (Йоан 10:11). Царят напуснал столицата, а патриархът - не! Затова с пълно право така хубаво се изразява за него народният поет Вазов: \"Евтимий, на Търново в дните ужасни последний бранител и последний цар!\".На 17 юли 1393 г. пада Търново под напора на завоевателните османски орди и при предателската услуга на един другородец! Патриарх Евтимий имал гражданската доблест и пастирската смелост веднага да се яви пред гордия завоевател, за да моли пощада за мирното население. Неговата осанка и светла личност внушили почит дори в поробителя и патриархът получил обещание, че ще се изпълни молбата му. Но завоевателят се стремял с всички средства да затвърди властта си, без да се подчинява на общоприети нравствени закони, нито на чуждите трогателни молби, нито дори на собствените си честни обещания.Наскоро последвало избиването на 110 столични първенци, събрани с измама от врага в една от градските църкви. Тогава патриархът, като истински бранител, смело изобличил лукавия управник, който не щади своите нови поданици и не уважава своята собствена дума. Заради тази му смелост завоевателят го осъдил на смърт чрез посичане при Лобната скала в Търново. Обаче става чудо, толкова необходимо като психологическа поддръжка както за патриарха, комуто предстои още да страда в продължение на останалия си живот, така и за нещастния народ, който в многовековното си робство не трябва да губи упованието си в божествения промисъл: в момента на убийственото замахване, ръцете на палача са вцепенили и мечът паднал на земята.В 1394 г. патриарх Евтимий бил изпратен на заточение на юг, вероятно в Бачковския манастир. Раздялата на архипастира с паството е описана трогателно от автора на житието му, Киевския митрополит Григорий Цамблак: \"Той излизаше заедно с народа като втори Йеремия, при което самите камъни на града плачеха със сълзи!\" Всеки желаел силно да се доближи до великия заточеник: едни целували ръцете му, други нозете му, трети полите му; някои късали тревата на стъпките му за благословение и спомен, а други отдалеч измолвали неговия прощален благослов. Някой плачевно се провикнал: \"На кого ни оставяш, добрий пастирю?\" А той - и сам просълзен - отговорил: \"На светата Троица ви оставям - и сега и навеки!\"За мястото на заточението и на смъртта му житиеписецът Григорий Цамблак казва само това, че бил изпратен някъде в Македония. Но Македония някога се наричал целият простор от Одрин до Охрид. Къде точно бил заточен и умрял този велик патриарх на осиротяла България? Въпросът все още остава неразрешен. [Виж също статиите на Георги Тодоров по-долу.]Патриарх Евтимий умрял около 1401/1402 година.Името на св. патриарх Евтимий Търновски ще продължава да сияе през всички векове на нашата родна история и ще буди благоговейна почит, дълбоко преклонение и благодарно признание. ", "date": "2018.01.20", "title": "Преп. Евтимий Велики. Св. Евтимий, патриарх Търновски"}
{"url": "http://www.cross.bg/napolovina-krasotata-vidi-1565852.html", "text": "/КРОСС/ Красотата на едно лице трябва да се види на лунна светлина - тогава, когато гледаш наполовина с очите си, наполовина с въображението си.Персийска поговорка ", "date": "2018.01.20", "title": "Красотата на едно лице трябва да се види на..."}
{"url": "http://www.cross.bg/merkel-sofiya-prioritetite-1565853.html", "text": "/КРОСС/ Канцлерът на Германия Ангела Меркел ще обсъди в София с премиера Бойко Борисов приоритетите на Българското председателство. Работното посещение на Меркел е по покана на българския министър-председател.На срещата Борисов-Меркел, освен приоритетите на Българското европредседателство, ще се обсъждат и актуалните политически теми, сред които миграцията, външните граници, промяната на Дъблинския регламент и последиците от Брекзит в контекста на бъдещата финансова рамка на ЕС.В България Меркел идва сред срещите си първо с канцлера на Австрия Кристиан Курц, с когото обсъди миграционната политика, а снощи в Елисейския дворец и с президента на Франция  - Еманюел Макрон бъдещето на Европа.Визитата на Меркел в София се разглежда и в контекста на все още неясното й политическо бъдеще и въпросителните около бъдещата широка коалиция във Федералната република. ", "date": "2018.01.20", "title": "Меркел пристига в България"}
{"url": "http://www.cross.bg/myzikant-bivsh-petya-1565855.html", "text": "/КРОСС/ Петя Славова, председател на НС на Инвестбанк и собственик на \"Феста холдинг\"Евгени Димитров-Маестрото, музикант и композитор от \"Ку-ку бенд\"Йордан Караджов, музикант от група \"Сигнал\"Здравко Желязков, певец от дует \"Ритон\"Проф. Пламен Панайотов, юрист, бивш вицепремиер и депутатМихалис Гарудис, гръцки художник, живял дълги години в БългарияГеорги Марков, бивш национал по футболПетя Пендарева, бивша лекоатлетка  ", "date": "2018.01.20", "title": "Рождениците на 20 януари"}
{"url": "http://www.cross.bg/srok-dvizhenieto-ogranicheno-1565856.html", "text": "/КРОСС/ Информация за състоянието на републиканските пътища към 05:30 ч. за 20.01.2018 г.І. МЕТЕОРОЛОГИЧНА ОБСТАНОВКА:Температурите са в интервала от - 8° до + 6°.Времето над цялата страната е ясно.Слаб до умерен вятър духа в област Добрич, Варна, Смолян и Разград.Пътните настилки са предимно сухи, на места - частично мокри, заледени и обработени.ІІ. СЪСТОЯНИЕ НА АВТОМАГИСТРАЛИТЕ:АМ „Тракия\": няма ограничения.АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС. Срок: целогодишно; - „Златишки\" - затворен за всички МПС. Срок: целогодишно;- „Троянски\" - затворен за всички МПС.- „Айтоски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - забранен за МПС над 10 т. Срок: целогодишно;- „Дюлински\" - забранен за МПС над 3,5 т. Срок: целогодишно;- „Котленски\" - забранен за МПС над 12 т;- „Пампорово\" - забранен за МПС над 3,5 т. Срок: целогодишно; - „Петрохан\" - забранен за МПС над 12 т;- „Твърдишки\" - забранен за МПС над 10 т. Срок: целогодишно;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.;- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности . Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 22.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.;ОПУ-Пазарджик: Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІ-63: Ограничено движение по път  ІІ-63 Перник - Брезник - Трън от км 20+500 до км 21+500 (в чертите на гр. Брезник) във връзка с провеждане на Маскараден фестивал \"СУРВА БРЕЗНИК 2018 г.\" за времето от 8:30 до 21:00 часа на 20.01.2018 г. (събота). Обходен маршрут: по ул. „Мала река\" и ул. „ Ангел Коцелянов\" част от път ІІІ-811;Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-5802: Движението по път III-5802 Тополово - Леново - Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.ОПУ-Сливен:Временно са въведени следните ограничения за движение на МПС: няма ограничения.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. 3Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. ", "date": "2018.01.20", "title": "Актуалната пътна обстановка за 20 януари"}
{"url": "http://www.cross.bg/sofiya-graf-ignatiev-1565857.html", "text": "/КРОСС/ Над 41 млн. лв. ще бъдат вложени в ремонт на знакови градски пространства в София, сред които т. нар. „Златна София\", бул. „Цар Освободител\", ул. „Граф Игнатиев\" и други. Инвестициите в модернизиране на две ключови зони на столицата ще бъдат направени по проект „Изграждане, възстановяване и обновяване на публични пространства в Централна градска част на гр. София\", съобщават от Министерството на регионалното развитие и благоустройството. Той е първият одобрен от Инвестиционната програма на Столична община по Приоритетна ос 1 „Устойчиво и интегрирано градско развитие\" на Оперативна програма „Региони в растеж\" 2014-2020. Общата му стойност е 46 078 473 лв., от които 41 220 994 лв. е безвъзмездната финансова помощ, която се предоставя от ОПРР.Едната зона, чието обновяване предстои, включва т. нар. „Златна София\". Това е пространството между ул. „Георги С. Раковски\", ул. „Московска\", пл. „Васил Левски\", бул. „Васил Левски\", бул. „Цар Освободител\", пл. „Народно събрание\", ул. „6-ти септември\" и мисленото продължение на ул. „Аксаков\" от ул. „6-ти септември\" до ул. „Георги С. Раковски\". В нея са едни от най-значимите символи на града - Храм-паметникът „Св. Александър Невски\", площад \"Народно събрание\", паметникът „Цар Освободител Александър II\", църквата \"Св. София\", сградата на Синодалната палата, паметникът на Васил Левски, градината \"Св. Климент Охридски\", пространството между ул. „Оборище\" и Централния военен клуб, както и площад \"Гина Кунчева\".Другата зона обхваща ул. „Граф Игнатиев\" с прилежащите й площади „Джузепе Гарибалди\", „П. Р. Славейков\" и „Патриарх Евтимий\". В нея попадат също улиците „Солунска\" (в участъка от ул. „Граф Игнатиев\" до бул. „Витоша\"), „6-ти септември\" (от ул. „Граф Игнатиев\" до ул. „Аксаков\"), „Ген. Паренсов\" (в участъка от ул. „6-ти септември\"до ул. „ Цар Шишман\"), ул. „Цар Шишман\" (в участъка от ул. „Граф Игнатиев\" до пл. „Народно събрание\") и градината пред храма „Св. Седмочисленици\".Предвижда се тези знакови за централната част на столицата места да бъдат свързани в обща система с идентичен градски дизайн. Те не само ще бъдат модернизирани и благоустроени, но и ще станат още по-достъпни за жителите и гостите на София. ", "date": "2018.01.20", "title": "Над 41 млн. лв. за ремонт на ул. „Граф Игнатиев“, т. нар. „Златна София“ и други знакови места в София"}
{"url": "http://www.cross.bg/byudzhet-finansirane-pravitelstvoto-1565858.html", "text": "/КРОСС/ Правителството на САЩ остана без финансиране, след като краткосрочният бюджет, който трябваше да осигури средства до 16 февруари, не бе приет в Сената, предава „Фокус\". След провалянето на вота, конгресмените имаха време до полунощ (местно време или 07:00 часа българско) за да постигнат пробив в преговорите, но това не се случи.Това означава, че правителството на САЩ няма средства за да финансира държавните институции. Очакват се скоро да започнат разговори за промяна на проектозакона за бюджет за 2018 г.Последният път, когато това се случи, бе през 2013 г., когато повече от 800 хил. държавни работници излязоха в принудителен отпуск в продължение на две седмици. След като правителството не разполага със средства, всички операции и институции, определяни като второстепенни, ще бъдат временно преустановени.До това положение се стигна, заради големи противоречия между членовете на Републиканската и Демократическата партия по въпроса за бюджета за 2018 г. Републиканците включиха в своя план огромно финансиране за армията и отбраната, докато демократите заложиха на имигрантската програма. В края на миналата година американският Конгрес успя да приеме краткосрочен бюджет за месец януари. По-рано тази седмица републиканците прокараха нов такъв бюджет в Камарата на представителите, но членовете на демократическата партия блокираха приемането му в Сената. ", "date": "2018.01.20", "title": "Политическа криза в САЩ, правителството остана без финансиране"}
{"url": "http://www.cross.bg/tema-revolyutziya-gost-1565854.html", "text": "/КРОСС/ Тема: Грипни времена. Докъде стигна вълната и накъде ще продължи?Тема: Меркел в София. Какво стои зад изненадващата визита?Тема: „Къси разкази\": Калории под брой. За битката на една учителка с хранителните разстройства.Тема: Луиза и Мартин, любов като на кино. Първото телевизионно интервю на сем. Макариеви.Тема: Българин отслабна с 103 кг за една година. Невероятната му история и съветите на лекарите.Тема: „Революция Z\" прерасна в „Революция Х\". Актьорите от лентата, в която участва и Димитър Бербатов ще Ви събудят с музика.Тема: Защо „здраве\" и „скандал\" са синоними, на български? Гост: Проф. Камен Плочев, управител на Здравната касаТема: Акцизи, корупция, смърт. Гост: Емил Димитров - Ревизоро, председател на Парламентарната комисия за борба с контрабандата; Георги Кадиев, бивш зам.-министър на финанситеТема: Те са най-големите магьосници в света - могат да ходят по вода, могат и да летят: Братя Софрониеви.Тема: Историята им започна на сцената. За най-истинската любов, като на кино: Дони и Нети, в поредицата „Менделсон\". ", "date": "2018.01.20", "title": "В сутрешните блокове"}
{"url": "http://www.cross.bg/chasa-sustoi-zala-1565850.html", "text": "/КРОСС/ ***София.В Министерски съвет министър-председателят Бойко Борисов ще се срещне с канцлера на Германия Ангела Меркел.***Габрово.В сградата на община Габрово министърът на образованието и науката Красимир Вълчев ще проведе работна среща с директори и учители от детските градини и училищата в областта. След 13.00 часа министър Вълчев ще направи изявление пред медиите.***София.От 16.00 часа в Литературен клуб „Перото\" ще се състои дискусия на тема „Съвременната българска литература в контекста на европейската модерност\".***Девин./ с. Беден/ с. Брезе.Общинските съветници от ПП ГЕРБ Велизар Шанов, Христина Димитрова и Венета Тодорова ще проведат приемни с граждани в девинските села Беден и Брезе. В село Беден срещата ще се проведе в ресторанта от 15.00 часа, а в село Брезе от 17.00 часа в местното заведение.***Добрич.От 12.00 часа в зала 4 на Младежки център ще се състои музикална среща на млади хора с интерес към музиката и музикалните инструменти.***Велико Търново.От 11.00 часа в НЧ „Искра\" ще бъде представен спектакълът „Рибарят и златната рибка\", чийто режисьор е Теменужка Коларова.***Велико Търново.От 12.00 часа в университетски храм „Св. Патриарх Евтимий\" и пред паметника на св. Патриарх Евтимий ще бъде отбелязан Денят на св. Патриарх Евтимий.*** Велико Търново. От 14.30 часа в Регионалния пресклуб на БТА ще се състои пресконференция във връзка с предстоящо събитие във Велико Търново, организирано от фондация „Виделей\" на тема „Духовната сила на българите. Укривани истини, методи и влияние\".*** Велико Търново. От 16.00 часа в Регионалния пресклуб на БТА ще се състои пресконференция, на която ще бъдат представени ръководството и целите на новоучреденото сдружение „Задруга за чиста храна\".***Враца.От 15.00 часа в актовата зала на СУ „Козма Тричков\" ще се проведе събитие, посветено на дигиталния маркетинг.*** Горна Оряховица. От 11.00 часа в НЧ „Напредък-1869\" Държавен куклен театър - Стара Загора ще представи „Вълшебникът от Оз\" - мюзикъл по Л. Ф. Баум.***Добрич.От 11.00 часа в конферентната зала на комплекс „Изида\" Жени ГЕРБ-Добрич организира дискусия на тема „Българското европредседателство\" с участието на евродепутата от ГЕРБ/ЕНП Емил Радев.***Кюстендил.От 15.30 часа от моста над река Бистрица, преди село Ябълково, ще тръгне поход „По пътя на руските освободители\", организиран за поредна година от читалище „Зора\".***Русе.От 18.00 часа в зала „Дунав\" , „Дунав\" - Русе организира контролна среща срещу „Раковски-1964\". Контролният мач ще е със свободен вход за всички желаещи да присъстват.***Стара Загора.От 15.00 и 19.00 часа в Оперен театър Николо Коцев и група „Кикимора\" представят: „CHILDREN IN TIME\" - една вечер с музиката на DEEP PURPLE и RAINBOW.***Хасково.От 10.00 часа в Регионална библиотека „Христо Смирненски\" ще се състои безплатно обучени за родители. Лекциите ще бъдат провеждани веднъж месечно на различни теми. ", "date": "2018.01.20", "title": "Предстоящи събития на 20 януари"}
{"url": "http://www.cross.bg/problem-nyama-shema-1565859.html", "text": "/КРОСС/ Вотът на недоверие стъпва на една много ясна логика - корупцията всепризнато е основен проблем, подкопаващ българската държавност, основен проблем, който се пропива във всички други проблеми. Това обяви в предаването \"Панорама\" по БНТ зам.председателят на парламентарната група на „БСП за България\" Крум Зарков.„Няма доверие, защото хората знаят, че в нашата страна това, което пише в законите, няма значение, говореното от политиците няма значение, защото случващото се е коренно различно. В нашата страна за съжаление всичко е схема и всяка нова норма прави нова схема. От тази гледна точка ми се струва логично, че когато едно правителство не може да се справи с основния проблем в страната, просто трябва да си тръгне\", коментира Зарков.Той взе отношение и по темата с Истанбулската конвенция, която БСП вече обяви, че няма да подкрепи в парламента.„Правителството подходи към един важен обществен проблем неподготвено, елементарно, хвърли картофа в общественото пространство, дебатът прегря до степен, до която тези, които са противници на ратификацията, се счита, че са едва ли не защитници на насилието срещу жени. А другите искат да въвеждат полове. Преувеличени неща са. След като до такава степен успяхме да настроят българите един срещу друг и едва сега да започват дискусии, които да изчистят проблема, ние от БСП считаме, че тази ратификация не е необходима на България и няма да я подкрепим. Трябва да обясним, че в борбата срещу насилието на жени или домашното като цяло, БСП е и винаги ще бъде винаги съюзник на всяка инициатива. Важното е да се извадят тези мерки, които да предотвратят тези мерки. Но да се натисне на този дебат зеленото и червеното копче, е простовато. Точно като човек, учил на Запад, въпросът не се поставя по един и същи начин в Париж и София. Контекстът е различен, социалните възприятия са различни и да се игнорират, би било безотговорно. Този тип дебати, дори когато са базирани върху страхове, трябва да бъдат обяснявани\", допълни социалистът. ", "date": "2018.01.20", "title": "Зарков: В България всичко е схема и всяка нова норма прави нова схема"}
{"url": "http://www.cross.bg/prezident-voiina-vtorata-1565849.html", "text": "/КРОСС/ 1320 г. - Херцог Владислав I става крал на Полша.1600 г. - Светата инквизиция признава Джордано Бруно за еретик.1841 г. - Китай отстъпва Хонконг на Великобритания и възстановява управлението си в тази територия едва през 1997 г.1877 г. - Приключва Цариградската конференция без да вземе решение за съдбата на християнското население на Балканите.1895 г. - В щата Ню Хампшър започва рутинно използване на рентгенов апарат за клинични цели.1937 г. - Франклин Делано Рузвелт поставя началото на полагане на клетва президента на САЩ на този ден. Преди това датата е била 4 март.1941 г. - Втората световна война: Правителството на България решава да присъедини страната към Тристранния пакт.1942 г. - Втората световна война: В Берлин, нацистите провеждат конференция на тема окончателното решаване на еврейския въпрос, известна като Конференцията Ванзее, която дава насоки на практиката на масовото ликвидиране на евреи.1945 г. - Втората световна война: Унгария подписва акт на безусловна капитулация и обявява война на доскорошния си съюзник Хитлеристка Германия.1946 г. - Основана е Централна разузнавателна група на САЩ с акт на президента Хари Труман, която по-късно прераства в Централно разузнавателно управление - CIA.1961 г. - Джон Кенеди встъпва в длъжността президент на САЩ, като най-млад и първи римокатолически президент. Неговото церемониално обръщение е едно от най-запомнящите се за 20 век.1978 г. - Състои се първият полет на съветския безпилотен космически кораб Прогрес 7К-ТГ.1980 г. - САЩ обявяват бойкот на Олимпийските игри в Москва.1986 г. - Маргарет Тачър и Франсоа Митеран подписват договор за съвместно строителство на тунел под Ла Манш от Великобритания и Франция.1993 г. - Основана е първата частна електронна медия в Република Македония телевизията А1.1996 г. - Ясер Арафат става първия избран президент на Палестина.2001 г. - Състои се премиерата на филма Авалон в Япония.2009 г. - Барак Обама встъпва в длъжност като 44-тия президент на САЩ и първия чернокож президент в страната.Източник: Уикипедия", "date": "2018.01.20", "title": "20 януари в историята"}
{"url": "http://www.cross.bg/pishe-informira-sega-1565862.html", "text": "/КРОСС/ Нов грип удря нервите, предупреждава \"Телеграф\". Епидемия е обявена и в Благоевград след Перник и Пазарджик, четири области са в риск. Освен че засяга централната нервна система, тазгодишният грип води до пневмония, подчертават лекарите.Електронното управление у нас е хем скъпо, хем неработещо, пише \"Сега\". Управляващите не знаят колко пари са потънали, продължава изданието. Стопанската камара ги изчислява на 2 милиарда лева, докато от ГЕРБ казват, че са вложени, за неработещи системи, 130 милиона .София въвежда електронен прием за деца в предучилищна възраст, съобщава \"24 часа\". Родителите ще кандидатстват в системата за детските градини, уеднаквяват се критериите. Свободните места за тази година ще бъдат обявени на 19 февруари.Ананиев спасява малките болници, информира \"Стандарт\". Министърът на здравеопазването е уверил депутатите, че ще направи възможното за спасяване на общинските болници, които са в тежко финансово състояние. Една от мерките е увеличаване на цените за изплащане на най-често ползваните клинични пътеки.Увеличава се размерът на вноските в бюджета на Европейския съюз с 1,1 на сто заради излизането на Великобритания от Общността. Това е казал министърът на земеделието Румен Порожанов по време на изложението в Берлин \"Зелена седмица\", пише \"Труд\".Темата е водеща за \"Монитор\": „Брюксел вдига вноските, за да не реже субсидиите\". Вестникът уточнява, че промяната е още на етап обсъждане. Борисов с три въпроса към Меркел, пише \"Стандарт\" по повод днешната визита на германския канцлер в София. Двамата ще обсъждат отношенията с Турция, бежанската политика и Западните Балкани. Очаква се да се говори и за готовността на страната ни да влезе в еврозоната, допълва вестникът.Чуждите инвестиции в имоти са спаднали с 82 на сто, информира \"Труд\".  Данните са на БНБ за периода януари-ноември 2017 година в сравнение със същия период на предходната 2016-та. Най-големите нетни преки инвестиции у нас са от Холания, Швейцария и Германия.800 хиляди лева са щетите в Карлово след ураганния вятър в четвъртък, информира \"Монитор\". Десетки покриви в Смолян са повредени.\"24 часа\" предлага интервю с Дони и Нети. „Аз ... съм много тежък експериментатор в нещата, които се втурвам да правя\", споделя певецът и композитор Добрин Векилов. Съпругата му Антоанета Добрева е предпочела театъра и затова напоследък двамата нямат общи песни.„Модерният човек е нещастен, защото не е наясно с мирогледа си\", пише, в рубриката \"Наблюдател\" на вестник \"Сега\" авторът Иван Стамболов. Популярният блогър коментира: „Много хора се ръководят от ценности, чийто произход не познават и които противоречат на мирогледа, който са избрали да си лепнат като етикет\". ", "date": "2018.01.20", "title": "Акценти в пресата"}
{"url": "http://www.cross.bg/lavrov-siriya-nego-1565864.html", "text": "/КРОСС/ Руският външен министър Сергей Лавров предупреди, че споразумението с Иран за ограничаване на ядрените му програми няма да оцелее, ако САЩ се оттеглят от него.Пред журналисти в централата на ООН в Ню Йорк Лавров подчерта, че ядрената сделка е още жива, но това няма да е така, ако един от участниците в нея се изтегли. Заплаха да се откаже от споразумението отправи преди седмица американският президент Доналд Тръмп. Той даде 120 дни срок да бъдат отстранени пропуски , които според него са \"катастрофални\".Лавров критикува Вашингтон и за политиката му в Сирия.„Сега тези действия които наблюдаваме, показват, че САЩ не искат да се запази териториалната цялост на Сирия. Обособяването на територии при границите с Турция и Ирак и намерението тези зони да се контролират от кюрдско-арабски сили , под ръководството на САЩ и с численост до около 30 хиляди души, предизвиква опасения, че се взима курс към разделяне на Сирия\", обяви Лавров, цитиран от БНР. ", "date": "2018.01.20", "title": "Лавров с нови критики към САЩ заради Иран и Сирия"}
