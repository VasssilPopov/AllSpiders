{"url": "http://www.cross.bg/balet-vekovete-turnovo-1608137.html", "text": "/КРОСС/След гастрол в Бразилия ще пристигне за фестивала „Сцена на вековете\" във Велико Търново Имперският руски балет. Трупата, създадена преди четвърт век от балетната прима Мая Плисецкая, ще открие класическия музикален форум на крепостта Царевец с балета \"Лебедово езеро\" по музика на Пьотр Чайковски на 13 юли от 21:00 ч. В България балетът идва след успешно турне в Рио де Жанейро, Сао Паулу и още 6 големи бразилски градове и преди да замине на гастрол в Австралия. Участието в „Сцена на вековете\" е реализирано от Жокер Медия по инициатива на кмета на старата столица Даниел Панов , който предложил в престижния фестивал да има чуждестранно участие. Самият Гедиминас Таранда, директор на Имперския руски балет от самото му създаване, при една обиколка на страната ни, поразен от величието на Царевец, бе споделил, че мечтата му е да танцува пред царския дворец. В балетния шедьовър „Лебедово езеро\" на историческия хълм ще танцуват 45 артисти, които по време на спектакъла ще сменят 180 костюма. Към класическата постановка са добавени няколко нови елемента - валс, неаполитански и унгарски танц. В постановката ще участват два шута, ролята на принца ще бъде изпълнена от двама солисти, а белият и черният лебед ще танцува една балерина. Финалният танц на лебеда ще е с изцяло нова хореография, специално адаптирана за двореца на старопрестолната крепост. Преди спектакъла във Велико Търново Гедиминас Таранда и водещи солисти от Имперския руски балет ще имат майсторски клас за деца, занимаващи се с това изкуство. Откритият урок ще е от 10:00 ч. в НЧ „Надежда\" и в него ще се включат деца от школите за класически балет в старата столица и Горна Оряховица. Още шест впечатляващи заглавия са включени в афиша на фестивала „Сцена на вековете\" 2019. На откритата сцена на Царевец ще бъдат показани два от оперните шедьовъра на Джакомо Пучини - „Турандот\", в изпълнение на Бургаската опера, на 26 юли и „Бохеми\" на 3 август, от Държавна опера-Русе. С Вердиевото заглавие „Симоне Боканегра\" ще гостува на 10 август Театрално-музикален продуцентски център-Варна. На 26 юли Музикално-драматичен театър „Константин Кисимов\" ще представи оперетата „Теменужката от Монмартър\" на Имре Калман, а на 30 август ще е симфничния концерт на Русенската филхармония, посветен на 120 години от рождението на Панчо Владигеров. Финалът на сезона ще е на 3 октомври с опера в цирка - „Палячи\" от Руджеро Леонкавало - продукция на Държавна опера-Стара Загора и Академичен цирк „Балкански\" под шапитото на цирковата площадка в кв. Колю Фичето\". Като специален подарък за публиката след всеки спектакъл ще бъде излъчван аудио-визуален спектакъл „Цареград Търнов - звук и светлина\". IV Летен сезон на българските оперни театри „Сцена на вековете\" се организира от община Велико Търново и е под патронажа на министъра на културата Боил Банов. Събитието е носител на престижния лейбъл „Европа за фестивалите. Фестивалите за Европа\" 2019-2020 и за поредна година е включено в платформата на Европейската фестивална асоциация.", "date": "2019.07.02", "title": "Имперският руски балет идва от Бразилия за оперния фестивал на Царевец в Търново"}
{"url": "http://www.cross.bg/dimitur-organizatziya-krustovishteto-1608146.html", "text": "/КРОСС/ Община Бургас извършва на етапи основния ремонт на една от най-важните улици в градската транспортна схема - \"Димитър Димов\" - за да не се затруднява придвижването повече, отколкото трябва. От утре, 3 юли, ще бъде затворен за автомобили участъкът от кръстовището с ул. \"Димитър Аврамов\" (до хотел \"Фаворит\") до кръстовището с ул. \"Атанасовско езеро\". Ще бъде въведена временна организация на движението за две седмици - до 17 юли. През това време старият асфалт ще бъде фрезован, а отгоре ще бъде положен нов.Шофирайте внимателно и спазвайте временната организация на движението. ", "date": "2019.07.02", "title": "Утре стартира следващ етап от ремонта на ул. „Димитър Димов“ в Бургас"}
{"url": "http://www.cross.bg/nenchev-prisudata-nikolaii-1608178.html", "text": "/КРОСС/ Състав на Софийския градски съд оправда бившия военен министър Николай Ненчев.Интересното е, че по време на изслушването на присъдата бяха допуснати операторите на медиите. След като съдът прочете присъдата, близките и приятелите на Ненчев приеха решението на магистратите с бурни аплаузи. ", "date": "2019.07.02", "title": "Съдът оправда Николай Ненчев"}
{"url": "http://www.cross.bg/gyorlitz-imalo-ekspeditziyata-1608144.html", "text": "/КРОСС/ През това лято от Варна ще тръгне международна експедиция, чиято цел ще бъде да докаже, че при строежа на египетските пирамиди се е ползвал метал, добиван в Черноморския регион. Поне такова твърдение се среща при Херодот, разказа за БТА ръководителят на мореплавателите д-р Доминик Гьорлиц от Германия.Ентусиастите, които ще изучат дали това е възможно наистина, ще плават с тръстиков съд. В момента примитивният кораб се строи в Белослав. Майсторите са индианци от Боливия, живеещи край езерото Титикака. Това племе е единственото в света, което все още съхранява старите традиции за строеж на тръстикови лодки, обясни д-р Гьорлиц.Край Варна боливийските лодкостроители творят съд дълъг 14 метра, широк 4, с два метра борд. Освен тръстика, ползват въжета, тъй като е доказано, че хората от праисторическия период са ги познавали добре. Били са направени от коноп, лен, а в някои е имало и вплетени кожени нишки. На въпроса дали чудото на древното корабоплаване, построено край Варна, има опасност да потъне, германският археолог отговаря категорично отрицателно. По думите му тръстиковият съд е много стабилен и дори преобръщането му е почти невъзможно. Причината е, че има странични дъски, наречени швертове, които го стабилизират и предпазват от обръщане. Те помагат и за навигирането, тъй като играят ролята на кормило, разказва д-р Гьорлиц.За себе си германският учен разказа, че е доктор на археологически науки. От 30 години се занимава с експериментална археология, като специалността му е древното корабоплаване. Д-р Гьорлиц допълни, че проучванията му се базират не на писмени източници, а на изображения. Контактите между отделните общества в древни времена са били на база размяната на различни стоки, каза д-р Гьорлиц.Според него интересното е, че където са открити останки от хора, има и изображения, сред които пък има и такива на плавателни съдове. В Египет, например, има много изображения на лодки от материал, какъвто се намира в Индия, а няма данни да е се е осъществявал търговски обмен между двете държави, посочи д-р Гьорлиц.По думите му самото наличие на този материал обаче показва, че все пак е имало някакво движение на стоки, но по-скоро едностранно - от Индия към Египет.Д-р Гьорлиц посочи, че следва идеите на Тур Хейердал. Само че норвежецът е смятал етиптяните за основа на човешкото общество, за най-развитата цивилизация, докато позицията на германския археолог е, че при по-ранните общества, от праисторията, още преди да има държави, е имало много по-добри мореплаватели. Въпросът кои народи визира го кара да поклати глава - тези общности са нямали народностни имена, просто групи от хора, които обаче са имали умения. За името на експедицията - АБОРА, д-р Гьорлиц разкрива, че думата идва от езика на гуанчите - вече изчезнало население от Канарските острови. Значението й е светлината, която огрява океана при изгрев и залез , т.е. , когато слънцето докосва водата.В езика на гуанчите се е произнасяло като аора, което пък е много близко до аврора - богинята на зората, обяснява археологът. Какви отговори ще търси експедицията, освен да доказва твърденията на Херодот, археологът не коментира в подробности. Споделя, че в това отношение се придържа по-скоро към мисълта на Айнщайн, че в едно такова изследване е важно не толкова знанието, колкото въображението, защото човешкото знание има граници, но въображението - не. Все пак уточни, че най-важната цел на пътуването е да докаже, че такива примитивни плавателни съдове е напълно възможно да са били използвани още през праисторическия период в района на Черно море. Това автоматично ще потвърди и сведенията на Херодот, че египтяните са внасяли желязо от района на Черно море, най-вероятно от Кавказ.За д-р Гьорлиц е много важно плаването да докаже и че такава примитивна конструкция може да плава в две посоки. Тя не е служела просто моряците да се доберат до някаква суша, а и да се върнат обратно, у дома, защото типът използвано платно е позволявал да управляват корабчето си, въпреки теченията и посоката на вятъра. Въпросът как се организира нещо толкова екзотично и мащабно като експедицията АБОРА 4, кара д-р Гьорлиц да се усмихне малко накриво. Признава, че преди 20 години му е било значително по-лесно, тъй като тогава не е имало толкова тежка бюрокрация и решенията са се вземали много по-бързо и лесно. От друга страна, финансирането също започва да става все по-сложно, тъй като с годините всичко поскъпва. Все пак пречките са преодолени и предстои старта на експедицията, обобщава с оптимизъм германският учен. Спомня си, как в началото са били съвсем малка група приятели-фенове на Тур Хейредал, които са правели дребни експерименти. Постепенно групата се разраснала, опитите станали по-сложни. Накрая Гьорлиц създал асоциация \"АБОРА\", към която започнали да се присъединяват съмишленици от цял свят. \"Най-приятната изненада за мен беше, когато открих и в България хора, които прегръщат идеята за настоящата експедиция и започнахме да работим по осъществяването й\", казва археологът. В крайна сметка екипажът на предстоящата експедиция ще бъде от 12 ентуасиасти, които ще плават на смени. Сред тях има представители на 8 националности. Българският участник ще бъде археологът от Варненския исторически музей Теодор Роков.След отплаването от Варна тръстиковият плавателен съд ще премине през Босфора и Истанбул, през Мраморно море, Чанак кале, Троя, Дарданелите, Милос, за да стигне до Александрия. Всъщност, идеята на експедицията е близка до нас, тъй като се знае, че живот по тези земи е имало още 4 200 години преди Христа, допълни Данко Калчев, управител на фондация \"Белославско стъкло\", която предостави безвъзмездно терен и техника за строежа на тръстиковата лодка. Според него е изумително, че 6 хиляди години преди нас тук е имало цивилизация, хората са можели да обработват метали. И не само това, но са и търгували с други общности, дори от Средиземноморието. Калчев уточни, че когато отплава корабът, ще бъде обособена музейна експозиция, която ще разказва подробности за експедицията. Такава сбирка ще бъде направена и в Германия.Разказът за АБОРА 4 ще си кореспондира много добре и с експонирането на последната българска подводница \"Слава\", която също ще бъде разположена в музея в Белослав. Според Калчев посетителите ще имат възможност да видят с очите си как много преди да започне да прави метални кораби, човекът пак е плавал по моретата, макар и с тръстикови лодки. А мечтата на Калчев е всеки разгледал експозицията да запомни, че трябва да щадим максимално околната среда. Тръстиката във Варненското и Белославското езеро, макар и неподходяща за кораби, е белите дробове на района, без нея промишлеността щеше да е убила всичко наоколо, обобщи Калчев. ", "date": "2019.07.02", "title": "За египетските пирамиди е ползван метал от Черноморския район"}
{"url": "http://www.cross.bg/mariya-prisuda-gencho-1608162.html", "text": "/КРОСС/ Година и 4 месеца с 3 години отлагане. Толкова получи Мария Минкова от Районен съд Пловдив, предаде Plovdiv24.bg.21-годишната ромка се изправи пред съда, защото не купила на болното си едномесечно бебе сироп за кашлица, антибиотик и спрей за нос, не е провела нужното лечение и бебето Генчо е починало. Трагедията се случва на 9 февруари миналата година в село Белозем.Срещу Мария Минкова бе повдигнато обвинение за причиняване на смърт по непредпазливост. Жената не за пръв път губи дете - преди 4 години отново момче и отново Генчо, но на 2 години починало, след като се удавило във външната тоалетна. Жената обаче днес призна вината си и поиска делото да се гледа по съкратената процедура.Така се стигна до пледоарии, а прокурор Кичка Казакова поиска условна присъда. Тя посочи, че подсъдимата не е искала смъртта на детето, но е можела да я предотврати. Условна присъда поиска и защитникът на Мария - адв. Чоно Христозов, който подчерта, че клиентката му е майка на три деца и има ангажимент към отглеждането им.\"Съжалявам. Искам условно, да си гледам децата\", каза самата Мария Минкова. Така съдът стигна до решението да ѝ наложи условна присъда. След като председателят на съдебния състав - Елена Герцова, прочете присъдата се обърна към подсъдимата с няколко поучителни съвета. Първо, да забрави за името Генчо, след като и двете ѝ момчета с това име са мъртви.Второ, разясни ѝ, че да си родител означава именно да се грижиш за децата си. \"Когато нямаш пари за лечение, казвай това на лекарите. Те ще ти дадат направление и ще те настанят в болница, за да не се стига до тук. На всички, които сме в тази зала, ни удържат от заплатите за такива случаи\", каза още съдия Герцова.Решението на Районния съд не е окончателно и може да се обжалва в двуседмичен срок пред Окръжен съд Пловдив. ", "date": "2019.07.02", "title": "Осъдиха майка на починало бебе в Пловдив"}
{"url": "http://www.cross.bg/yslygi-taksi-informatziya-1608172.html", "text": "/КРОСС/ До момента са продадени 4 350 665 е-винетки на стойност над 250 млн. лв.Във връзка с постъпили запитвания от медии заради публикация във в. \"Труд\" предоставяме следната информация:Твърдението на в. \"Труд\": „1,3 милиарда лева от тол таксите изтичат безконтролно към Капш\" не отговаря на истината. Сумата 1,3 млрд. лева е размерът на очакваните приходи от пътни такси след въвеждането на тол за тежкотоварните автомобили на база обявената през април консервативна тарифа, която ще бъде редуцирана. Напомняме, че до този момент приходите са само от електронни винетки - до 1 юли включително са продадени 4 350 665 е-винетки на стойност 251 921 280 лв. Приходите от пътни такси постъпват в държавата, а Националните доставчици на услуги работят съгласно Общите условия.До въвеждането в търговска експлоатация на тол системата тежкотоварните автомобили ще продължат да плащат е-винетки.Съгласно Закона за пътищата, Агенция \"Пътна инфраструктура\" чрез Националното ТОЛ управление (НТУ) оперира Електронната система за събиране на пътни такси на база изминато време (електронни винетки) и на база изминато разстояние (тол). От 01.01.2019г. търговското опериране на системата в частта \"електронна винетка\" е поето напълно самостоятелно от НТУ - обслужване на клиенти, управление на плащанията и  правоприлагане. До 16.08.2019 г. техническото опериране в частта \"тол\" се извършва съгласно условията на гаранционното обслужване на система във формата на съвместно опериране между екипите на НТУ и изпълнителя, а от 16 август НТУ ще поеме напълно техническото опериране на цялата система.Не отговарят на истината и твърденията, че като регистриран Национален доставчик на услуги  на \"Телетол\" АД им е отказано да се свържат със системата. На 09.05.2019 г. - пет дни преди да бъде подписан на 14.05.2019 г. договорът между АПИ и \"Телетол\" АД,  по електронната поща на дружеството е изпратено описание на интерфейса за интеграция за продажба на електронни винетки. На 20.05.2019 г. от \"Телетол\" АД са постъпили въпроси във връзка с процедурата за интеграция, като на 21.05.2019 г. са предоставени отговори на поставените въпроси в обхват и съдържание в съответствие с изискванията на т. 17, раздел III от Общите условия за доставчици на услуги. Предоставена е допълнителна информация за лица за контакт и актуализирана информация за интерфейса.След изтичане на 10-дневния срок (от подписването на договора) за доказване на оперативна съвместимост съгласно т. 16, раздел III от Общите условия (до 25.05. 2019) не е постъпила и информация за готовност или отлагане на тестовете за доказване на оперативна съвместимост. На 04.06.2019 г., 10 дни след изтичане на предходния срок спрямо подписването на договора на 14.05.2019 г., от \"Телетол\" АД е постъпило писмо-покана за тест за оперативна съвместимост. В него е описано решение в разрез с приложение 5 от Общите условия. В допълнение за доказване на оперативна съвместимост е посочен пункт за продажба, който не е в списъка на декларираните пунктове и до момента не е въведен в експлоатация.Напомняме, че заявлението за регистриране като Национален доставчик на услуги от „Телетол\" АД е подадено на 08.03.2019 г. С Решение на Управителния съвет на АПИ от 18.03.2019 г. „Телетол\" АД е вписан в регистъра като Национален доставчик на услуги (НДУ). След като дружеството отговаря на изискванията по Общите условия за доставчици на услуги,  на 13.05.2019 г. УС на АПИ взима окончателно решение за сключване на Договори за предоставяне на услуга за електронно събиране на такси и Договор за предоставяне на допълнителни услуги по опериране на пунктове за продажба от доставчик на услуги за електронно събиране на пътни такси с „Телетол\". Договорите са сключени на 14.05.2019 г. и за да влязат в сила, съгласно Общите условия, следва в 10-дневен срок да се постигне оперативна съвместимост.В момента в процедура за регистриране като Национален доставчик на услуги са още две компании - от 19.06.2019 г. има решение на УС на АПИ за сключване на договор с \"Конкорд Смарт Инфраструктура\" АД, която желае да продава електронни винетки и тол продукти. На 04.06.2019 г. четвъртият кандидат - Иком\" ООД, е заявил желание да партнира на Пътната агенция само в събирането на тол такси, не и в продажбата на електронни винетки.Агенция \"Пътна инфраструктура\" е на разположение на всички медии за съдействие и проверка на информацията им. Държим да отбележим, че вестник Труд\" не е потърсил информация от АПИ по засегнатите въпроси. Уточняваме, че председателят на АПИ Георги Терзийски не е излизал нито веднъж в болничен, откакто е назначен на поста, и никой от в. \"Труд\" не го е търсил нито на личния му телефон, нито в кабинета му, нито е потърсил информация в пресцентъра на Пътната агенция. Не отговаря на истината и написаното във в. \"Труд\", че г-н Терзийски е подавал оставка и тя не е била приета. ", "date": "2019.07.02", "title": "АПИ: Приходите от пътни такси постъпват в държавата"}
{"url": "http://www.cross.bg/evropeiiskiya-stanishev-parlament-1608174.html", "text": "/КРОСС/ Обсъждат Сергей Станишев за председател на Европейския парламент. Това пише изданието Politico, цитирано от \"Фокус\".Името на Сергей Станишев се очерта като възможен кандидат за президент на Европейския парламент.В момента Станишев е президент на Партията на европейските социалисти и е член на Европейския парламент от 2014 г. Той е и премиер на България между 2005 и 2009 г.За председател на Европейската централна банка се обсъжда кандидатурата на Кристин Лагард, директор на МВФ.Очаква се Европейския съвет да започне работа в 16:15 часа българско време. ", "date": "2019.07.02", "title": "Politicо: Обсъждат Сергей Станишев за председател на ЕП"}
{"url": "http://www.cross.bg/pyasuchnite-vuzrastni-bulgarski-1608171.html", "text": "/КРОСС/ В петък от 18 часа Фестивалът на пясъчните скулптури официално ще отвори вратите си за посетители със своята нова експозиция на тема \"Любими детски герои\". Само в тази вечер всеки може да влезе безплатно - една традиция, която Община Бургас спазва още от неговото първо издание. За настроението на публиката ще се погрижат момичетата от Танцова школа \"Естрела\", с ръководител Олга Димитрова.Тази година скулптурите от пясък са изваяни само от български автори, общо 19 души, сред които петима бургазлии - Атанас Стоянов, Добрин Вътев, Огнян Петков, Игор Христов и Владимир Дунгьов.При първите издания участниците бяха от чужбина. Постепенно български творци започнаха да се учат от опитните майстори и днес можем да кажем, че вече има родна школа в това изкуство, създадена в Бургас.Фестивалът на пясъчните скулптури ще работи без почивен ден до октомври, от 08.00 до 22.00 часа. Цените за посещение са следните:- Деца до 7-год. възраст и хора в неравностойно положение - безплатно.- Деца 7-18 год. - 1,50 лв.- Пенсионери - 1,50 лв.- Група над 10 човека - 2,50 лв.- Редовен билет - 3,50 лв.- 2 възрастни + дете над 7 год. - 7 лв.- 2 възрастни + 2 деца над 7 год. - 8,50 лв.- 2 възрастни + 3 деца над 7 год. - 10 лв.  ", "date": "2019.07.02", "title": "В петък отваря врати бургаският Фестивал на пясъчните скулптури’2019"}
{"url": "http://www.cross.bg/detza-avtobys-krymovgrad-1608175.html", "text": "/КРОСС/ Запали се с автобус, превозващ деца от Слънчев бряг за Крумовград, съобщиха от МВР.Инцидентът е станал на АМ \"Тракия\", в района на детелината на Карнобат. Сигналът е получен в 14.42.По първоначални данни се е запалила предната част на автобуса, в който пътували 31 деца и две учителки от Слънчев бряг за Крумовград.Всички пътници са изведени навреме, никой не е пострадал. Те ще бъдат транспортирани до най-близката бензиностанция, от където друг автобус ще ги откара до Крумовград.Пожарни и полицейски екипи са на мястото на инцидента.В момента продължават гасителните дейности, след което ще бъде извършен оглед за установяване на причините, довели до инцидента.Припомняме, че това е третият инцидент с автобус, превозващ деца. Вчера още един автобус с деца катастрофира на АМ \"Тракия\". Автобусът превозваше 57 деца от София към Китен.Малко по-късно през деня при друга катастрофа с автобус с деца загина шофьор на лек автомобил.  Инцидентът стана в района на Тетевен. ", "date": "2019.07.02", "title": "Автобус с деца се запали на АМ \"Тракия\""}
{"url": "http://www.cross.bg/izbori-rama-prezident-1608176.html", "text": "/КРОСС/ Албанският президент Илир Мета предложи провеждане на предсрочни парламентарни и президентски избори в Албания на 13 октомври, за да се преодолее политическата криза в страната, предаде БГНЕС.„На 13 октомври предсрочни и парламентарни, и президентски избори. Аз ще се кандидатирам за президент с тези правомощия. Еди Рама и Социалистическият парламент, които не ме искат, нека предложат кандидат, който искат. Това е пътят, който ще разреши тази, за съжаление, ужасна криза\", заяви държавният глава на пресконференция.Той добави, че никога не е искал от  Рама да напусне премиерското място, но че винаги е бил ангажиран с намирането на решение на кризата, защото, както той каза, няма започване на преговори за членство в ЕС без участието на опозицията в изборите.Мета изтъкна, че предложението за предсрочни избори е негова идея, но ако Рама има друго предложение за излизане от кризата, той е добре дошъл да го обяви публично.„Не ме интересува кой ще спечели, Баша или Рама, но не искам Албания да бъде губеща поради играта на политици и посланици\", подчерта албанският президент. ", "date": "2019.07.02", "title": "Албанският президент предлага предсрочни президентски и парламентарни избори"}
{"url": "http://www.cross.bg/komisiyata-vitanov-bulgarskite-1608177.html", "text": "/КРОСС/ На тържествено заседание в Страсбург беше конституиран новоизбраният Европейски парламент. Позиционирането на българските социалисти в рамките на ЕП бе съобразено с темите, които ще се наложат в дневния ред на ЕС, в контекста на националния интерес на България. Ръководителят на делегация Петър Витанов ще продължи да отстоява интересите на българските и международните шофьори и превозвачи в Транспортната комисия. Той се включва и в комисията по Граждански свободи, правосъдие и вътрешни работи, където в предишния мандат заместник-председател бе Сергей Станишев.Лидерът на ПЕС ще представлява БСП в Комисията по външна политика и в Комисията по икономически и парични  въпроси. Ковчежникът на групата Цветелина Пенкова ще бъде част от Комисията по регионално развитие, по Бюджетен контрол, както и от Комисията по вътрешен пазар и защита на потребителите. Елена Йончева се включва в Подкомисия по сигурност и отбрана и в Комисията по граждански свободи.Комисия по промишленост, изследвания и енергетика е част от приоритетите на Иво Христов, заедно с  Комисията по земеделие.„Доволен съм, че успяхме да извоюваме участие в желаните от нас комисии и делегации. Ще имаме възможност да обхванем широка палитра от важни за страната и партията ни въпроси.\", заяви ръководителят на социалистите Петър Витанов.  ", "date": "2019.07.02", "title": "Витанов: Постигнахме успех в преговорите по разпределението на комисиите в ЕП"}
{"url": "http://www.cross.bg/nyakoi-puteki-ikonomicheskiya-1608166.html", "text": "/КРОСС/ След затваряне на някои от пешеходни пътеки във Варна се оказа, че те липсват  на някои минувачи.Зебрата до Икономическия университет е с импровизирана рекламна кампания и призив за връщането ѝ.Това предаде Булфото.Буквално преди дни бяха анулирани пешеходните пътеки до ресторант \"Рощок\" и до Икономическия университет след като две жени загинаха на пътя. ", "date": "2019.07.02", "title": "Варненци с призив \"Освободете зебрата\""}
{"url": "http://www.cross.bg/zdraveopazvaneto-ninova-kyustendil-1608169.html", "text": "/КРОСС/ И в Кюстендил закриват отделение. Това не може да продължава!\"Правим изнесени заседания на Изпълнителното  бюро на БСП всяка седмица в различна област в страната. Амбицията ни е до края на август да обиколим цялата страна\". Това заяви председателят на НС на БСП Корнелия Нинова по време на пресконференция в Кюстендил. Тя уточни, че по време на срещите се разговаря с всички общински ръководства и се разглеждат проблемите и решенията за тях  във всяка община.  Нинова засегна тема, която се отнася за Кюстендил, но е и национален въпрос - здравеопазването.\"В Дупница закриха отделението по хемодиализа, сега предстои закриването на ортопедията и хирургията, може би и АГ отделението. В Кюстендил миналата година са закрити три отделения, от вчера - още едно, инфекциозното\", посочи Нинова. Тя припомни, че Видин, Враца и Монтана са излезли на протести по същата причина.\"Два пъти от БСП викахме министъра на здравеопазването в Народното събрание миналата седмица, за да каже какво се случва в страната, но и двата пъти отказа да дойде. Този въпрос вече не търпи отлагане и днес предлагам на всички колеги, от всички партии, да седнем разумно, с аргументи, и да разговаряме за разрешаването на въпроса със здравеопазването - без лобистки интереси, без интереси на фирми, с един единствен интерес-пациента. Каним всички партии на разумен разговор и слагаме на масата нашето предложение. Нека те да дадат техните и да намерим решение\", каза още Нинова. Тя представи предложенията на БСП по проблемите. По първия проблем с кадрите - лекари и медицински персонал, Нинова изтъкна нуждата от Наредба за формиране на работните заплати в държавните болници с базова заплата, както и стипендия за обучение по медицина от държавата, но с ангажимент - завършилите да работят 5 години в България. Тя посочи като решение и финансиране на специализации в чужбина, но също с ангажимент за работа в България след това.\"За пациентите - предлагаме всеки да има лично медицинско досие, което да го следва навсякъде с пълна информация за заболявания, лечения и профилактика. За здравноосигурените - пълен безплатен достъп до здравеопазването. За здравно неосигурените - държавата да гарантира базов пакет за медицински услуги. За лекарствата - намаляване на ДДС,което е добра европейска практика. Ежегодно държавно определяне на цените от реимбурсния списък и контрол върху изпълнението. И четвърто, да се премахне статутът на болниците на търговски дружества. Здравето и здравеопазването не могат да бъдат обект на търговия\", посочи още Нинова. Тя обясни, че от БСП предлагат регионална структура на здравеопазването, в която в един регион да се обединят спешна, доболнична и болнична помощ и да се управляват на регионален признак.Председателят на БСП изтъкна, че решаването на проблема вече не касае само здравния статут на българските граждани. \"Заради такова закриване на болници, много хора напускат регионите. Като няма училища, болница, работа - напускат и отиват в големите градове  или в чужбина. Това поставя въпроса за здравеопазването в контекста на демографската катастрофа. Кърпенето на парче повече не може да продължава. Настояваме за изцяло нов модел в здравеопазването със смяна на главното в него - сега това са финансите, нека в центъра да  да бъде пациентът, лекарите и медицинският персонал\", категорична бе Нинова. По думите ѝ е добре разговорът да бъде проведен преди бюджетната процедура. ", "date": "2019.07.02", "title": "Нинова от Кюстендил към другите партии: Предлагаме нов здравен модел, дайте и вашите предложения"}
{"url": "http://www.cross.bg/rekorden-kolichestvoto-vupreki-1608168.html", "text": "/КРОСС/ Количеството на плаващия лед около Антарктида внезапно е спаднало от рекорден максимум до рекорден минимум, което озадачава учените, предаде Асошиейтед прес, позовавайки се на публикация в сп. \"Протоколи на Американската академия на науките\".Изследване на сателитни данни, направено от НАСА, показва, че плаващият лед около континента се е увеличавал постоянно от 1979 до 2014 г. Три години по-късно обаче количеството му е достигнало рекорден минимум от 10,7 милиона квадратни километра. През 2018 г. ледът леко се е увеличил, но въпреки това количеството му е било второто най-ниско след 1979 г. И въпреки че по това време на годината ледът в региона обикновено се увеличава, през май и юни 2019 г. са отчетени още по-ниски нива в сравнение с 2017 г.Учените не могат да обяснят този парадокс, тъй като Антарктика все още не е толкова силно засегната от глобалното затопляне, колкото Арктика. Според тях намаляването на леда може да е както естествено колебание, така и дългосрочно явление, свързано с човешката дейност.Специалистите отбелязват, че количеството на изгубения плаващ лед е по-голямо от площта на Мексико.Топенето на повърхностния лед не влияе на морското равнище. Бързите промени обаче тревожат климатолозите, които възнамеряват да продължат изследванията си, за да установят действителната причина за тях. ", "date": "2019.07.02", "title": "Плаващият антарктически лед е намалял рекордно"}
{"url": "http://www.cross.bg/baawards-konkyrsa-konkyrs-1608170.html", "text": "/КРОСС/ Българската асоциация на рекламодателите (БАР) откри в началото на юни, 6-тото годишно издание на конкурсите „Награди на БАР\" (BAAwards 2019), навлизайки в „Четвъртото измерение\", където ще събере заедно професионалисти от трите водещи страни в маркетинговия процес: рекламодатели, комуникационни агенции и студенти. В три отделни конкурса, три съдийски комисии, съставени от авторитетното жури на BAAwards 2019, ще отличат постиженията в сектора.  След старта на конкурсите за рекламодатели и комуникационни агенции, от днес на старт са студентите по маркетинг, реклама и комуникации. Те могат да участват в студентския конкурс на BAAwards 2019 с рекламно-комуникационна кампания на тема „Пускане на пазара на нов брандиран продукт или услуга в съществуваща категория\" в избран от тях бизнес сектор. Проектите се подават до 21 юли, съгласно обявения регламент на сайта на конкурса.Предложенията ще оценява съдийския състав на BAAwards 2019, съставен от водещи български професионалисти в сферата на маркетинга и рекламата, представители на големи рекламодатели-членове на БАР, на комуникационни агенции-членове на БАКА, на агенции за пазарни и потребителски проучвания-членове на БАМОР и академични преподаватели. Студентите ще се състезават за златна, сребърна и специална награда.Росен Мисов, изпълнителен директор на БАР, насърчи студентите да се включат в конкурса: \"BAAwards2019 се е устремил към „Четвъртото измерение\" на професионализма, където заедно ще съберем основните страни в сектора: маркетолози, рекламисти и комуникатори, тук е и вашето място, студенти. Четвъртото измерение е само началото. Следващите измерения ви принадлежат.\"Важни дати за BAAwards 2019-студентски конкурс•    Студентски проекти се подават между: 29.6.2019-21.7.2019г.•    Оценяване и определяне на победителите: 22.7.2019-25.8.2019г. за студентския конкурс •    Галасъбитие за връчване на наградите: (общо за трите конкурса в BAAwards 2019: дата между 22-24.10.2019г., която ще бъде обявена по-късноПодробна информация за конкурсите в BAAwards 2019, може да намерите на сайта на конкурса: https://baawards.com/. ", "date": "2019.07.02", "title": "Започва студентският конкурс за „Наградите на Българската асоциация на рекламодателите-2019\" "}
{"url": "http://www.cross.bg/borisov-premierut-dnes-1608157.html", "text": "/КРОСС/ \"Демонстрираме висша степен на „прозрачност\". Често обичат да критикуват страните от Източна Европа, тук го виждаме в пълен обем. Вече достатъчно ни се подиграват, така че да се надяваме днес да има някакво решение\". Това заяви министър-председателят Бойко Борисов преди началото на извънредното заседание на Европейския съвет в Брюксел.До тук всички сме чули за кое няма начин, вече втори-трети ден. Ние до този момент знаем срещу кои сме против. Да се надяваме днес да намерим около кой да се обединим\", добави премиерът Борисов.Попитан дали ЕНП държи на председателското място на ЕК, Борисов потвърди и се аргументира, че то се полага на партията-победител. „В същото време сами не можем да вземем нито един пост, без да се намери вариант, затова има десетки варианти\", каза още българският министър-председател.„Предложих Пленкович за председател на ЕК. Сега всеки предлага и казах - ето още варианти\", отговори премиерът Борисов на въпрос относно разговорите в рамките на ЕНП.Помолен да коментира поведението на европейските депутати, които днес по време на европейския химн отказаха да станат, а други обърнаха гръб, премиерът Борисов подчерта, че това си е тяхна работа. „Защо отиваш там? Можеш да отидеш в Съветския съюз, в Китай, Индия и там да станеш депутат като ти харесва повече. Отиваш и обръщаш гръб - не го разбирам. По-добро място от Европа няма!\", добави министър-председателят Бойко Борисов.  ", "date": "2019.07.02", "title": "Борисов: Знаем срещу кои сме, дано намерим около кой да се обединим"}
{"url": "http://www.cross.bg/ogunya-gorski-germaniya-1608159.html", "text": "/КРОСС/ Хиляди пожарникари, войници и служители на Гражданска защита се борят с голям горски пожар в район в Северна Германия, предаде БТА. От седмици времето в страната е горещо и сухо. В последните дни почти не е валяло. Това е и причината за възникването на огъня.Властите заявиха, че опасността от горски пожари е най-голяма на североизток.\n\t\t\t\t\tПожарът в Любтен е най-големият в историята на провинция Мекленбург-Предна Померания.Ръководителят на окръжната администрация Щефан Щернберг заяви, че са засегнати около 600 хектара гори и храсти. По думите му пожарникарите са успели през нощта да овладеят огъня и сега възнамеряват да пристъпят към потушаването му. Отклонява се вода от река Елба, а военните са предоставили хеликоптери за борбата с огъня.  ", "date": "2019.07.02", "title": "Огромен горски пожар в Северна Германия"}
{"url": "http://www.cross.bg/bulgariya-vazhno-radev-1608158.html", "text": "/КРОСС/ Президентът Румен Радев покани представителите на държавните предприятия в Китай да инвестират в България.\"България има важно геостратегическо положение, което не трябва да се подценява. България е изключително важно звено от инициативата \"Един пояс, един път\". Ние трябва да се борим това стратегическо място да се оползотвори възможно най-бързо и най-добре\", заяви Радев, който очаква повече китайски инвестиции в България.\"Разбрахме се с губернатора на китайската провинция Хабей да разработим конкретен план, в който съвместно да идентифицираме области и проекти от взаимен интерес и да намерим начин те да се реализират в определени срокове - транспортна инфраструктура, енергетика, автомобилостроене, зелена енергия, селско стопанство, ай ти-технологии\", посочи държавният глава.\"За мен е много важно да отворим вратата за китайските инвестиции на високо политическо ниво\", посочи още президентът.Във втория ден от посещението си в Китай Румен Радев направи изказване на Световния икономически форум в Далян, известен като \"Летния Давос\", предаде БНР. ", "date": "2019.07.02", "title": "Президентът покани китайците да инвестират у нас"}
{"url": "http://www.cross.bg/leva-singul-live-1608160.html", "text": "/КРОСС/ Кариоката е с коефициент от 4.50, докато Лео Меси е с 5.00. Всички коефициенти за Голмайстор за срещата можете да видите :Бразилия - Аржентина тук                                                                                         Сингъл,    ТОП „1\"-1.80 „Х\"-3.16 „2\"- 4.20Eто и други срещи от Купата на африканските нации, полуфиналите от Световното първенство по футбол за жени, Суперкупата на България, Голд къп и Копа Америка:Ангола - Мали                                                                                                          Сингъл, Live, ТОП „1\"-3.82 „Х\"-2.47 „2\"- 2.25Англия /ж/ - САЩ /ж/                                                                                           Сингъл, Live, ТОП „1\"-4.20 „Х\"-3.32 „2\"- 1.76Хаити - Мексико                                                                                                     Сингъл,          ТОП „1\"-8.75 „Х\"-4.40 „2\"- 1.28Лудогорец - Локомотив Пловдив                                                                   Сингъл, Live, ТОП „1\"-1.40 „Х\"-3.90 „2\"- 4.30Холандия /ж/ - Швеция /ж/                                                                              Сингъл, Live, ТОП „1\"-1.98 „Х\"-2.72 „2\"- 2.80Чили - Перу                                                                                                               Сингъл,          ТОП „1\"-1.69 „Х\"-2.76 „2\"- 4.06Ямайка - САЩ                                                                                                           Сингъл,          ТОП „1\"-5.65 „Х\"-3.25 „2\"- 1.40  На 21 юни столичанин заслужи 5309,30 лева за три срещи в права колонка. На 23 юни хасковлия си тръгна с 5309,30 лева за четири сблъсъка в права колонка, а в последния ден на юни жител на Пещера забогатя с 4530,50 лева за три срещи отново в права колонка.В първия ден на юли врачанин заслужи общо 4530,50 лева от Спортмакс след предвиждане за Краен изход. На връх Петровден столичанин си тръгна с общо 5004,80 лева след залог за Секунда на 1-ви гол, два дни по-рано в Божурище местен забогатя с 3484 лева за Точен резултат. На 23-ти добричлия взе 2580 лева с 30 лева залог на 1-3 място, а на 29-ти в хасковското село Радиево местен заслужи 2523 лева за 1-3.В Кърджали могат смело да се похвалят като най-големите познавачи на Гонки с хрътки, след като там бяха реализирани печалби от 1650 лева, 1200 лева, 975 лева, 900 лева и др.  ", "date": "2019.07.02", "title": "Габриел Жесус ще отбележи първи гол на Бразилия-Аржентина според \"Еврофутбол\""}
{"url": "http://www.cross.bg/gryevski-sofiya-zaev-1608163.html", "text": "/КРОСС/ Сегашният македонски премиер Зоран Заев е подслушвал заседания на правителството на предшественика си Никола Груевски и е предавал записите на София, е заявил бившият министър-председател в Скопие Никола Груевски.Груевски е посочил, че е получил информацията от неназован от него български депутат в Европейския парламент. \"София е била получила разговорите, когато Заев е посещавал България в периода от 2014 до 2017 г.\", е твърдял още балканският политик, който е избягал в Унгария от правосъдието в страната си.Бившият премиер също е коментирал спора между София и Скопие относно Гоце Делчев. \"Един от вариантите е Македония да приеме версията, че Дечев е бил българин, борил се за свободна Македония\", е допълнил Груевски във Facebook, предаде сръбското радио Б92.  ", "date": "2019.07.02", "title": "Груевски обвини Заев, че го е подслушвал и давал записите на София"}
{"url": "http://www.cross.bg/more-yuzhnokitaiisko-izpitaniya-1608161.html", "text": "/КРОСС/ Армията на Китай провежда изпитания на балистични противокорабни ракети в спорните води на Южнокитайско море, съобщава CNBC, позовавайки се на двама американски източници.Първото изпитание е проведено през уикенда, най-малко една ракета е изстреляна в акваторията. Допълнителни тестове са предвидени до сряда.Източниците определиха изпитанията като \"обезпокоителни\", но потвърдиха, че разположените в Южнокитайско море американски бойни кораби не са близо до зоната на изпитания и не са в опасност.Източниците не могат да кажат дали изпитваните противокорабни ракети представляват нови възможности на китайската армия.Пентагонът не е коментирал информацията.  ", "date": "2019.07.02", "title": "Китай провежда ракетни изпитания в Южнокитайско море"}
{"url": "http://www.cross.bg/gabriel-mariya-kpkonpi-1608164.html", "text": "/КРОСС/ Комисията за противодействие на корупцията и незаконно придобито имущество е прекратила производството по сигнал против Мария Габриел, става известно от решение публикувано на сайта на КПКОНПИ.В сигнала се твърди, че Мария Габриел е ползвала под наем общинско жилище, като месечната наемна цена на жилището е била в размер на 400,00 лева. Договорът е сключен през октомври 2010 г., когато Мария Габриел е била вече евродепутат с 30 000 лв. месечен доход. Апартаментът е собственост на дружество. Според твърденията, цената на наемите през този период в съответния квартал била в диапазона между 1400-1600 лв. Към сигнала са били приложени и медийни публикации.При проверката си КПКОНПИ е установила, че членовете на Европейския парламент не са лица, заемащи публична длъжност по смисъла на Закон за предотвратяване и установяване на конфликт на интереси.От това следва, че в периода на действие на договора за наем от 01.10.2010г. до 31.08.2012 г., Мария Габриел не е заемала публична длъжност, по смисъла на закона.Липсата на тази предпоставка - субект, или лице, заемащо публична длъжност, срещу което да се проведе административното производство, се явява пречка за разглеждане на постъпилия сигнал и е основание за прекратяване на настоящото производство, обясняват още от комисията.В решението на КПКОНПИ се казва то да се изпрати заедно с цялата административна преписка на Софийска градска прокуратура, с оглед на това прокуратурата да прецени дали да подаде протест до съда в едномесечен срок от съобщаването на решението, с което се установява липсата на конфликт на интереси. ", "date": "2019.07.02", "title": "КПКОНПИ прекрати производството си по сигнал против Мария Габриел"}
{"url": "http://www.cross.bg/konkyrs-grypi-izpulniteli-1608165.html", "text": "/КРОСС/ Над 3500 изпълнители ще се представят на Националния фолклорен конкурс на Събора на народното творчество и животновъдство \"Рожен 2019\", съобщават от сдружение \"Рожен - наследство в бъдещето\".Традиционният Роженски събор ще се състои от 19-и до 21-и юли на Роженските поляни.На 4 сцени в съборното селище ще звучат изпълненията на 113 певчески и инструментални групи, 107 индивидуални изпълнители, 56 танцови състава и 15 групи за народни обичаи от всички фолклорни области. На събора ще бъдат представени 121 читалища от цялата страна, уточняват организаторите.Най-възрастният участник във фолклорния конкурс е 81-годишната Николина Танчева от певческата група за автентичен фолклор \"Дикани\" при читалище \"Дядо Иван Арабаджията - 1926\"- с. Царацово, обл. Пловдив. Най-малкият изпълнител е 4-годишна певица от Бургас. Пет фолклорни групи на бесарабски българи от Украйна също ще се включат в конкурса.В програмата на събора е предвиден и конкурс за автентична женска, мъжка и детска носия.Родопска вечер е наречен концертът, който ще се представи на 20 юли на Роженските поляни. Спектакълът е с участието на ансамбъл \"Родопа\", Валя Балканска, Петър Янев,\"101 каба гайди\", \"100 каба гайди\", \"Каба кабадайлии\" и др. ", "date": "2019.07.02", "title": "Над 3500 изпълнители ще участват във фолклорния конкурс на Роженския събор"}
{"url": "http://www.cross.bg/protivoraketna-sistema-otbrana-1608155.html", "text": "/КРОСС/ Военното министерство на Русия публикува видео от изпитание на нова система за противоракетна отбрана на полигона Сари-Шаган в Казахстан, съобщават руските медии.На кадрите се вижда как ракетата се издига в небето, оставяйки след себе си стълб от огън и дим.Отбелязва се, че новата противоракетна система е потвърдила заложените характеристики и успешно е поразила условната цел.Системата за противоракетна отбрана е на въоръжение в руските въздушно-космическите сили и е предназначена за отбрана от въздушно-космически нападения. ", "date": "2019.07.02", "title": "Русия пусна видео от изпитания на нова ПРО система"}
{"url": "http://www.cross.bg/aresta-selo-bili-1608156.html", "text": "/КРОСС/ Седем души завършиха в ареста след сбиване в село Горна Козница, съобщава БНР.Боят е започнал малко преди полунощ вчера. Пристигналите на мястото полицейски екипи задържали трима перничани, двама от Бобов дол, един от благоевградското село Баня и един местен жител. Те били отведени в ареста за снемане на обяснения.При сбиването били нанесени щети на автомобила на един от участниците в конфликта. 52-годишният причинител е оставен в ареста.При свадата няма пострадали, а обстановката в селото вече е нормализирана.Служителите на реда установили, че причина за сбиването е недоразумение.По случая е започнато досъдебно производство. ", "date": "2019.07.02", "title": "Бой след \"недоразумение\" прати седмина в ареста"}
{"url": "http://www.cross.bg/fondatziyata-sredstva-nashite-1608148.html", "text": "/КРОСС/ Измамници събират пари от по улиците на Пловдив от името на \"За Нашите Деца\", информират от фондацията.\"ВНИМАНИЕ! Фондацията няма такава практика! МЪЖ и ЖЕНА на средна възраст са забелязани да събират средства под предлог, че са дарение за фондация \"За Нашите Деца\"!, се казва в съобщение до медиите.\"Жената е ниска, леко пълна, с тъмна коса, подстригана на черта. Запитан за повече информация за фондацията, мъжът разказва своята драматична история, че е алкохолик от много години и наркоман, а майка му е психично болна и как фондацията му е предоставила възможност да набира средства за помощ.За това сигнализира служител на Криейтив Актавис Академи - Пловдив, който забелязал измамниците, представяли се с изтъркани баджове с логото на фондацията, на организиран от компанията му благотворителен базар \"Искам бебе\". Същият служител ги е засичал на доста други места в града - пред Община Пловдив, на Централна гара, в моловете\", се казва още в писмото. Екипът на фондацията вече е подал сигнал до отговорните институции.„Скъпи приятели, Не се доверявайте! Нашите доброволци НЕ събират средства по НИКАКЪВ начин! Това може да стане само от наши колеги на събитие, на което имаме брандиран щанд и наш банер. В този случай колегите носят бели тениски с нашето лого, а ако се предоставя възможност за дарение на място, това става само в наша БРАНДИРАНА КУТИЯ.\"Всеки, който желае да дари средства в подкрепа на дейността на фондация „За Нашите Деца\", за да могат повече деца да имат щастливо детство в семейство, може да направи това на официалния сайт на фондацията тук или чрез Дарителски кутии\", пишат още от фондацията.  ", "date": "2019.07.02", "title": "Пазете се - измамници събират пари от граждани на Пловдив от името на фондация"}
{"url": "http://www.cross.bg/bulgariya-lidl-erma-1608138.html", "text": "/КРОСС/ Служители на Лидл България и любители рибари пуснаха във водите на река Ерма 25 000 млади балкански пъстърви в рамките на инициативата „Дай шанс на Балканката\". За шеста поредна година тя обединява усилията на търговската верига и сдружение „Балканка\" с цел опазване на един от най-бързо изчезващите биологични видове. 23 км. от българския участък на реката бяха зарибени с малките балканки, които пътуваха близо 5 часа от Тошков чарк преди да стигнат до новото си местообитание.„Река Ерма е със специален статут за риболов, а именно „хвани и пусни\". Той е въведен за определени реки в България, в следствие на законодателни промени, инициирани от риболовния клуб. Изключително много ценим участието на Лидл България, които продължават да подкрепят такива благородни каузи. Вярваме в силата на личния пример и се радваме на подкрепата на служителите от Лидл България, с които заедно за шеста поредна година организираме акция по зарибяване\", подчерта Иван Пандъков - председател на сдружение „Балканка\".Традиционно акцията по зарибяване бе допълнена и от масово почистване, което обхвана повече от 3 км. от бреговете на реката в района на Ждрелото и местности в посока на гр. Трън. Това осигури благоприятни условия за адаптация на малките риби и облагородяване на туристическия район като цяло.„Дай шанс на Балканката\" продължава да бъде проект с изключителна стойност за Лидл България, защото изцяло отразява разбирането ни за устойчива грижа за природата и опазване на биоразнообразието. Благодарение на инициативата от 2013 г. до днес общо 350 000 балканки са пуснати във водите на Искър, Бели и Черни Искър, Струма, и други по-малки високопланински реки, а повече от 25 км. пък са почистените площи в районите на съответните реки. Съпричастността на служителите на компанията доказва осъзнатата отговорност към средата, в която работим и живеем всички заедно\", сподели Милена Драгийска, главен изпълнителен директор на Лидл България. ", "date": "2019.07.02", "title": "25 000 балкански пъстърви плуват във водите на Ерма благодарение на Лидл България"}
{"url": "http://www.cross.bg/deloto-osnovniyat-zasedanie-1608147.html", "text": "/КРОСС/ Основният свидетел по делото КТБ е в болница. Бисер Лазов не се яви за поредния разпит по мегаделото в специализирания съд. Той е изпратил писмо, че е постъпил в хирургична клиника. Състоянието му не позволява да дава показания до края на седмицата.На предишното заседание счетоводителят каза през съда, че подсъдимият банкер Цветан Василев се е опитал да осуети разследването за фалита на КТБ,  като е предложил подкуп в размер на около 1 милион лева.Следващото заседание по делото е на Лазов да бъде на 9 юли. ", "date": "2019.07.02", "title": "Основният свидетел по делото КТБ влезе в болница"}
{"url": "http://www.cross.bg/tryd-ministur-izvunreden-1608149.html", "text": "/КРОСС/ Една от целите ми е да създадем организация за минимално полагане на извънреден трудВътрешният министър Младен Маринов отговори на надигащото се недоволство сред служителите на реда срещу ниското заплащане на нощния труд. Той разграничи ясно двете теми - нощен и извънреден труд. \"По отношение на извънредния труд сме правили срещи и работни групи и задачата ми е да направим такава организация, че да намалим до минимум полагането му. Същевременно, без извънреден труд не може, особено при кризисни ситуации\", уточни министър Младен Маринов. Той припомни, че служителите на МВР са на ненормиран работен ден и могат винаги да бъдат призовани за да изпълнят обществения си дълг.\"По отношение на нощния труд, смятам, че заплащането е малко, но е въпрос на възможности и на бюджет\", посочи вътрешният министър. \"При наличие на средства, това може да бъде коригирано, евентуално след преговори за бюджета другата година. Заплащането е въпрос на бюджет и бюджетни средства\", заяви министър Младенов и припомни, че през последните две години заплатите в МВР са вдигнати с около 30%. ", "date": "2019.07.02", "title": "Вътрешният министър си изми ръцете за нощния труд на полицаите с бюджета"}
{"url": "http://www.cross.bg/revolut-organizatzii-detzata-1608150.html", "text": "/КРОСС/ Британският финтех Revolut стартира новата функционалност „Donations\", която позволява на потребителите да закръглят сметките от своите картови плащания и закръгленото да даряват на благотворителни организации. Потребителите ще могат да правят дарения, без да им се начисляват такси и без да имат задължителен минимум на дарената сума.За разлика от много традиционни банки и платежни компании, сто процента от сумата, дарена от клиентите, отива в избраната благотворителна организация, като Revolut не начислява такси, за да бъде преведена сумата на организация. Няма минимален праг за дарение и функцията може да се включва и изключва от потребителите по всяко време. Revolut улеснява процеса по регистрация и дава на потребителите още едно финтех решение в името на избрана от тях благотворителна кауза.WWF, Save the Children и ILGA-Europe са първите три благотворителни организации, които ще бъдат част от програмата, благодарение на призива си към глобалната потребителска мрежа на Revolut. Докато партньорството с тях се развива, Revolut обяви, че през годината ще добавя и нови благотворителни компании към списъка.Ник Сторонски, основател и главен изпълнителен директор на Revolut, каза: „Подкрепата за социалните каузи е важна както за нас като бизнес, така и за много от нашите потребители. Усложненият процес на регистрация и плашещи ангажименти могат да откажат много хора от направата на дарение, така че искахме да изградим функция, която ще позволи да се поддържат добри каузи безпроблемно и сигурно.\"„Ние винаги търсим нови и иновативни начини за постигане на най-голямо въздействие за децата, които се нуждаят най-много. Заедно с Revolut ние ще повишим осведомеността и средствата за нашата спасителна работа, а допълнително ще дадем на децата и платформа за споделяне на техните истории. Можем да изградим по-добро бъдеще за децата навсякъде по света\", каза Джема Шерингтън, изпълнителен директор по набиране на средства и маркетинг в „Save the children\".„Ние сме първото поколение, което знае, че унищожава планетата и вероятно сме последните, които могат да направят нещо по въпроса. Възможности като тази са от съществено значение, ако искаме да спрем и да обърнем упадъка на природата. Затова се радваме, че сме сред трите благотворителни организации, които се възползват от „Donations\" програмата на Revolut, за да насърчим потребителите да защитават местообитания и видове чрез дарения. С нетърпение очакваме да вдъхновим милиони да се присъединят към борбата за нашата планета\", Наоми Хикс, директор партньорства в WWF.„Сега е моментът да инвестираме в трайна и реална промяна в живота на хората. Затова сме развълнувани да си партнираме с Revolut, защото заедно можем да променим към по-добро живота на LGBT хората. Радваме се, че потребителите на Revolut могат да се възползват от съвременно финансово решение, което улеснява процеса по дарения на средства\", сподели Анна Шепърд, мениджър по набиране на средства в ILGA-Europe.***Revolut е създаден като дигитална алтернатива на големите банки през юли 2015 г. от бившите инвестиционни банкери Ник Сторонски и Влад Яценко, работили в Credit Suisse и Deutsche Bank. Първоначално финтехът привлича клиенти, като им позволява да харчат и да превеждат пари в чужбина на междубанковия обменен курс. Оттогава компанията е привлякла над 5 милиона клиенти в Европа със своите възможности за следене на разходите, инструменти за бюджетиране, спестявания и обмен на криптовалути.Към днешна дата Revolut е събрал приблизително 340 млн. долара инвестиции от известни фирми за рисков капитал, включително Index Ventures, Ribbit Capital, Balderton Capital и DST Global. Бързоразвиващият се финтех в момента отваря над 12 000 нови текущи сметки всеки ден и обработва обем от над 5,5 млрд. долара всеки месец.Save the Children стои рамо до рамо с децата, където е най-трудно да бъдеш дете. Ние правим каквото е необходимо, за да сме сигурни, че те ще оцелеят, ще получат защита, когато са в опасност, и ще имат възможност да се образоват. Заедно се борим за децата всеки ден. Защото всяко дете заслужава възможност да остави своя белег върху света и да помогне за изграждането на по-добро бъдеще.WWF е една от най-големите независими организации за опазване на околната среда активна в близо 100 държави. Нашите поддръжници - над пет милиона - ни помагат да възстановим природата и да се справим с основните причини за упадъка й, особено хранителната система и изменението на климата. Ние се борим, за да осигурим свят с процъфтяващи местообитания и видове и да променим сърцата и умовете, така че да съхраним ресурсите на нашата планета.ILGA-Europe са движеща сила за политически, правни и социални промени в Европа и Централна Азия, като обединява близо 600 организации от 54 страни в региона. Нашата визия е за свят, в който достойнството, свободите и пълното упражняване на правата на човека са защитени и гарантирани за всички, независимо от тяхната действителна или възприемана сексуална ориентация, полова идентичност, полово изразяване и половите характеристики. ", "date": "2019.07.02", "title": "Revolut стартира функционалност за дарения"}
{"url": "http://www.cross.bg/tzeni-kvtch-dds-1608151.html", "text": "/КРОСС/ В свое Решение №Ц-19 от 01.07.2019 г. Комисията за енергийно и водно регулиране (КЕВР) утвърди нови цени на електрическата енергия за битови и небитови клиенти, присъединени към мрежа „ниско напрежение\" в Югоизточна България в сила от 01.07.2019 г. Според Решението на КЕВР крайните цени с ДДС за битови клиенти в Югоизточна България са както следва: 0,22238 лв. (с ДДС) / кВтч. Това е увеличение 2,97% спрямо досегашната цена от 0,21596 лв. (с ДДС) / кВтч. 0,12636 лв. (с ДДС) / кВтч. Това е увеличение с 2,97% спрямо досегашната цена от 0,12271 лв. (с ДДС) / кВтч.Както при всяка смяна на цени, информацията за консумацията в следващите фактури ще бъде разделена на два отделни периода - потребление по стари цени до 30 юни 2019 г. включително и потребление по нови цени от 1 юли 2019 г. Общият брой на дните в отчетния период отговаря на нормалния месечен период на отчитане за всеки клиент, като се запазват регулярните срокове на отчитане.  ", "date": "2019.07.02", "title": "КЕВР утвърди цени на електроенергията за клиентите на EVN България от 1 юли"}
{"url": "http://www.cross.bg/tzena-tela-toplofikatziya-1608152.html", "text": "/КРОСС/ Съгласно Решение № Ц-18 от 01.07.2019 г. на Комисията за енергийно и водно регулиране (КЕВР) еднокомпонентната пределна цена на топлинна енергия с топлоносител гореща вода за клиентите на EVN Топлофикация в Пловдив от 1 юли 2019 г. e 97,58 лв. без ДДС за един мегаватчас. Това е увеличение със 7,4% спрямо цената до 30.06.2019 г., която беше 90,86 лв. без ДДС. С добавен ДДС крайната цена от 1 юли 2019 г. е 117,1 лв., при досегашна цена от 109,03 лв. с ДДС.EVN Топлофикация напомня основните предимства на централното топлоснабдяване:Предоставяне на 2 услуги - отопление и битова гореща вода.Сигурност на доставките и през най-студените зимни месеци. Без замръзване на отоплителни тела.Конкурентна цена.Не се натоварват допълнително вътрешните ел. инсталации в сгради, които са проектирани и изградени с централно отопление.Модерни системи за дистанционен отчет, без изравнителни сметки.Сигурно и безопасно за ползване: отоплителните тела не носят риск от избухване или запалване и са безопасни.Не се изисква ежегодна поддръжка и обслужване от страна на клиента.Удобство и чистота в дома: отоплителните тела не отделят прах, дим и вредни частици и запазват дома чист.Чист въздух: EVN Топлофикация не отделя във въздуха на гр. Пловдив вредни вещества като серни оксиди, прах (фини прахови частици) и диоксини. ", "date": "2019.07.02", "title": "Нова цена на топлинната енергия в Пловдив от 1 юли "}
{"url": "http://www.cross.bg/stachka-efektivna-meditzinskite-1608153.html", "text": "/КРОСС/ Медиците от МБАЛ \"Д-р Иван Селимински\" в Сливен започнаха ефективна стачка, съобщава БНР.Всеки ден до 11 юли сестрите, акушерките и лаборантите ще спират работа за един час. Днес предстои изпълнителният директор и Стачният комитет на медицинските сестри в болницата да обсъдят действията при евентуална безсрочна ефективна стачка, така че да не се стига до застрашаване на живота и здравето на пациентите.От общо 300 медицински специалисти 152 са подписали декларацията за участие в безсрочната ефективна стачка.По думи на председателя на стачния комитет на медицинските сестри Надежда Маргенова, ако до 11 юли Министерството на здравеопазването не изпълни исканията им, ще започнат и ефективните стачни действия.Здравните специалисти настояват за премахване на търговските дружества в здравеопазването, промени в нощната часова ставка и категорията труд на медицинските специалисти и въвеждане на единни стандарти за броя на обслужваните пациенти от една сестра.  ", "date": "2019.07.02", "title": "Медиците в Сливен започват ефективна стачка"}
{"url": "http://www.cross.bg/ministur-petrola-iztok-1608131.html", "text": "/КРОСС/Организацията на страните износителки на петрол (ОПЕК) подкрепи предложението на Саудитска Арабия и Русия квотите за намаляване на добива да бъдат удължени с 9 месеца, предадоха световните агенции. Ограниченията ще останат в сила до март догодина, съобщи венецуелският министър на петрола Мануел Кеведо, който председателстваше срещата на картела във Виена. По-рано руският министър на енергетиката Александър Новак каза, че 14-те страни от ОПЕК и 10 държави партньори, сред които и Русия, са единодушни по въпроса. Иранският министър на петрола Биджан Намдар Зангане обаче изрази недоволство от, според него, ръководната роля на Саудитска Арабия - големия съперник на страната му в Близкия изток. 24 държави, обединени във формата ОПЕК+, добиват половината от петрола в света. През декември те решиха да намалят общото си производство с 1,2 милиона барела на ден, за да поддържат цените. Петролът остава под натиск на фона на слабото търсене и обилното предлагане, въпреки геополитическите напрежения в Близкия изток. 176-ата министерска конференция на ОПЕК реши също да удължи с три години мандата на генералния секретар на организацията, Мохамед Баркиндо от Нигерия, съобщи Мануел Кеведо, цитиран от ТАСС.", "date": "2019.07.02", "title": "Нефтът остава под натиск на фона на слабото търсене и обилното предлагане"}
{"url": "http://www.cross.bg/transport-telefon-morskiya-1608154.html", "text": "/КРОСС/ Общогръцката федерацията на моряците е обявила 24-часова национална стачка, съобщават от Министерството на външните работи.Тя ще продължи до 24.00 часа утре, 3 юли.Стачните действия ще обхванат морския транспорт, включително кораби и фериботи.По тази причина от ведомството препоръчват на сънародниците ни, които пребивават или пътуват до Гърция, да се информират предварително за разписанията на морските превозни средства и възможните алтернативни връзки с друг вид транспорт.При необходимост от съдействие те могат да се свържат с българското посолство в Атина на следните телефони:Дежурен директен телефон: +30 210 67 48 107Мобилен телефон за спешни случаи: +30 693 70 96 220 ", "date": "2019.07.02", "title": "Стачка парализира морския транспорт в Гърция"}
{"url": "http://www.cross.bg/detska-ryse-kyhnya-1608179.html", "text": "/КРОСС/ На заседание на кризисния екип на Областната дирекция по безопасност на храните - Русе (ОДБХ-Русе) и Регионалната здравна инспекция - Русе (РЗИ-Русе), по повод случаите на потвърдено хранително заболяване на деца от Детска ясла № 9 в град Русе и положителните за Салмонела група Б деца, след разглеждане на резултатите от лабораторните изпитвания се установи, че се касае за заразоносител на салмонелна бактерия от член на персонала на Детска ясла № 9 в град Русе. Комисията констатира, че в резултат на това е възникнало вътреяслено заразяване на шест деца от детското заведение.Служителката от яслата, с положителен резултат за салмонелна бактерия, е отстранена от работа. След лечение и изследване с отрицателен резултат за Салмонела, ще бъде възстановена на работа.Резултатите от изпитваните проби на готова храна, работни повърхности, производствена среда и ръце на персонала от Детска млечна кухня (ДМК), са получени вчера, 1 юли от Изпитвателно диагностична лаборатория - гр. Варна. Пробите са без отклонения от референтните стойности и отрицателни за наличие на салмонелна бактерия. Отрицателни са и резултатите за салмонелна бактерия на персонала на ДМК - 20 работници, потвърждава лабораторията на РЗИ-Русе.След изясняване на ситуацията - съмнение за взрив от хранително заболяване, от ОДБХ-Русе отменят издадената заповед за временно прекратяване на дейността на Детска млечна кухня. Ще бъде възстановено приготвянето и реализацията на храната в обекта и изхранването на детското заведениеПрипомняме, че веднага след получаване на известието от РЗИ-Русе на 27 юни, инспекторите от отдел „Контрол храни\" - ОДБХ-Русе предприеха необходимите действия по компетенции. По повод случая беше сформиран Кризисен екип с представители на ОДБХ-гр. Русе. Извършена беше проверка на Детска ясла № 9, където има регистрирана разливочна за получаване на храна, приготвена от Детска млечна кухня. Взети бяха проби за лабораторно изпитване, отривки от контактни повърхности - маси, плотове за работа и технологично оборудване, отривки от ръцете на персонала.Персоналът на Детска млечна кухня бе насочен за микробиологично изследване - Салмонела група Б.  ", "date": "2019.07.02", "title": "Служител на яслата в Русе е причинител на заразата от Салмонела"}
{"url": "http://www.cross.bg/tzeretelev-knyaz-poslanik-1608167.html", "text": "/КРОСС/ Световноизвестният художник монументалист  Зураб Церетели  направи скулптурен портрет  на своя предшественик княз Алексей Церетелев, ревностен защитник на българската национална кауза. Паметникът ще бъде открит на 4 юли 2019 г. в село Церетелево, община Съединение, с тържествен военен и църковен ритуал.Идеята за поставянето на паметника е на инициативен комитет начело с Почетния консул на Руската федерация в Пловдив Георги Гергов. Негово дарение е постаментът за бронзовия бюст. Пиедесталът с височина 185 сантиметра е изработен от риолит - скала, подобна на гранита. Мемориална плоча на княз Церетелев ще бъде поставена на ресторант „Пълдин\" в Пловдив, за да напомня за делото на руския дипломат, който се бори за правата на българите и за осигуряването на автономия на Южна България. Барелефът  също е дело на Зураб Церетели.Княз Алексей Церетелев  развива широка благотворителна дейност в помощ на българите и участва като доброволец в Руско-турската война. Той е член на дипломатическата  комисия, която разследва извършените престъпления  в българските земи при потушаването на  Априлското въстание от 1876 г., и на международната комисия, която съставя Органическия устав на Източна Румелия. Бил е Генерален консул на Русия в Източна Румелия  в периода 1878-1882  година. Българите  го наричали „нашия княз\".  Името му носят улици в София и в Пловдив, а през 1934 г. село Думанлии е преименувано на Церетелево.Новият  паметник  е още един знак на признателност за огромния принос на княз Церетелев за българската независимост. На церемонията  за откриването ще присъстват Н. Пр. Анатолий Макаров, посланик  на Руската федерация в България, Н. Пр. Армен Саргсян, посланик на Армения, Н. Пр. Александр Лукашевич, посланик на Беларус, Пловдивският митрополит Николай, Областният управител на Пловдивска област Здравко Димитров, Почетният консул на Русия Георги Гергов  и други официални лица. Тържеството ще започне в 14.00 часа.****Зураб  Церетели е автор на повече от 5000 произведения на живописта, графиката, скулптурата и монументално-декоративното  изкуство.  Негови творби може да се видят в Русия, САЩ, Великобритания, Италия, Франция, Испания, Гърция, Сърбия и други държави. Сред тях са монументите „Сълзите на скръбта\" в Ню Йорк - дар за американския народ в памет на жертвите от атентата на 11 септември,   „Да разрушим  стените на недоверието\" в Лондон,  „Раждането на новия човек\" в Севиля, Испания,  и „Доброто побеждава злото\" пред централата на ООН, паметникът  на основателите на Европейския съюз в Мец, Франция,  и други емблематични  композиции.  Има над  40 персонални изложби. Кавалер  на ордена на Почетния легион, лауреат на много награди. Член  и член-кореспонден на авторитетни  академии за изящни изкуства. Президент на Руската  художествена академия, основател и директор на Музея за съвременно изкуство в Москва. ", "date": "2019.07.02", "title": "Световен художник направи  паметник и  мемориална плоча на княз Церетелев"}
{"url": "http://www.cross.bg/regiona-kyustendil-suzdavane-1608173.html", "text": "/КРОСС/ Регионът има възможности за развитие на земеделие\"По това време на годината стои въпросът с черешопроизводството\", заяви председателят на НС на БСП по време на пресконференция в Кюстендил. Тя разказа, че при среща с черешопроизводители, те са споделили, че продукцията им се изкупува между 60 и 80 стотинки, а берачите на череши вземат по 50 стотинки. \"Виждате каква малка разлика остава, някои от тях работят на загуба.Притеснително е, че много от черешопроизводителите заявиха, че ще се откажат от отглеждането на череши и ще си търсят друго препитание, ще напуснат региона, може би и страната. Нашите кандидати за кметове ще поемат този ангажимент - създаване на борса, на която да има гарантиране на изкупни цени и създаване на преработвателно предприятие в региона на Кюстендил\", заяви Нинова. По мнението ѝ така ще се гарантира запазването на поминъка на хората и ще има доходи за тях, така че те няма да напуснат региона и страната. ", "date": "2019.07.02", "title": "Нинова: Борса и преработвателно предприятие в Кюстендил решават проблема на черешопроизводителите"}
{"url": "http://www.cross.bg/komari-grada-sviloza-1608133.html", "text": "/КРОСС/ Десетки жители на Свищов участваха в протест срещу многократно увеличената популация на комари и липсата на адекватно противодействие на кръвосмучещите насекоми от страна на местната власт. Недоволни граждани се събраха в петък в центъра на града и призоваха за ефикасни действия. Хората твърдят, че ситуацията е непоносима и дори са забелязали наличието на тигрови комари, които пренасят опасния вирус Зика. Тревогите на много от свищовлиите са подкрепени със снимки на ухапвания, които обикалят интернет пространството. Хората са обезпокоени, че могат да се заразят с езкотични инфекции, и при най-малките съмнения търсят мнение от дерматолог. До момента Община Свищов е похарчила 90 000 лв. за борба с комарите. Въпреки това жителите на града недоволстват и настояват затягане на контрола на фирмата, която е ангажирана с опушването. През миналата седмица са реализирани четири пръскания в селата Вардим, Ореш, бреговата ивица на Дунав до „Свилоза\", района на „Свилоза\", местностите Блатото и Фара, Паметниците, Нове, Погребите и на юг от болницата до манастира. По думите на кмета Генчо Генчев към разтвора срещу насекомите е било добавено и дизело гориво, с което субстанцията да прилепва към растенията и да има по-голяма усвояемост на препарата. ", "date": "2019.07.02", "title": "Свищовлии протестираха срещу нашествието от комари"}
{"url": "http://www.cross.bg/turgovishte-dimitrov-tagarinska-1608139.html", "text": "/КРОСС/ Комисията за защита на конкуренцията (КЗК) започна разследване след сигнал от кмета на Търговище д-р Дарин Димитров за картел от фирми, участвали в Националната програма за саниране. В интервю за предаването „Тази сутрин\" по БТВ директорът на „Антитръст и концентрации\" към КЗК Ирина Тагаринска потвърди, че има доказателства, че схемата е действала на територията на градовете Търговище, Пловдив и Гоце Делчев. „Те не са се конкурирали ценово, разпределяли са, кой ще участва за конкретния обект, като съответния участник дава максималната цена по рамковото споразумение\", изтъкна експертът Ирина Тагаринска. По думите й, санкциите за това са до 10 процента от общия оборот на фирмите за предходната година. Ирина Тагаринска подчерта, че трите картела са действали на територията на трите общини, като няма данни за такива действия на национално ниво. От своя страна, кметът на Търговище д-р Дарин Димитров каза пред БТВ, че нарушение при изпълнението на обществена поръчка за саниране в града няма. „При мен пристигна експертът, който отговаря за санирането. Каза, че е получил мейл на неговата поща от неизвестен изпращач, в който има данни за споразумение между фирмите, извършили паспортизацията и енергийното обследване на тези сгради. След като се събрахме с юристите на общината, решихме да подадем информация в КЗК, защото това беше притеснение за нас и за експертите, които работеха по тази обществена поръчка\", обясни Димитров и поясни още, че тази информация той получил месец, след като станал кмет на община Търговище.", "date": "2019.07.02", "title": "КЗК започна разследване след сигнал от кмета на Търговище "}
{"url": "http://www.cross.bg/plovdiv-deloto-kraka-1608134.html", "text": "/КРОСС/ Майката на Мария, която миналата година пропадна в отворена шахта в зелена площ на бул. \"България\" и къса сухожилие на крака, спечели делото срещу общинската администрация. Уваженият иск за обезщетение е на стойност 10 000 лева, които общинската администрация трябва да изплати на Юлия. Това става ясно от решение на Районен съд Пловдив, предаде репортер на Plovdiv24.bg. Както вече разказахме, на 2 юни миналата година момичето било на разходка в баба си на детска площадка на бул. \"България\". В близост до катерушките в зелените площи детето пропаднало в една от шахтите, които били обрасли с трева и почти не се виждали. При пропадането детето къса сухожилие на крака. Наложила се операция, както и обездвижване с гипсова шина. Така се стига до делото, което Юлия печели. Решението може да бъде обжалвано в 14-дневен срок пред Окръжен съд Пловдив.", "date": "2019.07.02", "title": "Осъдиха Община Пловдив заради нелеп инцидент с дете"}
{"url": "http://www.cross.bg/podvodnitza-ryski-stanal-1608180.html", "text": "/КРОСС/ 14 руски моряци загинаха при пожар в подводница. По първоначална информация на министерството на отбраната на Русия става въпрос за изпитателна военна подводница.Пожарът е станал в руски териториални води. Вече е потушен.Разследването се води от военноморския флот на Русия. Инцидентът е станал в понеделник, но за него беше съобщено днес. ", "date": "2019.07.02", "title": "14 руски моряци загинаха при пожар в подводница"}
{"url": "http://www.cross.bg/byrgas-tzentur-poslanik-1608181.html", "text": "/КРОСС/ Да бъде открит Руски културен център в Бургас. Тази идея обсъдиха на среща днес кметът на Община Бургас Димитър Николов и Анатолий Макаров- посланик на Русия в България.На срещата присъстваха още генералният консул на Руската федерация във Варна Владимир Климанов, почетният консул в  Бургас Тонко Фотев, както и Константин Артюшин - търговски представител на Русия в България.В края на юли в Бургас ще пристигне екип на Руския културно- информационен център в София, за да представи идеите си за реализирането на проекта в Бургас. Кметът Николов и посланик Макаров аргументираха идеята си с това, че в морския град живее целогодишно голяма руска общност. Беше отчетен и фактът, че над 60 % от руските туристи, които посещават България, избират преди всичко Южното Черноморие, а над 1000 руски деца учат в бургаските училища и участват в различни школи за изкуство в града. Идеята е в бъдещия културен център освен събития, да се предлага и руска литература.На срещата беше обсъдена още темата увеличаване на съвместните усилия за нова фериботна линия Бургас - Новоросийск, което ще увеличи както туристическия, така и търговския обмен между двете държави. ", "date": "2019.07.02", "title": "Руският посланик и кметът на Бургас инициират откриването на руски културен център"}
{"url": "http://www.cross.bg/razprostranenie-grama-okruzhen-1608141.html", "text": "/КРОСС/ Варненският окръжен съд уважи исканията на Окръжната прокуратура и със свои определения задържа под стража Димитър Д., Тодор М. и Петър Д. Тримата са били привлечени към наказателна отговорност от прокуратурата, след като у тях са намерени различни количества високорискови наркотични вещества. Единият от задържаните от служител на Регионалната дирекция „Пожарна безопасност и защита на населението\" във Варна.Димитър Д. и неговият съквартирант Тодор М. са обвинени в държане без надлежно разрешително с цел разпространение на кокаин с тегло 0,79 грама - престъпление по член 354а, ал. 1 от НК, извършено на 28 юни тази година в съучастие като съизвършители. Третият обвиняем - Петър Д., е привлечен като обвиняем за държане с цел разпространение на 14,62 грама кокаин и 12,55 грама екстази. Определенията на Варненския окръжен съд подлежат на обжалване пред Апелативния съд.", "date": "2019.07.02", "title": "Варненският окръжен съд задържа под стража трима, държали наркотици с цел разпространение"}
{"url": "http://www.cross.bg/pensiite-yvelichenieto-sistema-1608142.html", "text": "/КРОСС/ „Ако сравняваме с увеличението на цените, да достатъчно е\". Това мнение изрази в интервю за „Сутрешен блок\" по БНТ икономистът Георги Вълчев, в отговор на въпрос, дали увеличението на пенсиите е достатъчно, за да компенсира увеличените цени на ток, парно и топла вода от вчера. „Когато говорим за някакви процентни увеличение, винаги трябва да имаме предвид процент от какво. Спекулациите, че по някакъв начин стандартът на живот, с увеличението на тези цени поскъпва повече, отколкото се увеличават пенсиите, често математически не са верни. Увеличението на пенсиите е по-съществено\", коментира Вълчев. „Разбира се, аз често повтарям, пенсионната система има други проблеми, които са по-важни. Постоянни увеличения на пенсиите са не задължително това, към което трябва да се мисли всеки път, когато се обсъжда пенсионната система в България. По-сериозните проблеми са, че не се мисли в перспектива, от страна на политиците, вече много дълго време и пенсионната система има сериозен дефицит, който не е ясно, как ще бъде елиминиран. В дългосрочен план, трябва просто да се премине към по-устойчив пенсионен модел\", заяви Георги Вълчев. „До момента, всъщност сме свидетели на изпълнение на бюджета\", коментира от своя страна директорът на Балканския институт по труда и социалната политика Иван Нейков и допълни, че увеличението на пенсиите е било предвидено още миналата година. „Вероятно, тази година въпросът с инфлацията малко ще надхвърли очаквания на бюджета, което също не е страшно, тъй като всяка работеща икономика генерира инфлация, просто е неизбежно. От тази гледна точка, по-скоро ще има задържане на покупателната способност на хората\", на мнение е Нейков. „Колкото до пенсионната система, българският пенсионен модел има затруднения, това е нормално. Този модел беше създаден преди 20 години. Всъщност, анализите сочат, че ако не бяха забавени или отлагани стъпки, които бяха предвидени още в началото на 2000 г., нещата днес щяха да са по-добре. Само че, ние все се опитваме, ако може да ни се размине, в резултат на което изоставаме с темпото на промените. И затова сега, наистина 40 процента от разходите, които прави Солидарният фонд, всъщност идват от бюджета, не идват от вноски. Да, това е тежък проблем, но има тенденция на известно намаляване\", каза още Иван Нейков.", "date": "2019.07.02", "title": "За парите, цените и живота"}
{"url": "http://www.cross.bg/vratza-svlachishteto-iii--1608140.html", "text": "/КРОСС/ Започва укрепване на свлачището при 62-ри километър на път III-1306, на територията на област Враца. Общата дължина на отсечката, която ще се възстановява е 212 метра и е в землището на село Веслец. Третокласният път е основна пътна връзка на жителите от селата Горно Пещене, Тишевица, Вировско, Върбица и Габаре с областния център Враца. Във възстановяването на участъка ще бъдат инвестирани близо 406 хил. лв., а средствата са от Оперативна програма „Околна среда\" 2014-2020 г.За укрепването на свлачището, което е с ширина 212 м и дължина около 75 м, ще бъде изградена пилотна конструкция. Отсечката ще бъде с нова настилка, хоризонтална маркировка, пътни знаци и ограничителни системи. С реализацията на проекта ще се подобрят транспортно-експлоатационните качества на отсечката, ще се повиши безопасността и удобството при пътуване.Срокът за изпълнение на предвидените строително-монтажни работи е 90 календарни дни. Те ще бъдат извършвани без спиране на движението. Необходимо е шофьорите да карат внимателно и да спазват стриктно пътната сигнализация.Укрепителните дейности ще бъдат изпълнени от „ГАРАНТ 90 - ЦОНЕВ и СИЕ\" ООД. Договорът им е за 387 900 лв. с ДДС. Строителният надзор ще осъществи „СС-КОНСУЛТ\" ЕООД. Техният договор е за 6960 лв. с ДДС. Авторският надзор е възложен на „БОНДИС\" ООД, а договорът им е за 11760 лв. с ДДС.Проектът „Укрепване на свлачище по път III-1306 при км 62+000 „(Кнежа - Искър) - Глава - Койнаре - Чомаковци - Лепица -  Габаре - Върбица - Вировско - Тишевица-Горно Пещене - (Враца - Борован), област Враца\" се финансира от приоритетна ос 4 на Оперативна програма „Околна среда 2014-2020 г.\". Общата му стойност е 406 620 лв. с ДДС. Финансирането от Европейския съюз е 85% - 345 627,00 лв. с ДДС. Националното съфинансиране е 15% - 60 993 лв. с ДДС.  ", "date": "2019.07.02", "title": "Започва укрепването на свлачището на път III-1306, в района на с. Веслец"}
{"url": "http://www.cross.bg/shymen-vruzka-nyama-1608145.html", "text": "/КРОСС/ РУ-Шумен издирва по молба на близките му Мартин Велинов Вангелов на 36 години от Шумен. Той е в неизвестност от 29 юни.Около 20 часа е провел телефонен разговор със свои близки и е споделил, че ще пътува от София към Шумен с влак. Оттогава няма връзка с него. Телефонът му е изключен от 30 юни и няма връзка с него.Висок е около 176 см, със слабо телосложение, дълга тъмна леко чуплива коса, обичайно ходи на опашка, с кафяви очи и светло продълговато лице. Бил е обут с дънки и тениска с къс ръкав.Молим всички, които имат данни за местоположението му да подадат сигнал в най-близкото полицейско управление или на телефон 112. ", "date": "2019.07.02", "title": "Издирва се Мартин Вангелов от Шумен"}
{"url": "http://www.cross.bg/kmeta-intzidenta-motorist-1608122.html", "text": "/КРОСС/ Очаква се днес прокуратурата да повдигне обвинение за причиняване на смърт по непредпазливост на кмета на Костинброд Трайко Младенов. В неделя, той участва в катастрофа на нерегулирано кръгово кръстовище край града, при която загина 34-годишен моторист.Версиите за инцидента обаче се различават. Свидетели твърдят, че кметът е опитал да направи забранен обратен завой, като така е отнел предимството на моториста. Кметът Тройко Младенов обаче е категоричен, че няма вина за инцидента и не е нарушавал правилата за движение.По случая се води разследване. Пробите за алкохол и наркотици на кмета са отрицателни.Според неофициална информация, загиналият моторист е бил без книжка. ", "date": "2019.07.02", "title": "Очаква се прокуратурата да повдигне обвинение на кмета на Костинброд"}
{"url": "http://www.cross.bg/plazha-leva-yankov-1608124.html", "text": "/КРОСС/ 40 лева за шезлонг на плажа на Черноморец е бил принуден да плати турист, почиващ на плажа.Той показа снимка на касовия бон, за да го види цяла България.\"Да, бележката е истинска, толкова струва сянката на един комплект от два шезлонга и чадър\", коментира Милен Янков, наемател на плаж Черноморец. Той допълни, че толкова струва комплекта, нает на най-хубавата част от плажа, така наречената вип зона. \"На тази цена се продават четири такива комплекта, останалите са по-евтини. 50% от плажа разбира се, е свободна зона\", коментира той пред Нова телевизия.\"Никой не се е впечатлявал до сега, след като тези места на плажа са били високи от 40 години насам\", коментира Янков. \"Дори и тази цена е в пъти по-ниска, ако аз искам да получавам добрар икономическа изгода от дейността си на този плаж. Плащам почти 120 000 лева наем за този плаж всяка година\", посочи той и допълни, че за да избие тези пари би трябвало да сложи цена над 80 лева. \"Работя на загуба, но това не ми пречи да дотирам тази си дейност\", посочи Янков.  ", "date": "2019.07.02", "title": "40 лева за шезлонг и чадър на плажа в Черноморец"}
{"url": "http://www.cross.bg/raiioni-svlachishta-mesta-1608123.html", "text": "/КРОСС/ Близо 850 000 души в три префектури на Япония получиха нареждане за евакуация поради проливни дъждове, които удариха южните райони на страната.В резултат на силни проливни дъждове в южната част на остров Кюшу се наблюдава значително увеличение на риска от свлачища. В някои райони от началото на дъжда паднаха до 700 мм дъжд. Очаква се валежите да продължат със същата интензивност и през следващите 24 часа, предупредиха синоптиците.При продължителни силни валежи рискът от свлачища се увеличава значително, включително в населените места. Жителите на хълмистите и планинските райони са изложени на особен риск: свлачища могат не само да блокират пътищата за достъп до населените места, да съборят пътища и мостове, но и да унищожат къщите.", "date": "2019.07.02", "title": "Евакуират 850 хиляди души заради наводнения в Япония"}
{"url": "http://www.cross.bg/dagorov-travmi-stava-1608126.html", "text": "/КРОСС/ На 94-годишна възраст почина доц. Никола Дагоров - най-възрастният български олимпиец и основател на спортната травматология у нас.Дагоров е роден в Брауншвайг (Гер) на 3 юни 1925 г. Спортува лека атлетика и по-специално троен скок. На Средноевропейските игри в Букурещ през 1947 г., става първият българин, преодолял 14 м - 14.12 м. Направил е общо 10 поправки на държавния рекорд, като го докарва до 14.96 м. Спечелил е шест титли на България. Дагоров участва и на олимпийските игри в Хелзинки`52. След края на състезателната си кариера става лекар в института \"Пирогов\", а през 1960 г. преминава в Института за възстановителна хирургия, протезиране и рехабилитация. През 1968-70 г. Дагоров е на специализация в САЩ при проф. Хауърд Ръск. След завръщането си става все по-търсен от най-добрите ни спортисти, като помага за лечение на травмите на величия като Георги Аспарухов-Гунди и Йорданка Благоева.През 1973 г. става главен асистент, а през 1981 г. - доцент в катедра \"Спортна медицина\" във ВИФ и преподава \"спортен травматизъм\" . През 1976-а защитава дисертацията \"Спортни травми у висококвалифицирани спортисти\". Доц. Дагоров има издадени четири книги по темата: \"Профилактика на спортния травматизъм\", \"Рехабилитация на някои основни травми\", \"Спортни травми\" и \"Спорт без травми\". Има и два сертификата от Института по изобретения и рационализация (ИИР). Бил е инструктор по травматология към ФИФА и изнася лекции в чужбина.Награден е с орден \"Кирил и Методий\" I степен.Опелото ще се извърши на 3 юли (сряда) от 12:00 ч. в столичната църква \"Св. София\"Поклон пред паметта му! ", "date": "2019.07.02", "title": " Почина най-възрастният български олимпиец"}
{"url": "http://www.cross.bg/mesetz-slavova-vladislava-1608127.html", "text": "/КРОСС/  Във Видинската болница, в края на миналата седмица бе подадена колективна оставка. За предаването „Тази сутрин\" по БТВ, защо се стигна до тук, обясни Владислава Славова, акушерка в болницата: „Протестите ни започнаха в началото на март месец, вече е четвърти месец, в който продължават.Към нас имаше отправени какви ли не предложения, министър Ананиев говореше за неговата методика, че ще стане готова в май месец, към 10-и, това не се случи, но, слава Богу, е факт от средата на юни месец. И може би тя ще проработи, но за големите софийски клиники, за болниците и клиниките в големите градове. За съжаление, ние смятаме, че тя няма почва и не би била ефективна в нашите условия и в условията на Северозапада. Именно затова ние сме тук за пореден ден и за пореден път събираме сили, и продължаваме напред\". „Подкрепяме колегите от Враца, които са в същото положение, като нас, с единствената разлика, че ние сме с получени заплати за предходен месец, а врачаните, ако мога да нарека заплата тяхното, защото е граничещо със социалната помощ, не са получили даже и това. Затова ние просто продължаваме, докогато има някакъв резултат\", категорично заяви Владислава Славова.", "date": "2019.07.02", "title": "Здравният министър обяви, че ще бъдат закрити отделения в болниците в Монтана, Враца и Видин"}
{"url": "http://www.cross.bg/samo-naii-visokoto-nivo-1608128.html", "text": "/КРОСС/ 10-годишно момче от Пазарджик се яви на най-високото ниво на изпитите по английски език на Кеймбридж за деца - YLE Flyers. Малчуганът е отишъл на препитването по свое собствено желание и по препоръка на преподавателите си, които преценяват, че той е много по-подготвен от връстниците си. Те са убедени, че оценката му ще е силна, когато излязат резултатите, очакват да видят само дали се е справил без грешка. Те ще са готови идния месец, защото оценяването става в Англия. Изпитът е изключително тежък - трае цял ден. Провежда се на три етапа, като последният е с 50 въпроса като тези в Националното външно оценяване, но трябва да се решат само за 40 минути. Третокласникът Йордан Иванов се проявява като феноменално дете още от тригодишен. Тогава проговаря и на английски, а скоро майка му Гергана осъзнава, че той и разбира смисъла на изречените чуждоезични фрази. На 6 го записва като слушател в местна школа, а щом научава английската азбука, момчето бързо свиква и да пише правилно на езика на Шекспир. Има многостранни интереси. Играе в местна театрална школа, която има вече две много успешни постановки, с които гостува в различни прави невероятни портрети дори само с графитен молив. Ходи на уроци по фехтовка два пъти седмично.  Прави с лекота любими анимационни герои от пластелин - едно към едно като тези от телевизионния екран. Майката скромно казва, че първите си успехи Дани дължи най-вече на себе си, както и на своите преподаватели. Тя и съпругът й само правят всичко възможно да му осигурят занимания при специалисти, но всички са изцяло по негово желание.", "date": "2019.07.02", "title": "Третокласник от Пазарджик се яви на най-високото ниво на изпитите в Кеймбридж"}
{"url": "http://www.cross.bg/rust-genov-dohodite-1608129.html", "text": "/КРОСС/\"Като имаме такъв ръст на доходите, защо сме все още на последно място в ЕС по редица показатели?\" Това попита пред БСТВ народният представител от ПГ на \"БСП за България\" и член на ИБ на левицата Манол Генов. Като пример за такива показатели той даде фактите, че все още сме най-болни, с ниски заплати и пенсии, които не са адекватни на европейските равнища. По думите му хвалбите от страна на управляващите са много - има ръст, покачват се доходите, но все още 1,5-2 млн. българи живеят на ръба на оцеляването. Според него се отчита икономически ръст, но бюджетът се прави по един и същи начин - летвата се смъква, за да може по-лесно да бъде прескочена. \"За да достигнем средноевропейски равнища, с този ръст, ще са ни необходими 20-30 години\", коментира още той. Попитан за промените в БСП, Генов отговори, че съставът на Изпълнителното бюро на БСП се избира по предложение на председателя на партията. Той подчерта, че Нинова е обяснила своите мотиви за разширяването му, сред които- да има представители в бюрото на повече региони, да има и повече народни представители за засилване на комуникацията между ПГ  и ИБ. \"Чака ни сериозна работа за подготовка и провеждане на кампанията за местни избори 2019 г.\", наблегна социалистът. По повод коментарите на премиера по негов адрес, Генов заяви, че съдебното дело срещу него вече е затворено, окончателно и необратимо, а причината е „влязло в сила съдебно решение\". \"Премиерът е длъжен да знае какво значи това\", категоричен бе той. Социалистът призова тези, които го съветват, да не подвеждат премиера към подсъдимата скамейка. Той обясни, че за клевета засегнатата страна може да търси своите права в съда. \"Нека се въздържа за в бъдеще от подобни коментари\", призова премиера Манол Генов. Той подчерта, че дори и от чужбина Борисов продължава да се занимава с БСП. По думите му това, че премиерът коментира нонстоп левицата, показва, че действията на партията са заплаха за неговия комфорт в управлението. Социалистът попита дали някой коментира, напрежението в ГЕРБ, Цветанов прави ли паралелни структури и какво се случва там.", "date": "2019.07.02", "title": "Манол Генов: Като имаме ръст на доходите, защо сме все още на последно място в ЕС"}
{"url": "http://www.cross.bg/lenta-dvizhenieto-aktivnata-1608130.html", "text": "/КРОСС/ Днес движението в тунел „Ечемишка\" на магистрала „Хемус\" в посока Варна ще минава в една лента поради профилактика на видеонаблюдението, светофарните уредби и вентилаторите на съоръжението.   От 09:30 до 12:00 ч. ще бъде спрян трафикът в активната лента и автомобилите ще се движат в изпреварващата.   От 12:00 до 15:00 ч. пък ще е ограничено движението в изпреварващата лента, а трафикът ще се пренасочва в активната.   Шофьорите да се движат с повишено внимание и съобразена скорост, като спазват стриктно пътната сигнализация, съветват от Пътната агенция.", "date": "2019.07.02", "title": "Ограничават движението в тунел „Ечемишка“"}
{"url": "http://www.cross.bg/ychebnitzite-ychebnitzi-vulchev-1608132.html", "text": "/КРОСС/ Трябва да се промени процедурата по одобряване на учебниците. Това заяви пред БНР министърът на образованието Красимир Вълчев по повод скандала с учебниците по история за 10 клас, където комунизмът е представен манипулативно като нещо нормално без достатъчно акцент върху мрачните страни на режима. Още по тематаСДС: Възмутени сме как комунизмът е представен в нови учебници За преразглеждане на комунизма в учебниците настояват 7 организацииКоригират учебниците по история в раздела за комунизмаВМРО за учебниците: Защо Доган е редом до Ралин, а Софи Маринова е прославила България? \"В оценъчните листи за учебниците са отбелязани предимно техническите грешки, което е атестация за проблем с процедурата, че не сме задали повече от формалното съответствие, което изискваме. Освен формално съответствие, би трябвало да искаме този учебник да възпитава в определени отношения\", поясни Вълчев. Той бе категоричен, че една от задачите на историята е да формираме отношение на децата към света, в който живеем. \"Въпреки че като министър утвърждавам учебниците, аз не съм специалист, дори да прочета всички учебници, може би нямам това око да видя всички разлики. В случая, след като ги прочетох, видях, че тези учебници са много различни един от друг. Формално трябва да отговарят на една и съща програма. Аз бях провокиран да ги прочета след сигналите, които получихме, първо от учители, след това от хора, които се изказаха в публичното пространство\", каза министърът. Вълчев подчерта, че \"академичната свобода не е абсолютна, особено когато става дума за писането на учебници, които трябва да съответстват на учебна програма, в която се намира проекция на целите на образованието\": \"Водили сме разговори с главните редактори на издателствата. Няма задължителни текстове. Това, което трябва да се случи, е да се промени отношението. А то е променено отношението, което е в учебната програма. С различни техники е направен опит да се даде благовидност, нормалност на един режим, който ние сме характеризирали като тоталитарен. Определено е търсен ефект, защото това не може да се направи случайно\". Красимир Вълчев подчерта, че водещото в случая не е периодът на комунизма, а базовите институции на тоталитарния режим. \"Ние трябва да възпитаме днешните деца в отношение към диктатурата, например. Диктатурите от 20-и век може би няма да се случат в същата форма, но не е невероятно заради изкуствения интелект и информационните технологии през 21-ви век да се появят дигитални диктатури. Не може да възпитаваме децата в равнодушие\", убеден е просветният министър.", "date": "2019.07.02", "title": "Минипулативното представяне на комунизма в учебниците не било случайно "}
{"url": "http://www.cross.bg/glasyvane-predsedatel-krug-1608135.html", "text": "/КРОСС/ Новоизбраният Европейски парламент се събира днес в Страсбург на първото си заседание. В сряда ще бъде избран председател на ЕП. В четвъртък е възможно да бъде гласувано предложението за следващ председател на Европейската комисия, ако днес Европейският съвет успее да се споразумее кого да предложи на тази длъжност. Първото заседание на новоизбрания ЕП днес ще бъде ръководено от досегашния председател Антонио Таяни. Днес ще бъдат назначени отговорници за насроченото утре гласуване. Предвижда се гласуването за председател на ЕП да бъде тайно и с бюлетини. Всеки от кандидатите ще има по пет минути за изказване пред своите колеги. Изборът може да приключи с първия кръг на гласуване, ако някой от издигнатите получи над половината гласове. В противен случай гласуването продължава до три кръга, като между първото и второто, и между второто и третото гласуване могат да бъдат издигани още кандидати. Ако и след третия кръг няма ясен победител, в четвърти кръг ще бъде гласувано само за онези двама кандидати, получили най-голяма подкрепа. С четвъртото гласуване председателят бива определен с мнозинство. Изборът на председател ще бъде последван от определянето на 14 негови заместници и петима квестори на ЕП. Също за сряда е насрочено гласуване на състава на парламентарните комисии.", "date": "2019.07.02", "title": "Новият ЕП се събира на първото си заседание"}
{"url": "http://www.cross.bg/tolstoii-karenina-anna-1608136.html", "text": "/КРОСС/Впечатляващият спектакъл \"Анна Каренина\" на Театър \"София\" заминава на гастрол в родното място на Лев Толстой - Ясна поляна. В Русия на 5 юли постановката на режисьора Николай Поляков ще гостува на Международния театрален фестивал Толстой уикенд. На сцена на открито, сред гора ще бъде впечатляващата среща на българската \"Анна Каренина\" с 1200 зрители. В ролята на героинята на Толстой се сменят актрисите Мила Банчева и Йоанна Темелкова. За Ясна поляна ще пътува титулярката Мила Банчева. Иреней Константинов се превъплъщава в образа на граф Алексей Каренин, а в ролята на граф Алексей Вронски е Мартин Димитров. В програмата на фестивала в Ясна поляна има над 30 събития.  Анотация:\"Много е писано и казано за „Анна Каренина\" на Лев Толстой. От дълбока семейна драма до народна метафизична сага; от енциклопедия на руския живот до първия роман на символизма; а руският писател, есеист и изкуствовед Дмитрий Биков съвсем не е единственият, който го нарича политически роман.Моята театрална задача е далеч по-скромна. Искаме да разкажем с актьорите историята на едни хора, които „не могат да се шегуват със сърдечните работи\", по думите на един от героите. Лични, сърдечни работи, случващи се обаче пред очите на безмилостното Общество. Една груба и жестока сила, сила неясна, маскирана и потайна, която безцеремонно управлява живота им. По 900-те страници на романа \"Анна Каренина\" са снимани много филмови версии. Аз и Театър \"София\" ви предлагаме една театрална. Струва си да я видите, дори само заради искрената актьорска работа.\"Николай Поляков ", "date": "2019.07.02", "title": "Българската Анна Каренина гостува в родното място на Толстой"}
{"url": "http://www.cross.bg/mladite-hora-vreme-1608143.html", "text": "/КРОСС/ По време на Втората международна конференция \"Развитие на парламентаризма\" в Москва, Пламена Заячка изнесе доклад в секцията \"Роля на младежите за развитие на парламентаризма\".В него тя посочи необходимостта от приобщаването на младите и факта, че за съжаление в световен мащаб членовете на парламенти на възраст под 30 години са едва 2,2%.\"Младите хора съставляват най-голямата възрастова група - 1.8 млрд, а в същото време са слабо представени. Това не се дължи само на формални причини, като възрастов праг или липса на младежки квоти, а в най-голяма степен на политическия нихилизъм при младите хора. В същото време ние не можем да постигнем устойчивост в нито една сфера, ако младите хора не се включат\".Акцент в доклада й бе ролята на мира, като средство за включване на младите хора. По време на конференцията Заячка предложи темата за младите и мира да бъде една от основните в следващата междупарламентарна конференция през 2020 г. Докладът й бе част от панел „Роля на младежта за развитие на парламентаризма\" и бе воден от председателя на Комитета по младежта, култура и туризъм в Руския парламент. В панела взеха участие парламентарни представители от повече от 60 държави. ", "date": "2019.07.02", "title": "Пламена Заячка от Москва: Няма устойчивост без включването на млади хора"}
{"url": "http://www.cross.bg/kriza-byrydzhieva-politologut-1608125.html", "text": "/КРОСС/ Преговорите между евролидерите за ръководните постове в европейските институции не могат да бъдат на тъмно. Това заяви пред bTV политологът доц. Татяна Буруджиева, подчертавайки, че досега хората никога не са ставали свидетели на дебатите.От своя страна политологът проф. Анна Кръстева посочи, че по време на преговорите премиерът Бойко Борисов е сътворил нов политически жанр - пазарене по \"Фейсбук\" стрийминг.Видяхме два принципа на правене на политика. Единият е - ти ще помислиш за Шенген и мониторинга, ние ще те подкрепим, коментира тя ситуацията.Доц. Буруджиева изрази мнение, че действията на българския министър-председател целят да се изложат държавните интереси и да се защитят личните позиции.Трябва да има логика, когато напускаш определени позиции, защото премиерът очерта позицията, че Вебер е техният кандидат, те са си от ЕНП, заяви тя.Според проф. Кръстева тежките преговори между евролидерите са знак за политическа криза. \"Големият парадокс е, че в мига, в който не могат да се разберат, излизат изключително позитивни икономически данни - рекордно ниска безработица. Това не е тотална криза, а политическа криза на лидерството, която има нужда от време, за да се намери компромис\", каза политологът.По думи на доц. Буруджиева спорът за постовете бил логично следствие на кризата в отношенията между гражданите и политиците в Европа. Според нея гражданите не са дали възможност на евролидерите да се договарят, както досега, защото картината била много по-пъстра. Имаме нови лидери с амбиции, обобщи тя. ", "date": "2019.07.02", "title": "Политолог: Борисов сътвори нов политически жанр - пазарене по Фейсбук"}
{"url": "http://www.cross.bg/dimov-ministurut-avtomobili-1608121.html", "text": "/КРОСС/ Не се подготвя ограничаване на вноса на дизелови автомобили с клас под Евро 4 от  началото на 2021 г. Това ще бъде допълнителна мярка, която може и да не бъде приложена. Това каза министърът на околната среда и водите Нено Димов в ефира на „Здравей, България\". По думите му не може да бъде забранен вносът на автомобили с дизелови двигатели, тъй като се нарушава правото на свободно движение на хора, стоки, услуги и капитали в ЕС. „Директна забрана не може да има\", беше категоричен министърът.„Още миналата година събрах сериозна коалиция от една трета от европейските държави и възложихме на ЕК да реши този проблем на европейско ниво, защото като говорим, че не можем да нарушаваме основни принципи за свободно движение, ако това бъде намерено като решение на европейско ниво, принципът няма да бъде нарушен. /.../ За мен ограничението ще дойде от това. Когато една кола не може да бъде изнасяна, защото се третира като отпадък - това е вид ограничение.  Тази мярка е само при положение, че не сработят основните мерки, тъй като ние говорим за основни мерки, свързани най-вече с икономиката, с енергетика, със земеделие, промишленост. А това е един резервен вариант\", каза Димов.Министър Димов коментира и документа, насочен към ограничаването на фините прахови частици във въздуха - това е мащабен документ, говорещ средносрочно до 2030 г. „Успяхме да договорим с ЕК едни 400 млн. лв., които са вече на разположение на общините. Повече от 6 месеца отделихме, за да убедим ЕК, и процедурата за кандидатстване за електрификацията на транспорта се отваря буквално тези дни\", допълни той. Според него е необходимо да се работи за въвеждането на електромобили у нас. „На Съвета на министрите получих подкрепата на една трета от държавите в ЕС за изграждане на фонд, който да подпомага инфраструктурата и електрификацията на страните от Съюза, така че това е процес, който ще продължа да развивам и да се опитам да направя максималното в тази посока\", каза министърът.Нено Димов обясни, че решенията срещу замърсяването на въздуха в градовете трябва да се взимат от общините. „Годишният технически преглед дава възможност за различни видове стикери от гледна точка на категорията на колата, а местната власт е тази, която забранява влизането на някои категории автомобили. Тези зони, които трябва да бъдат направени в градовете, са въпрос на планиране на самите градове. Не случайно и проблемът с фините прахови частици, но и общо замърсяването на въздуха в градовете, е въпрос на планиране и на взимане на решения от местната власт\", обясни той.По повод на ветото на президента срещу закона за дивото къмпингуване, министърът коментира: „Там, където има диво къмпингуване, след това има много отпадъци и кметовете са изключително притеснени. Всъщност те взимат ресурс от хората, които плащат, за да покриват щетите от тези, които не плащат. Самите хора са различни групи. Законът регламентира точно това кои са онези минимални изисквания, за да може от една страна да се опазва, а друга страна да се къмпингува. Законът възлага на четири министерства за 6 месеца след влизането му в сила да разработят условията за къмпингуване. Естествено трябва да има тоалетна, вода и ток и място, на което да събирате отпадъците си. Това трябва да бъде регламентирано\". ", "date": "2019.07.02", "title": "Димов: Не се подготвя ограничаване на вноса на дизелови автомобили"}
{"url": "http://www.cross.bg/sega-tryd-telegraf-1608116.html", "text": "/КРОСС/ в. Сега - стр. 1 - Стартът на скъпата тол система се отложи чак за март 2020 г.в. Сега - стр. 1, 6 - Под натиск от Брюксел властта склони да обсъжда защита на длъжницитев. 24 часа - стр. 1, 9 - Ток и парно поскъпват с 1 % по-малко от чаканотов. Труд - стр. 1, 3 МИЛИАРДА ЛЕВА от тол таксите изтичат безконтролно към „Капш\"в. Телеграф - стр. 1, 4, 5 - Брокери продават мазе за стаяв. Монитор - стр. 1, 2, 3 - Закон ни прави домоуправители до животв. Сега - стр. 2 - 15 000 онлайн магазина се регистрираха в НАПв. Сега - стр. 3 - Болницата във Видин може да спре работа и без намесата на МЗв. 24 часа - стр. 2, 3 - Контрабанда от Гърция и Турция захранва нелегалния пазар на цигари в Българияв. 24 часа - стр. 6 - Ройтерс: Кристалина Георгиева поема поста на Туск? Борисов: Тя си има хубава работав. Труд - стр. 4 - Няма ни на картата на китайските инвестициив. Труд - стр. 8 - БСП депутат не декларирал лихвив. Телеграф - стр. 5 - Акция за гастарбайтери в цяла Европав. Телеграф - стр. 7 - Наш самолет кацна със спукана гума в Израелв. Монитор - стр. 5 - Директори искат матура по избор и в седми класв. Монитор - стр. 6 - Шофьорите в градския транспорт ще вземат с 30% повечев. Сега - стр. 10 - Ако прокуратурата \"удари\" Цветанов, то Борисов наистина се е разделил с негов. 24 часа - стр. 14, 15 - Проф. Огнян Герджиков, бивш парламентарен шеф и преподавател по право: Всяка смяна в правилата - за субсидии или тримата големи в Темида, ме притеснява. Дали новите няма да са по-лоши от старите?в. Труд - стр. 12, 13 - Проф, Нина Дюлгерова - историк и специалист по геополитика, пред \"Труд\": Ръкостискането на Мей с Путин на Г-20 беше между гузен и достоен човекв. Телеграф - стр. 13 - Главният секретар на МВР Ивайло Иванов:Граничари с таблети ще проверяват опашките на кулатав. Монитор - стр. 11 - Проф. Марияна Стойчева, началник на инфекциозна клиника в УМБАЛ „Св. Георги\"-Пловдив: Лекарства правят ХИВ неоткриваем в кръвтав. Сега - стр. 14 - Има ли смисъл от конкурсите за шефове на БНР и БНТ? И от СЕМв. 24 часа - стр. 16, 17 - Ще прогони ли съдът в Стара Загора най-големия американски кредитор на кината „Арена\"в. Труд - стр. 11 - Демографската катастрофа е най-гибелнатав. Телеграф - стр. 12 - Фабриката за манипулации пак се упражнявав. Монитор - стр. 10 - Домоуправител или крепостен с безплатен некролог ", "date": "2019.07.02", "title": "Вестниците на 2 юли"}
{"url": "http://www.cross.bg/gradysa-predimno-temperatyri-1608114.html", "text": "/КРОСС/ Времето ще бъде слънчево, след обяд с временни увеличения на облачността над Източна България. Ще духа слаб до умерен север-североизточен вятър. Максималните температури ще са между 27 и 32 градуса.Атмосферното налягане е по-високо от средното за месеца и ще продължи да се повишава.Жълт код за опасно време и високи температури е обявен в цялата страна. Градусите ще продължат да се повишават, като максималните ще бъдат предимно между 34 и 39 градуса, в София - около 34 градуса, сочи прогнозата на НИМХ.Лекарите предупреждават хората със сърдечно-съдови проблеми, възрастните и децата за възможни здравословни усложнения.Във връзка с горещините Столична община ще раздава безплатна минерална вода на гражданите от 13:00 ч. на четири пункта в града - на площада пред църквата „Св. Неделя\", на „Орлов мост\" при езерото „Ариана\", на пилоните на НДК и на площад „Славейков\".Над Черноморието ще е предимно слънчево, с временни увеличения на облачността около и след обяд, но без валежи. Ще духа умерен север-североизточен вятър, който вечерта ще отслабне. Максималните температури ще са 26-28 градуса. Температурата на морската вода е около 26-27 градуса. Вълнението на морето ще е 2-3 бала.Над планините времето ще е предимно слънчево. След обяд над масивите от Централна и Източна България ще има временни увеличения на облачността, но валежи не се очакват. Ще духа умерен, по високите и открити части и временно силен североизточен вятър. Максималната температура на височина 1200 метра ще е около 21 градуса, на 2000 метра - около 13 градуса.В сряда ще се задържи горещо, с максимални температури 34-39 градуса. Ще бъде слънчево, но по-късно след обяд ще се развие купеста облачност, по-значителна над северните и планинските райони. На отделни места ще превали краткотраен дъжд, придружен с гръмотевици. Възможни са локални интензивни явления и градушки.Вятърът за кратко ще се ориентира от северозапад, до вечерта ще се обърне от север-североизток и с него в четвъртък температурите ще се понижат, като максималните ще бъдат предимно между 29 и 34 градуса. Въздушната маса над страната ще е неустойчива. Над много райони ще се развива купесто-дъждовна облачност и ще има краткотрайни валежи и гръмотевични бури. Очакват се локални интензивни извалявания и градушки, с по-голяма вероятност в Северна България и планинските райони. ", "date": "2019.07.02", "title": "Опасно горещо време днес"}
{"url": "http://www.cross.bg/grazhdanstvo-bili-nyama-1608117.html", "text": "/КРОСС/ Мащабна антитерористична акция в Сидни завърши с трима задържани, съобщава БГНЕС. Предстои да им бъдат повдигнати обвинения за планиране на терористична атака и връзки с терористичната групировка ИДИЛ.От полицията уверяват, че няма непосредствена заплаха за безопасността на общността.Все още няма информация за самоличността на задържаните.През ноември миналата година правителството в Канбера обяви, че възнамерява да направи промени в действащия закон за австралийското гражданство. Идеята е то да се отнема на лица с двойно гражданство, които са били осъдени за тероризъм.Съгласно сегашното законодателство на Австралия гражданството може да бъде отнето от лица с двойно гражданство, ако те са били осъдени на затвор за шест или повече години. Целта на новите промени е да се попречи на завръщането на австралийски чуждестранни бойци, които преди това са посещавали засегнати от конфликти зони, като Сирия и Ирак. ", "date": "2019.07.02", "title": "Трима задържани при мащабна антитерористична акция в Сидни"}
{"url": "http://www.cross.bg/tyrtziya-s-iztrebiteli-1608118.html", "text": "/КРОСС/ Турция ще разгледа възможностите за покупка на руски изтребители, ако не получи американските F-35, съобщи агенция Блумбърг, като се позовава на информация на анонимни турски източници.По-рано шефът на Пентагона заяви, че Турция няма да получи американските изтребители, ако купи руските зенитно-ракетни комплекси С-400.Анкара многократно подчерта, че няма да се откаже от придобиването на С-400. Вашингтон заявява, че С-400 не са съвместими със стандартите на НАТО и заплашва Турция със санкции, сред които и отмяна на продажбата на новите самолети F-35. ", "date": "2019.07.02", "title": "Турция обмисля покупка на руски изтребители"}
{"url": "http://www.cross.bg/polet-godini-vreme-1608112.html", "text": "/КРОСС/  1556 г. - Русия завладява и присъединява Астраханското ханство.1644 г. - Английска гражданска война: Състои се Битката при Марстън Мур.1776 г. - Континенталният конгрес гласува за обявяване на независимост на Тринадесетте колонии (САЩ) от Великобритания.1819 г. - Със закон в Англия се забранява наемането на деца под 9 години във фабриките и се ограничава работния ден до 12 часа за децата до 16-годишна възраст.1853 г. - С преминаването на река Прут от руската армия започва Кримската война.1900 г. - Граф Фердинанд фон Цепелин извършва първия полет с дирижабъл край Боденското езеро, Германия, продължил 18 мин.1934 г. - Със смъртта на Ернст Рьом приключва Нощта на дългите ножове.1937 г. - Амелия Ерхарт и нейният навигатор за последен път са чути над Атлантическия океан, докато се опитват да осъществят първия околосветски полет със самолет над екватора.1947 г. - СССР отказва да се включи в Плана Маршал за възстановяване на съюзническите страни в Европа след Втората световна война.1949 г. - Георги Димитров умира. Министър-председател на България става Васил Коларов.1954 г. - Започва да функционира телевизионна мрежа Евровизия.1962 г. - В Арканзас е открит първият магазин от най-голямата в света верига от хипермаркети Уолмарт.1964 г. - Президентът на САЩ Линдън Джонсън подписва Акта за гражданските права, който забранява расовата дискриминация.1976 г. - Северен и Южен Виетнам, разделени след 1954 г., се обединяват отново в Социалистическа република Виетнам със столица Ханой.1990 г. - По време на ислямското богомолство Хадж, по време на похода между Мека и Медина, при преминаване на многохилядна тълпа през пешеходен тунел настъпва паника, при която загиват 1 426 пилигрими.2000 г. - В експлоатация е пуснат мостът Йоресунд между Швеция и Дания, който е най-дългият комбиниран железопътен и автомобилен мост в Европа.2003 г. - МОК избира Ванкувър, Канада, за домакин на Зимни олимпийски игри 2010.2004 г. - Асоциацията на страните от Югоизточна Азия (АСЕАН) приема Пакистан, като 24-ти член.2008 г. - В Колумбия е освободена Ингрид Бетанкур - бивша кандидатка за президент на страната, държана в плен от екстремиската групировка ФАРК в продължение на 6 години.Източник: Уикипедия ", "date": "2019.07.02", "title": "2 юли в историята"}
{"url": "http://www.cross.bg/raste-broyat-na-zhertvite-na-navodneniyata-v-rysiya-1608120.html", "text": "/КРОСС/ Продължават да се борят с тежките наводнения в Русия. Загиналите в град Иркутск вече са 16.Поне 9 души се водят изчезнали. Наводненията са унищожили пътища, мостове, къщи и стопански сгради.Ранени са повече от 75, като състоянието на над 15 от тях изисква да останат в болница. Общо 6 общини в областта са обявили извънредна ситуация.Има реална опасност от избухването на епидемия, тъй като наводненията продължават дълго.  ", "date": "2019.07.02", "title": "Расте броят на жертвите на наводненията в Русия"}
{"url": "http://www.cross.bg/evropeiiskata-kandidatut-suvet-1608119.html", "text": "/КРОСС/ Продължават преговорите на европейските лидери за разпределение на най-важните постове в Европа. Това е най-дългият Европейски съвет, който започна още в неделя. Днес преговорите започват по обяд и не е ясно кога ще приключат. В програмата е записано, че е възможно да има и работна вечеря.Досега европейските лидери не намират консенсус по темата. Най-важният избор касае кой ще бъде наследникът на Жан-Клод Юнкер като председател на Европейската комисия (ЕК). Кандидатът трябва да получи 376 гласа в ЕП.Появи се информация, че кандидатът на ПЕС Франс Тимерманс ще поеме ЕК, а кандидатът на победителите в евровота ЕНП - Манфред Вебер ще оглави Европейския парламент.Българският премиер потвърди, че се обсъжда този вариант. Вчера той заяви, че тази форма би събрала най-много подкрепа.Има обаче държави, които са против това кандидатът на социалистите да замени Жан-Клод Юнкер.Очаква се решение и за водещите постове в Европейската централна банка, Европейската служба за външна дейност и Европейския съвет. ", "date": "2019.07.02", "title": "Още един ден на преговори за новия караул на европейската върхушка"}
{"url": "http://www.cross.bg/chasa-provede-sofiyaot-1608109.html", "text": "/КРОСС/ София.От 17.10 часа в зала „Кристал\" на хотел „Силвър хаус\" вицепрезидентът Илияна Йотова ще открие Регионална академия „Европейската перспектива за Западните Балкани\".***Берковица.От 11.00 часа министърът на регионалното развитие и благоустройството Петя Аврамова ще присъства на откриването на водопровод за минерална вода от с. Бързия до гр. Берковица. Церемонията ще се състои в парк „Св. Георги Победоносец\".***София.От 15.00 часа в зала „Запад\" на Народното събрание ще се проведе заседание на Комисията по регионална политика, благоустройство и местно самоуправление.***София.От 09.30 часа в зала „Европа\" в Конгресен център „Глобус\" на КНСБ ще се проведе форум на тема: „Работно време, извънреден труд и сумирано изчисляване на работното време. Работно време и време, посветено на личния живот и семейството\".***София.От 10.00 часа на полигона на дирекция „Аварийна помощ и превенция\" в село Панчарево в присъствието на кмета на София Йорданка Фандъкова ще се проведе учение в ситуация на буря.***София.От 10.00 часа в сградата на КТ „Подкрепа\" /зала „Мецанин\"/ ще се проведе пресконференция за предстоящ протест за актуализация на минималния размер на допълнителното възнаграждение за нощен труд, организиран от Синдикална федерация на служителите в МВР (СФСМВР) и Синдикат на служителите в затворите в България и подкрепен от Конфедерация на труда „Подкрепа\".***София.От 10.00 часа в сградата на фирма Риск Инженеринг ( ж.к. „Павлово\", ул. Вихрен № 10) ще се проведе среща с медиите на тема: „Защо АЕЦ „Козлодуй\" и АЕЦ „Белене\" не могат да бъдат втори Чернобил\".***София.От 11.00 часа в София Хотел Балкан ще се проведе дискусия по повод началото на Финландското председателство на Съвета на ЕС.***София.От 13.00 часа часа Столична община организира раздаване на минерална вода на четири пункта - на площадното пространство при храма „Св. Неделя\", на пл. „Орлов мост\" при езерото „Ариана\", на пилоните на Националния дворец на културата и на пл. „Славейков\".***София.От 14.00 часа в централата на ПП АБВ ще се проведе пресконференция след заседание на ИБ на партията и политически съвет на „Коалиция за България\".***София.От 18.00 часа в храм „Света Петка\" в кв. „Орландовци\" тържествено ще бъде посрещнато копие на чудотворната иконата на Света Богородица „Скоропослушница\", изографисана в манастира Дохиар в Света Гора.***Варна.От 10.00 часа в Музея по история на медицината ще се проведе открит урок с деца, в който ще бъдат презентирани опасностите, които дебнат в морската вода и начинът те да се преодоляват. Събитието е част от програмата на Седмицата на водното спасяване във Варна.***Варна.От 11.00 часа в същия ден на градския плаж под Басейн „Приморски\" ще има демонстрация по водно спасяване от професионалните спасители там. Събитието е част от програмата на Седмицата на водното спасяване във Варна.***Велико Търново.От 10.00 часа в Регионалния пресклуб на БТА ще се проведе заключителна пресконференция за проект „Подобряване на бизнес средата в Западна индустриална зона\". От 11.30 часа на кръговото кръстовище на ул. „Никола Габровски\", ул. \"Сан Стефано\" и ул. „Козлуджа\" ще бъде официалното откриване на обекта.***Велико Търново.От 16.00 часа в Областна администрация ще се проведе Информационна среща за новите правила на Десета конкурсна сесия на Националния иновационен фонд.***Видин.От 12.30 часа пред главния вход на МБАЛ „Света Петка\" ще се проведе граждански протест срещу преструктурирането на отделения от видинската болница.***Кюстендил.От 14.00 часа в залата в клуба на БСП ще се състои пресконференция на лидера на БСП Корнелия Нинова.***Нови пазар.От 13.00 часа в Стрелбищен комплекс - Нови пазар ще се проведе турнир по стрелба във връзка с Професионалния празник на полицията - 5 юли.***Перник.От 10.00 часа в Заседателната зала на Община Перник ще се проведе регулярната месечна среща с кметовете на населени места. ", "date": "2019.07.02", "title": "Предстоящо в страната днес"}
{"url": "http://www.cross.bg/bivsh-depytat-trenyor-1608110.html", "text": "/КРОСС/ Георги Иванов, първият български космонавт, бизнесмен и бивш депутатКирил Ананиев, министър на здравеопазванетоРосица Кирилова, певицаГалина Щърбева, журналист и тв водещаЕрнестина Шинова, актрисаГеорги Иванов-Гонзо, старши треньор на \"Черно море\", бивш футболен националБорис Ячев, депутатДенислав Калчев, европейски шампион по плуванеДенчо Бояджиев, депутат, бивш кмет на РазградДимо Тонев, бивш волейболист и треньорИлиан Илиев, треньор по футболИлко Шивачев, дипломатКрасимир Кънев, учредител и председател на Българския хелзинкски комитетПроф. д-р Лалко Дулевски, икономист, председател на Икономическия и социален съвет ", "date": "2019.07.02", "title": "Рожденици на 2 юли"}
{"url": "http://www.cross.bg/tema-komentar-komari-1608108.html", "text": "/КРОСС/ Тема: Залаганията продължават: как се разпределят постовете в Европа?Тема: Цените и животът - коментар на Иван Нейков и Георги Вулджев;Тема: В поредицата горещи дни - как да се предпазим от дехидратиране?Тема: Нашествие от комари във Варна - какви са мерките?Тема: Директно от Пловдив и Търговище: Има ли картел при санирането и какви нарушения откри Комисията за защита на конкуренцията; Тема: Ще бъде ли постигнат консенсус кой да оглави Европейската комисия? На живо от Брюксел и коментар в студиото на проф. Анна Кръстева и доц. Татяна Буруджиева; Тема: Ексклузивно: Разказ на майката на момчето, което буйства в клас; Тема: Тема: Граждански протести във Видин, Монтана и Враца - ще бъдат ли закрити отделения в болниците?Тема: Полицай - търговец на дрога, друг - пиян зад волана. Има ли проблеми в системата на МВР?Тема: Моторист загина в катастрофа с кмета на Костинброд. Чия е вината?Тема: За сагата с дизеловите автомобили, дивото къмпингуване и разораните дюни - говори екоминистърът Нено Димов.Тема: Трима се удавиха само за ден. На живо  - небрежност на туристи или липса на спасители?Тема: След сблъсъка на две ромски фамилии - жители на Розино готвят протест за ред и сигурност.Тема: След разкритията за измами с детектор на лъжата - кой заплашва автора на разследването?Тема: Протест срещу комари в плевенски общини! Ще обявят ли бедствено положение?  ", "date": "2019.07.02", "title": "В сутрешните блокове"}
{"url": "http://www.cross.bg/za-da-yspeesh-v-zhivota-1608113.html", "text": "/КРОСС/ За да успееш в живота, са ти нужни две неща - непукизъм и упоритост.Марк Твен ", "date": "2019.07.02", "title": "За да успееш в живота..."}
{"url": "http://www.cross.bg/evrodepytati-pychdemon-komin-1608115.html", "text": "/КРОСС/ Каталунският сепаратистки лидер Карлес Пучдемон не получи разрешение от Съда на ЕС да заеме мястото си на евродепутат, предаде ДПА.Базираният в Люксембург трибунал отхвърли искането на Пучдемон и на бившия регионален министър на здравеопазването на Каталуния Антони Комин да заемат местата си в Европарламента. Решението бе постановено ден преди началото на учредителната сесия на новия Европарламент в Страсбург.Двамата каталунски политици бяха избрани за евродепутати на изборите в края на май. Испания обаче е издала срещу тях заповеди за арест и те живеят в изгнание в Белгия.Испанската избирателна комисия отказа да предаде удостоверенията на двамата политици, че са избрани за евродепутати. Според комисията всички новоизбрани испански евродепутати трябва първо да положат клетва пред конституцията в Мадрид. Пучдемон и Комин не са се явили и по тази причина не фигурират в списъка на избраните евродепутати.Решението на Съда на ЕС означава, че двамата каталунски политици няма да могат да встъпят в мандатите си като евродепутати.Съдът отхвърли жалбата им срещу действията на испанските власти.Ако избраните евродепутати не фигурират в списъка на съответната държава, Европейският парламент не може да потвърди, че те легитимно претендират за мястото си в ЕП, заявиха от съда в Люксембург.Въпросът дали евродепутатите трябва лично да положат клетва пред конституцията е предмет на дело пред испански съд, по което все още няма решение.Ако отидат в Испания, Пучдемон и Комин незабавно ще бъдат арестувани във връзка с участието им в опита за отцепване на Каталуния през есента на 2017 г. ", "date": "2019.07.02", "title": "Съдът в Люксембург не разреши на Пучдемон да стане евродепутат"}
{"url": "http://www.cross.bg/bogoroditza-devoiika-bila-1608111.html", "text": "/КРОСС/ В дните на византийския имератор Лъв Велики (царувал от 457 г. до 474 г.) в Цариград живеели двама братя в сенаторски сан - Галвий и Кандид. С разрешение на царя те предприели пътуване из Палестина, за да се поклонят на светите места. Отишли и в Назарет да видят къщата, в която св. Дева Мария получила архангелското благовестие, че ще стане майка на Спасителя Христос.По Божие внушение те влезли в дома на една девойка - благочестива еврейка. Тази девойка пазела в тайна стаичка, осветявана от свещи и благоухаеща от тамян, дрехата на св. Богородица, от която мнозина получавали изцеление от разни болести и недъзи. На братята направило впечатление, че при този дом се трупали много болни. Пък и сами почувствали, че съцата им пламтят като на Лука и Клеопа, когато на път за Емаус разговаряли с възкръсналия Христос. Те поискали да узнаят на какво се дължи това.Девойката им разказала, че била получила дрехата на св. Богородица по наследство от своя сродница девойка, която имала тази дреха като предсмъртно завещание от св. Богородица. Така дрехата била предавана от девойка на девойка досега. Девойката разказала, че вече нямала от рода си друга девойка, на която да предаде тайната, а била вече в напреднала възраст. Дрехата била поставена в ракла - ковчег на подходящо място в стаята. Около раклата имало запалени лампади и благоуханни аромати.Двамата братя паднали на колене и се молили цяла нощ пред раклата. Те били обхванати от една мисъл - как да се сдобие столицата с това многоценно благодатно съкровище. Взели размерите на ковчежето по неговата форма, като обрънали внимание и на дървото, от което било направено. На заранта поблагодарили за дадената им възможност да се помолят пред него и заминали за Йерусалим, като казали, че пак ще дойдат, преди да си заминат обратно.В Йерусалим те поръчали да им се приготви ракла - ковчеже по размери, вид и дърво като онова в Назарет. Поръчали златотъкана покривка и когато всичко било готово, върнали се в Назарет. Пак се молили пред ковчега. Проливали молитвени сълзи и молили св. Богородица да не им забрани да се докоснат до ковчежето с дрехата й - да им позволи да го вземат и отнесат със себе си в Цариград.В полунощ, когато всички спели, братята изнесли ковчежето от стаичката и го занесли в колесницата си. На негово място поставили новия ковчег със злототъканата покривка и останали да се молят до заранта. На сутринта те отблагодарили за приема, обдарили бедните с щедра милостиня и възрадвани си заминали. В Цариград в своя дом устроили малка църквица на името на светите апостоли Петър и Марко и там поставили ковчежето. Но като видели, че не могат да укрият това съкровище, което било източник на благодатни изцеления, братята съобщили за него на императора и на патриарха Генадий Цариградски, които зарадвани отишли у дома им. С благоговение и всенародно шествие дрехата била пренесена в църквата \"Св. Богородица\" във Влахерна - на брега на морето и я поставили в нарочна ракла, украсена със злато, сребро и скъпоценни камъни. Това станало на 2 юли 458 година.  ", "date": "2019.07.02", "title": "Полагане честната дреха на Пресвета Богородица във Влахерна"}
