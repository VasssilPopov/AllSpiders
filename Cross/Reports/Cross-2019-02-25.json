{"url": "http://www.cross.bg/shotlandiya-bila-zmiya-1597533.html", "text": "/КРОСС/ Змия премина през три континента, като пропътува от Австралия до Шотландия в куфар, навита в обувка, предаде ДПА.Петнистият питон, който не е отровен вид, е бил открит в обувката на Мойра Боксол, когато тя се завърнала от ваканция в Австралия. Жената била много изненадана, когато намерила влечугото в багажа си. Мойра, която е жител на град Глазгоу, гостувала на доведения си син в австралийския град Макей в провинция Куинсланд.От направените снимки, предоставени на медиите, станало ясно, че питонът бил сменил кожата си по време на дългото пътуване. В Шотландия змията е била поставена под карантина. ", "date": "2019.02.25", "title": "Змия гратисчийка пропътува три континента, навита в обувка "}
{"url": "http://www.cross.bg/otkrit-beshe-rastitelnost-1597528.html", "text": "/КРОСС/ Мъртъв 10-тонен гърбат кит удиви  експертите, след като беше намерен насред амазонската джунгла в Бразилия на километри от естественото му местообитание, предаде БТА. Морският бозайник с дължина 11 метра беше открит в гъстата растителност на остров Маражо край устието на река Амазонка. пише в. „Мирър\"Все още няма обяснение как огромното морско животно е попаднало толкова далече на сушата. Експерти предполагат, че китът е умрял в океана и трупът му е бил изхвърлен от висока  приливна вълна.Той е бил открит благодарение на това, че над него са кръжели лешояди. Останките на животното са били скрити от гъстата растителност. Китът е от мъжки пол и е бил на около 1 година. По него не са били открити следи от наранявания. ", "date": "2019.02.25", "title": "Мъртъв кит открит в амазонската джунгла"}
{"url": "http://www.cross.bg/hoteli-subitieto-strana-1597530.html", "text": "/КРОСС/ На 29-ти и 30-ти май в зала 3 на Националния дворец на културата ще се проведе четвъртият Hotel & Tourism Investment Forum - най-мащабното събитие у нас, посветено на индустрията за настаняване. Новата по-просторна локация е съобразена с постоянно нарастващия интерес от страна на хотелиери от цялата страна да участват в събитието.В продължение на два дни, хората, които вземат решенията в хотелския бизнес ще се срещнат с колеги и партньори, ще обсъдят последните тенденции в инвестициите, управлението и маркетинга на хотела, ще чуят интересни международни и български експерти.Предпоставка за многобройни делови контакти по време на Форума са събитията в рамките на програмата - кафе паузите, работния обяд, откриващият коктейл, както и различните нетуъркинг сесии, които през тази година се въвеждат за първи път. Също за пръв път, в рамките на събитието ще бъде обособена специална В2В експо и нетуъркинг зона, в която водещи доставчици на хотели ще представят своите продукти, услуги и решения.Програмата на конференцията ще бъде разделена на два основни потока - „Управление на хотела\" (29 май) и „Инвестиции и дизайн на хотели\" (30 май). ", "date": "2019.02.25", "title": "Над 400 хотелиери се събират в НДК за четвъртия Hotel & Tourism Investment Forum"}
{"url": "http://www.cross.bg/chasa-krasimir-agentziya-1597560.html", "text": "/КРОСС/ Поклонението пред тленните останки на президента на Информационна агенция и Радиоверига „Фокус\" ще се състои на 28 февруари 2019г. (четвъртък), в 10.00 часа в зала „Тържествена\" на Централния военен клуб, на бул. „Цар Освободител\" №7.Опелото ще отслужи викарият на Софийската митрополия епископ Поликарп в църквата „Света София\", от 13.00 часа.Красимир Узунов почина внезапно тази сутрин на 56-годишна възраст.", "date": "2019.02.25", "title": "Изпращаме собственика на агенция Фокус в четвъртък"}
{"url": "http://www.cross.bg/gradysa-minys-ymeren-1597523.html", "text": "/КРОСС/През нощта ще бъде предимно ясно със слаб запад-северозападен вятър. Минималните температури ще са между минус 6 и минус 1 градуса, в София - около минус 5 градуса. Във вторник времето над страната ще бъде с разкъсана средна и висока облачност, която по-късно през деня ще започне да се увеличава и вплътнява. Вятърът от запад-северозапад ще се усили и ще бъде умерен до силен. Дневните температури ще се повишат още и максималните ще бъдат 6 и 11 градуса, в София - около 6 градуса.В планините също ще има разкъсана облачност, по-значителна след обяд и на отделни места ще превали слаб сняг. Ще духа умерен и силен северозападен вятър. Максималната температура на височина 1200 м ще е около 4 градуса, на 2000 м - около минус 3 градуса.", "date": "2019.02.25", "title": "Времето във вторник постепенно омеква "}
{"url": "http://www.cross.bg/chovek-purviyat-lynata-1597525.html", "text": "/КРОСС/ Американското космическо ведомство поздрави екипа на филма \"Първият човек\" за получения Оскар за визуални ефекти, предаде ТАСС.Агенцията цитира пост на НАСА в Twitter. \"Поздравяваме екипа за \"Първият човек\" за Оскара за визуални ефекти. Тази година отбелязваме половинвековния юбилей от първото кацане на човек на Луната. Вече е видно за всички какъв хит е на филмовия екран нашата историческа мисия на Луната\". Лентата на Деймиън Шазел \"Първият човек\" с Райън Гослинг в ролята на астронавта Нийл Армстронг /1930-2012/ излезе победите в надпреварата за златните статуетки в категорията \"най-добри визуални ефекти\".Продукцията се конкурираше в този раздел с \"Отмъстителите: Война без край\", \"Историята на Кристофър Робин и Мечо Пух\", \"Играч първи, приготви се\" и \"Соло: История от \"Междузвездни войни\".Нийл Армстронг беше командир на мисията \"Аполо 11\". Другите двама членове на екипажа бяха Бъз Олдрин и Майк Колинс. Армстронг и Олдрин стъпиха на Луната на 20 юли 1969 година. Колинс остана на окололунна орбита на борда на командния модул \"Колумбия\".", "date": "2019.02.25", "title": "НАСА поздрави екипа на „Първият човек“ за Оскара "}
{"url": "http://www.cross.bg/gagarin-rogozin-tyristi-1597517.html", "text": "/КРОСС/ Директорът на руската държавна корпорация \"Роскосмос\" Дмитрий Рогозин обяви в Twitter, че стартира проект за изпращането на космически туристи по маршрута на първия космонавт Юрий Гагарин, предава Russia Beyond.\"Стартираме проект за обиколка на Земята по краткия маршрут на Гагарин, което ще позволи да се съкрати срокът за подготовка за полет на желаещите да видят нашата планета от Космоса\", написа Рогозин в социалната мрежа.За момента това е всичко, което се знае за проекта - Рогозин не разкри нито детайли, нито срокове за реализацията му.По-рано обаче от \"Роскосмос\" обявиха, че са подписали договор с американската компания Space Adventures за краткосрочен полет в космоса на още двама туристи. Според плановете до 2021 г. те трябва да стигнат до Международната космическа станция на борда на кораба \"Союз МС\", който ще бъде построен за тях. ", "date": "2019.02.25", "title": "\"Роскосмос\" праща двама туристи на полет около Земята по пътя на Гагарин"}
{"url": "http://www.cross.bg/opera-open-opera-1597532.html", "text": "/КРОСС/ Старт на фестивала Opera Open на Държавна опера Пловдив ще бъде даден на 15 юни със съвместната продукция с Театро Реджо ди Парма на бароковата опера „Орфей и Евридика\" от Глук и режисьор Стефано Пода - едно от най-големите имена на европейската музикална сцена.В спектакъла участват над 150 артиста, повечето от които - доброволци, представящи различни раси и архетипи, интегрирани в тракийската митология и антична археология.Сред акцентите са премиерата на „Риголето\" от Верди - съвместна продукция със Софийската опера и балет с режисьор  акд. Пламен Карталов, както и представянето на холандския състав „Камерата Страдивариус Оркестра\" с безценни инструменти от Средновековна Италия.Пловдивчани ще чуят за първи път нашумялата цветнокожа джаз певица Лиз Райт, присъстваща в класациите на списание „Билборд\" за съвременен джаз в две последователни години, както и най-добрия интерпретатор на ролята на Отело и водещ тенор - аржентинецът Хосе Кура.На сцената на Античния театър ще излязат и солисти от Болшой театър в новата постановка на „Лебедово езеро\" от Чайковски  на прочутия руски хореограф и солист Константин Уралски -  художествен ръководител на Балета на Айова и главен балетмайстор на Астраханската опера и балет в Русия.Мащабното закриване на фестивала Opera Open е на 30 август с операта „Аида\" от Верди, с която традиционно се спуска завесата на големите оперни фестивали и с участието на прочутия български баритон Кирил Манолов и на всички пловдивски хорове.\"По данни на статистиката, над 35% от зрителите на феста са чуждестранните гости, като продадените за предстоящия фестивал билети вече са над 30%\", уточни директорът Нина Найденова.Тя подчерта, че през  2019 г. фестивалната програма ще бъде разширена и във времето, и в пространството, като спектаклите ще обхванат и месец август, а като ново сценично пространство за около 500 зрители ще бъде оформен и дворът на  бившия Фрески колеж на ул. „Цанко Дюстабанов\".За най-малката публика ще бъде приобщено и друго сценично пространство на брега на река Марица, където ще акостира кораб-сцена. ", "date": "2019.02.25", "title": "„Орфей и Евридика“ ще открие Opera Open в Пловдив "}
{"url": "http://www.cross.bg/narodnoto-subranie-nfsb-1597542.html", "text": "/КРОСС/ Народните представители от НФСБ внесоха в деловодството на Народното събрание промени в Правилника за организацията и дейността на Народното събрание, касаещи присъствието на депутатите.От партията на Валери Симеонов предлагат при неоправдано отсъствие от три поредни или общо 5 пленарни заседания за месец, на депутатите да се удържа цяла заплата, както и Народното събрание да не поема допълнителните им разходи. Към момента за неоправдана липса, на народните представители се удържа 2/3 от месечното им възнаграждение и Народното събрание не поема повече от 1/3 от допълнителните им разходи.Според тях този начин на определяне на възнаграждението е по-справедлив, като народният представител ще получава възнаграждение единствено, ако участва в пленарни заседания или при отсъствие по уважителни причини.От НФСБ предлагат също така, ако народен представител участва в по-малко от половината гласувания в едно пленарно заседание - да му се удържа 1/2 от дневното му възнаграждение. „Гласуването на законопроекти и проекти за решения е едно от основните задължения на народния представител, като по този начин той изразява позициите и защитава интересите на тези, които са го избрали. Ето защо, неизпълнението на това задължение следва да бъде скрепено със съответна финансова санкция\", заявяват в мотивите си вносителите.Партията е внесла и предложение за регламентиране на максималния брой процедури по начина на водене по точка от дневния ред за работа на НС.„За съжаление, през последните години, а особено - през последните месеци от работата на Народното събрание, се наблюдава груба злоупотреба с тази процедура. Тя се използва за политически декларации, лични обяснения междуличностни нападки, но не и за да бъдат посочвани нарушения при воденето на заседанието. Считаме, че с предложеното ограничение ще се дисциплинират, както отделните народни представители, така и парламентарните групи да не злоупотребяват с тази процедура и по този начин да не се отнема парламентарно време за дебати по същество\", казват още от НФСБ. ", "date": "2019.02.25", "title": "НФСБ предлагат депутатите да остават без заплата, ако отсъстват неоснователно"}
{"url": "http://www.cross.bg/dimitrov-snimka-vreme-1597546.html", "text": "/КРОСС/ Никол Шерцингер отново повдигна въпросителни около сложните й отношения с ракета номер 1 на България Григор Димитров. В последно време двамата спряха да публикуват общи снимки и да се появяват заедно на събития. Не мина дълго време и веднага се заговори, че са разделени, а певицата бързо беше спрегната с няколко известни хубавци.Последната активност на двамата в социалните мрежи обаче бързо може да обори подозренията и да се окаже, че слуховете за раздялата им са силно преувеличени. Димитров публикува снимка с един от добрите си приятели - графити артиста Ретна. Един от първите коментари под фотоса е точно на вокалистката на Pussy Cat Dolls, която написа „Обичам те\", придружено от емотикон с целувка. Не става ясно дали посланието е към Димитров или към художника, който също и е близък приятел. Ако бяха разделени обаче, логиката води към това, че би пуснала коментара си под снимка, на която Гришо го няма. ", "date": "2019.02.25", "title": "Никол написа „Обичам те“ под снимка на Гришо"}
{"url": "http://www.cross.bg/tyrtziya-dvete-kyltyrata-1597543.html", "text": "/КРОСС/България и Турция заедно да предложат Желязната църква \"Свети Стефан\" в Истанбул да бъде вписана в Списъка на световното наследство на ЮНЕСКО, защото тя е уникален паметник на културата. Това предложи днес председателят на парламентарната Комисия по културата и медиите Вежди Рашидов на срещата си в Анкара с турския си колега Емруллах Ишлер, председател на Комисията по националното образование, културата, младежта и спорта на Великото национално събрание на Турция.Двамата се обединиха около необходимостта от задълбочаване на сътрудничеството между двете парламентарни комисии. Турция и България оценяват високо усилията на двете страни за опазване на културното наследство, а идеята за съвместни предложения за записване в т.н. Индикативна листа на ЮНЕСКО може да бъде разширена в бъдеще. Емруллах Ишлер сподели, че реставрацията на Желязната църква е отличен пример за стремежа на двете страни да покажат в пълния му блясък за поколения напред един храм, в който е въплътен талант и вдъхновение.Вежди Рашидов получи в Анкара и висока оценка за усилията си още като министър на културата да подпише двустранно споразумение за предотвратяване на нелегалния трафик на културни ценности. Документът има устойчиво значение в тази област, е мнението на експертите. Вежди Рашидов и Емруллах Ишлер се договориха двете парламентарни комисии да проведат съвместно заседание в удобно и за двете страни време. За Турция представлява интерес и сътрудничеството с Регионалния център за опазване на нематериалното културно наследство на ЮНЕСКО, който функционира в София. ", "date": "2019.02.25", "title": "България и Турция заедно да предложат Желязната църква в Истанбул за ЮНЕСКО"}
{"url": "http://www.cross.bg/otdelenieto-vrati-otvorenite-1597508.html", "text": "/КРОСС/ Екипът на отделението по Aкушерство и гинекология в УМБАЛ „Пловдив\" организира за бъдещи родители Ден на отворените врати на 28 февруари 2019 г. от 12,30 ч.За посещението не е необходимо предварително записване, посочи старшата акушерка Диана Троплева. По традиция ще бъдат представени предродилна и родилна зала за водене на нормални раждания, операционните за Цезарово сечение, стаите за послеродов престой и за изписване.Обиколката започва от 3-я етаж. По време на визитата майките и татковците ще получат основна информация как протича раждането в отделението. Ще се запознаят със задължителната документация и консултациите, които се провеждат с кардиолог и анестезиолог преди раждането.Родителите ще имат възможността да се запознаят с медицинския персонал, ръководен от д-р Димитър Йончев. Те ще могат да зададат своите въпроси, свързани с обезболяване на раждането, кърменето, облеклото на новороденото и дали майката и бебето ще бъдат заедно по време на престоя в лечебното заведение.По традиция Ден на отворените врати се провежда поне един път месечно в АГ отделението на болницата.    ", "date": "2019.02.25", "title": "Ден на отворени врати в АГ отделението на УМБАЛ „Пловдив“"}
{"url": "http://www.cross.bg/malashenko-igor-predi-1597547.html", "text": "/КРОСС/ Създателят на една от най-големите частни телевизии в Русия Игор Малашенко е намерен мъртъв в дома си в Испания. До момента няма официални данни за причината на смъртта му, но според журналиста Тимур Валеев, който е работил с него в предизборния щаб на Ксения Собчак, Малашенко е посегнал сам на живота си.64-годишният Игор Малашенко е политолог и медиен мениджър., До 2000 г. оглавява телевизионния канал НТВ, малко преди медията да влезе под контрола на \"Газпром Медия\". Бил е генерален директор на руската държавна телевизионна и радиокомпания \"Останкино\", както и директор на канала RTVi (2001-2009).През 1996 г. е главен съветник в предизборната кампания на Борис Елцин за президент на Руската федерация. През 2017 ръководи щаба на Ксения Собчак, която се кандидатира за държавен глава.Руските медии съобщават, че Малашенко е преминал през тежко бракоразводно дело с бившата си съпруга, като според новата му партньорка Божена Ринска той е постъпил в болница преди няколко седмици заради стрес. ", "date": "2019.02.25", "title": "Основателят на руската НТВ Игор Малашенко е намерен мъртъв"}
{"url": "http://www.cross.bg/izluchi-filma-bnt-1597507.html", "text": "/КРОСС/ На 3 ти март от 10:30 часа БНТ2 ще излъчи филма от документалната поредица „Домът на вярата\" , посветен на Самоковския манастир „Покров на Света Богородица\".  Светата обител е основана през 1772 г. от предците на Константин Фотинов, а стенописите в църквата са дело на Захари Зограф и брат му Димитър. Девическият манастир „Покров на Света Богородица\" не е затварял врати от началото на основаването си преди 247 години. Днес в манастира живее 99 годишната, най-старата монахиня в България.  През годините той е не само духовен център и пазител на вярата, но и едно културно средище, със свое килийно училище, в което са учили момичета  на четмо и писмо. Храмът пази частица от мощите на свети Пантелеймон, а Апостолът на свободата е посещавал няколко пъти манастира в митарствата си за основаване на революционен комитет.От 16:20 БНТ4 ще покаже документалния филм  от поредицата „Битките за Европа\", посветен на историческите сражения край Плевен. Филмът е озаглавен \"Плевен: Краят на войната. Началото на Европа\".БНТ1 ще излъчи от 17:30 часа документалния филм на режисьора Михаил Мелтев  „Господин Гладстон и българите\", а по БНТ2 зрителите могат да гледат историческия разказ  за Константин Величков („Константин Величков - европеецът\" - 16:00 часа). Филмът на режисьорката Анна Петкова „Благослов за „Мила Родино\", който ще бъде излъчен в 19:15 часа по БНТ1, изследва историята на националния ни химн.В сутрешните часове на празничния ден (8:00 ч.) БНТ1 ще излъчи документалният филм на Андрей Слабаков „Голямото четене: „Под игото\". Тази година се навършват 125 г. от издаването на  Вазовата епопея като самостоятелна книга. В навечерието на празника БНТ4 започна излъчването на телевизионната адаптация на романа „Под игото\" на режисьорския тандем Янко Янков и Нина Янкова.  Образите на любимите литературни герои пресъздават Андрей Слабаков, Елена Маркова, Илия Караиванов, Любен Чаталов, Кирил Варийски, Георги Георгиев - Гец, Георги Парцалев, Георги Калоянчев и др. В събота (13:00 ч.) и неделя (13:45) зрителите може да видят 2-ри и 3-ти епизод на филма.Една от най-успешните екранизации на Йовковия разказ „Шибил\" ще излъчи БНТ1 от 14:30 часа в празничния ден. Едноименният филм е създаден през 1968 година, режисьор е Захари Жандов, сценаристи са Магда Петканова, Захари Жандов и Генчо Стоев. Ивайло Тренчев е оператор на филма, а музиката е написана от Васил Казанджиев. Ролите във филма са поверени на Петър Слабаков, Доротея Тончева, Стойчо Мазгалов, Елена Хранова и др.В 20:30 по БНТ1 е премиерата в национален ефир на филма „Възвишение\". Екранизацията по романа на Милен Русков е сред най-гледаните български ленти за последното десетилетие с над 140 000 кинозрители. Чрез виртуозната комбинация от исторически факти и художествена измислица режисьорът Виктор Божинов разказва историята на Арабаконашкия обир от 1872 г. през погледа на комитите Гичо и Асенчо (Александър Алексиев и Стоян Дойчев). Звездния  актьорски състав допълват Филип Аврамов, Христо Петков, Кирил Ефремов, Благовест Благоев, Станислав Ганчев, Румен Гавазанов, Антонио Димитриевски, Ивайло Димитров, Владимир Михайлов и др. Българската национална телевизия е копродуцент на филма.Програмата на БНТ2 предлага от 21:00 ч. драмата „Съдията: 1884 - юлий, август\" (1986 г.) на режисьора Пламен Масларов, с незабравимите Георги Черкелов и Джоко Росич в главните роли. Историческата драма на режисьора Владислав Икономов „Денят на владетелите\" (1985 г.) е изборът на БНТ3 за празничната вечер.  Васил Михайлов  изпълнява  главната роля, а продукцията разказва за славната епоха на хан Крум. (22:00 ч. )", "date": "2019.02.25", "title": "БНТ ще излъчи \"Възвишение\" навръх 3-ти март"}
{"url": "http://www.cross.bg/zaev-parlamenta-dali-1597548.html", "text": "/КРОСС/ Лидерът на СДСМ Зоран Заев не даде конкретен отговор дали има нов партиен пазарлък за амнистия на функционери от ВМРО-ДПМНЕ, след събитията в парламента около отнемането на имунитета на народния представител Трайко Веляновски, пише македонският информационен портал A1 On.Заев каза, че е на мнение, че законът трябва да се прилага еднакво за всички, независимо дали става дума за член на парламента или служител на изпълнителната власт, предаде \"Фокус\".\"Трябва да се спазват законовите процедури. Знаете, че моята позиция е ясна, законът трябва да се прилага за всички, независимо дали става дума за член на парламента или, в случая, за бивш председател на Събранието. Координаторът на комисиите ще даде подробности по този въпрос. Събранието работи съгласно своя Правилник за дейността и по утвърдени процедури \", каза Заев. След снощните събития в парламента, където вината за прекратяване на заседанието и непроведеното гласуване за отнемане на имунитета на Веляновски беше приписана на коалиционния партньор ДСИ, на въпрос дали отношенията в коалицията са нестабилни, Заев призна, че има малки спорове, но те ще се опитат да ги решат.\"Тези слабости, които възникнаха, са нов момент. Пред нас има много важни неща. Ще се опитаме да ги разрешим съвместно. Идеята за консенсусен кандидат за президент остава. Утре ще имаме координационна среща, на която ще разгледаме имената, анализите и други подобни. Нека се съсредоточим върху това, което предстои, каза Заев.", "date": "2019.02.25", "title": "Заев: Имаме противоречия с коалиционния партньор "}
{"url": "http://www.cross.bg/brexit-bryuksel-ydulzhavane-1597514.html", "text": "/КРОСС/ Европейският съюз подготвя вариант, в който излизането на Великобритания от Европейския съюз да бъде забавено до 2021 г., ако британският премиер Тереза Мей не успее да прокара през парламента споразумението за Brexit, договорено с Брюксел.Според европейски източници, цитирани от Bloomberg и Guardian, редица високопоставени представители на ЕС и на властите в европейските столици подкрепят удължаване на периода до 21 месеца след датата за напускане 29 март.Идеята по всяка вероятност няма да се хареса на торите, подкрепящи Brexit, тъй като ходът на Брюксел може да се възприеме като начин те да бъдат убедени да подкрепят споразумението на своя премиер.Въпреки това представители и от двете страни очакват все пак да се стигне до някакво удължаване на периода, като начин да се избегне така нежеланият сценарий без сделка. От по-дълго време в политическите среди се обсъжда възможността за тримесечно удължаване, въпреки че според някои европейски представители то няма да е достатъчно, за да се постигне пробив. Такъв срок би могъл да е от полза само ако вече сделката е била одобрена и е необходимо още време за допълнителните процедури, изисквани от закона.Според европейски дипломат, цитиран от в. Guardian, ако се стигне до удължаване европейските лидери ще предпочетат това да стане за по-продължителен период от време, за да е сигурно, че то ще бъде достатъчно, за да се решат оставащите проблеми.„21-месечно удължение има смисъл, тъй като ще покрие многогодишната финансова рамка (бюджетния период на ЕС - бел. ред.) и ще направи нещата по-лесни... То се разпространява из коридорите в Брюксел и Мартин Селмайър (генералният секретар на Европейската комисия - бел. ред.) наред с другите също подкрепя идеята\", посочва източникът.Тереза Мей продължава с опитите си да постигне известни отстъпки от ЕС във връзка с договорената вече сделка, най-вече по въпроса с т. нар. предпазен механизъм за ирландската граница, в опит да омилостиви привържениците на Brexit в парламента. Но представителите както на Брюксел, така и на европейските столици все повече вярват, че не биха могли да предложат нищо, което да задоволи британските депутати, посочват източници на Bloomberg.  ", "date": "2019.02.25", "title": "Bloomberg: Brexit може да се забави до 2021 г "}
{"url": "http://www.cross.bg/migranti-grypata-grypa-1597531.html", "text": "/КРОСС/ Служители на ГДБОП неутрализираха престъпна група за трафик на мигранти Действията са осъществени под ръководството на Специализираната прокуратура; четиримата участници в престъпната дейност са привлечени като обвиняемиСпециализираната операция е проведена на 24 февруари на територията на столицата. В хода й е неутрализирана престъпна група, занимавала се с трафик на мигранти от Турция. Нейният лидер - афганистански гражданин, законно пребиваващ в страната, на когото е било отказано убежище на чужденец, е задържан в център за мигранти в столицата, където е живеел. Всички участници в групата са българи.Според събраните до момента данни, групата е действала епизодично от февруари 2015 г. Тя е организирала превеждането на мигранти от Турция през „зелена\" граница, транспортирането им с различни автомобили през страната и прекарването им през българо-сръбската граница (отново с автомобили). В рамките на образуваното досъдебно производство продължава уточняването на размера на реализираните от групата сериозни печалби от престъпната й дейност.Днес  Специализираната прокуратура внесе в Специализирания наказателен съд искане за налагане на мярка за неотклонение „задържане под стража\" на двама от обвинените, в т.ч. на ръководителя на групата. На двама от участниците са наложени парични гаранции.  ", "date": "2019.02.25", "title": "ГДБОП неутрализира престъпна група за трафик на мигранти "}
{"url": "http://www.cross.bg/tyrski-turgut-potok-1597536.html", "text": "/КРОСС/ Търгът за строежа на \"Турски поток\" ще бъде възобновен, след като фирма \"Атоменергоремонт\" оттегли жалбата си от Комисията за защита на конкуренцията (КЗК) и антимонополната комисия прекрати производството, образувано по повод тази жалба.Плановете са в края на 2019 година да приключи изграждането на трасето на \"Турски поток\" през българска територия, тъй като от 1 януари следващата година \"Булгартрансгаз\" трябва да започне да вкарва газ у нас и в същото време да транзитира синьо гориво до Сърбия. ", "date": "2019.02.25", "title": "Търгът за строежа на „Турски поток“ ще бъде възобновен"}
{"url": "http://www.cross.bg/akad-kapitan-petko-1597529.html", "text": "/КРОСС/В рамките на своята Национална програма за честване на 175-та годишнина от рождението на Капитан Петко Войвода Съюзът на тракийските дружества в България внесе до вицепремиера и министър на отбраната Красимир Каракачанов предложение за изключителни заслуги българският национален герой и патрон на тракийската организация Капитан Петко Войвода да бъде удостоен  с капитанско звание от Българската армия и получи посмъртно орден „Стара планина\" I степен с мечове, съобщава БТА.Предложението е подкрепено от видни български учени и общественици, сред които акад. Георги Марков, акад. Стефан Воденичаров, акад. Антон Дончев, акад. Васил Гюзелев, чл. кор. Васил Проданов, чл. кор. Иван Гранитски, проф. Стати Статев, посланик Георги Димитров, Симеон Василев, Снежана Тодорова и др. ", "date": "2019.02.25", "title": "Тракийските дружества искат орден \"Стара планина\" за Капитан Петко войвода"}
{"url": "http://www.cross.bg/mitropolit-tihon-neofit-1597534.html", "text": "/КРОСС/В Синодалната палата днес се състоя среща между патриарх Неофит и  Владимирския и Суздалски митрополит Тихон от Руската православна църква, който е на посещение у нас във връзка с празника на св. Серафим Софийски. Това съобщиха от Българската патриаршия. Митрополит Тихон е изразил своята радост от посещението си в България, като е предал и поздрави от името на Негово светейшество Московския и на цяла Русия патриарх Кирил. Патриарх Неофит е благодарил за оказаното внимание, като е допълнил и традиционно добрите взаимоотношения с Руската православна църква. В срещата са участвали също Неврокопският митрополит Серафим, Мелнишкият епископ Герасим, който е главен секретар на Светия синод на БПЦ, Белоградчишкият епископ Поликарп - викарий на патриарх Неофит, и архимандрит Васиан - предстоятел на храма-подворие \"Св. Николай Мирликийски\" в София. Високопреосвещеният Владимирски и Суздалски митрополит е изразил своите благодарности и към Високопреосвещения Великотърновски митрополит Григорий, който му е оказал топло гостоприемство при посещението му във Велико Търново, както и благодарности към Величкия епископ Сионий за посрещането в Троянския манастир, където митрополит Тихон е отслужил и панихида за патриарх Максим. На срещата митрополит Тихон е споделил и духовната си радост от възраждането на православния живот в Русия, като е допълнил колко храмове и манастири са били обновени, открити и осветени през последните години. Приемът в Синодалната палата е завършил с взаимни благопожелания и с надежда за бъдещи срещи. Разменени са били и подаръци.", "date": "2019.02.25", "title": "Патриарх Неофит се срещна с митрополит Тихон от Руската православна църква"}
{"url": "http://www.cross.bg/opozitziyata-nameri-opitva-1597535.html", "text": "/КРОСС/Българското правителство се опитва да намери решения по въпросите, поставени от опозицията. Това заяви днес говорител на Европейската комисия в отговор на въпрос, свързан с решението на част от опозицията да напусне Народното събрание.\"Да видим какво ще стане, води се демократичен разговор, за да се намери решение на изразените опасения\", добави говорителят. Така той коментира решението на БСП да не участва в работата на народните представители заради спорове около изборното законодателство.Говорителят отговори на въпрос за нашата страна, след като преди това бяха коментирани развитията в държави на Балканите, където опозицията също напусна парламента. По повод обстановката в балканските държави извън ЕС комисията посочи, че парламентът е мястото, където следва да се обсъждат необходимите реформи. ", "date": "2019.02.25", "title": "ЕК: Българското правителство се опитва да намери решения по въпросите на опозицията "}
{"url": "http://www.cross.bg/tochki-topalov-tyrnira-1597539.html", "text": "/КРОСС/Веселин Топалов победи Лейниер Домингес с 25,5:22,5 точки в мач по ускорен шах и блиц, част от турнира в Сейнт Луис, САЩ.Успехът срещу кубинеца, който се състезава за Щатите дойде в надпревара, в която участваха десет от най-силните играчи на планетата. Регламентът е, че всеки играе по един мач в три дни срещу конкретен съперник.За победата си Топалов взе 36 000 долара от общия награден фонд от 300 000, докато Домингес ще прибере 24 000.В останалите мачове от турнира американецът Хакару Накамура се наложи над поляка Ян-Кжищоф Дуда с 29,5:18,5 точки, а претендентът за световната корона Фабиано Каруана (САЩ) разби с 35,5:12,5 точки индиеца Пентала Харикришна.Друг американец - Уесли Со се наложи над чеха Давид Навара с 28:20, а унгарецът Ричард Рапорт спечели с 31,5:16,5 точки срещу Сам Шанкланд (САЩ). ", "date": "2019.02.25", "title": "Топалов с престижна победа в Сейнт Луис"}
{"url": "http://www.cross.bg/radev-yzynov-krasimir-1597537.html", "text": "/КРОСС/ Президентът Румен Радев изпрати съболезнователен адрес до роднините и близките на - създател на Информационна агенция \"Фокус\", автор на книги и задълбочени публикации по проблемите на Западните Балкани, националната сигурност и българската военна история, съобщиха от прессекретариата на държавния глава.\"Напусна ни един голям човек и родолюбец, който посвети живота си на България като офицер от Българската армия, а впоследствие като журналист, писател, общественик\", пише държавният глава.Радев отбелязва, че създадените от Красимир Узунов информационна агенция и верига от радиостанции са се превърнали не само в синоним на обективна информация, но имат съществен принос и за патриотичното възпитание и отстояването на българщината сред сънародниците ни зад граница.\"Патриотичното дело на Красимир Узунов ще бъде помнено, защото то в пълна степен бе олицетворявано от думите на легендарния командир и педагог полковник Борис Дрангов: \"Животът не се мери по дължина, а по съдържание\", пише президентът Румен Радев в съболезнователния адрес.", "date": "2019.02.25", "title": "Президентът Радев: Красимир Узунов ще бъде запомнен с патриотичното си дело "}
{"url": "http://www.cross.bg/raketi-rysiya-slychaii-1597538.html", "text": "/КРОСС/ Руската държавна телевизия изброи обекти на американската армия, които Москва може да вземе на прицел в случай на ядрен удар, и заяви, че разработвана от Русия свръхзвукова ракета би могла да ги порази за по-малко от пет минути, предаде Ройтерс, цитирана от БТА. Сред мишените са Пентагонът и президентската резиденция в Кемп Дейвид, щата Мериленд.Репортажът, необичаен дори за понякога войнствените стандарти на руската държавна телевизия, беше излъчен снощи, дни след като руският президент Владимир Путин каза, че Москва е готова във военно отношение за ситуация, подобна на кубинската ракетна криза, ако САЩ искат това, отбелязва Ройтерс.Телевизионният водещ показа карта на САЩ и посочи няколко цели, които по думите му Русия би желала да порази в случай на ядрена война.Сред мишените, описани като американски президентски или военни командни центрове, бяха също така армейският тренировъчен център \"Форт Ричи\" в Мериленд, затворен през 1998 г., военновъздушната база \"Маккелън\" в Калифорния, затворена през 2001 г., и военноморската комуникационна база \"Джим Крийк\" в щата Вашингтон.Телевизионният водещ Дмитрий Кисельов, който е близък до Кремъл, каза, че разработваната от Русия свръхзвукова ракета \"Циркон\" може да порази целите за по-малко от пет минути, ако бъде изстреляна от руски подводници.Когато руският президент Владимир Путин говори в своето послание до Федералното събрание за готовността на Москва за огледален отговор, ако САЩ разположат ракети със среден и по-малък обсег в Европа, не спомена нито една географска точка, към която да бъдат насочени руските ракети. Това заяви пред журналисти от прессекретарят на президента на Русия Дмитрий Песков, цитиран от ТАСС.\"Президентът каза, че ако нашата страна е застрашена, и в близост до нейните граници бъдат поставени ракети със среден и по-малък обсег, насочени към нас, ние ще трябва да отговорим огледално и в същото време да насочим нашите ракети не само към пусковите установки, но също така и към териториите, където се взимат решенията. Моля ви да обърнете внимание, че президентът не е посочил нито една географска точка във връзка с това\", напомни представителят на Кремъл. Така той отговори на въпрос как ще коментира историята от 24 февруари по ТВ канал \"Русия-1\", в която телевизионните журналисти предположиха какви конкретни цели в САЩ могат да ударят руските ракети. Песков отказа да коментира съдържанието на телевизионното предаване. \"Ние никога не се намесваме и не можем да се намесваме в редакционната политика на нашите телевизионни канали, дори държавните. В този случай въпросът може да бъде адресиран директно до телевизионния канал\", добави той.В изявлението си пред Федералното събрание обаче Путин каза следното, цитиран от ТАСС: \"Русия ще насочи оръжия не само към страни, в които САЩ ще разположат ракети със среден и по-малък обсег, но и към самите САЩ в случай на заплаха\".  ", "date": "2019.02.25", "title": "Руската държавна ТВ изброи мишени в САЩ, които Москва може да порази с ядрен удар"}
{"url": "http://www.cross.bg/godina-muzha-avgyst-1597540.html", "text": "/КРОСС/ Жена, заключила мъжа си в стая без достатъчно храна, вода и лекарства, застава пред Бургаския окръжен съд. Веселина Г., обвинена в убийство.Според прокуратурата в периода от май 2013 до 1 август 2014 година тя е държала мъжа си заключен в една от стаите в жилището. Той се намирал в безпомощно състояние и след като бил лишен от квалифицирана медицинска помощ, настъпила смъртта му.Като пълномощник на съпруга си, Веселина успяла да заблуди банкова служителка и да тегли суми, представляващи пенсия за старост, които се полагат на мъжа й. Това се е случвало дори в момент, в който той вече е бил мъртъв - от септември 2014 година до 31 август 2016 година.Общата сума, която подсъдимата е изтеглила, е 21 140 лева. Разпоредителното заседание по делото е утре. ", "date": "2019.02.25", "title": "Съдят жена, източвала пенсията на съпруга си дори след като починал "}
{"url": "http://www.cross.bg/nachaloto-mesetz-kyrorti-1597541.html", "text": "/КРОСС/Над 200 търговски обекта в страната са били запечатани от НАП от началото на годината, съобщават от приходната агенция.Сред тях има магазини, барове, дискотеки, спортни клубове, хотели, бензиностанции и дори ветеринарна клиника.Освен временното затваряне на обектите, на собствениците им са наложени и глоби, достигащи до 2000 лв. за всяко нарушение. Според действащото законодателство неиздаването на касова бележка е основание за запечатване за срок до един месец.От началото на зимния туристически сезон фискалният контрол на НАП извършва масови проверки в курорти и областните градове, като на някои места в страната патрулират и униформени служители. Данъчните използват специален софтуер за наблюдение от разстояние на оборотите на определени рискови търговци, чиито приходи значително се различават от обичайните за съответния бранш и територия.Засилваме контрола в зимните курорти и централните части на областните градове. Запечатването на обекти за срок до 1 месец е тежка и неприятна мярка за търговците, която обаче може да бъде избегната с издаване на касова бележка за всяка покупка\" каза директорът на „Фискален контрол\" в НАП Спас Шишков по повод проверките. ", "date": "2019.02.25", "title": "За два месеца: НАП запечата 200 обекта за неиздадени касови бележки"}
{"url": "http://www.cross.bg/ignatiev-rysiya-bulgariya-1597527.html", "text": "/КРОСС/ Филмът \"Руският граф на българите\" - за видния дипломат Николай Игнатиев, ще има премиера в Руския културно-информационен център в София на 26 февруари от 18.30 ч., съобщават от центъра.Сред гостите на прожекцията ще са авторката на филма Олга Булле, изпълнителният директор на фонда \"История на Отечеството\" Константин Могилевски, посланикът на България в Русия (2012 -2018) Бойко Коцев.Името на граф Игнатиев влиза в списъка на 100-те велики дипломати, оставили следа в историята на човечеството. Именно той след края на Руско-турската война от 1877-1878 г. подписва Санстефанския мирен договор, освобождаващ България от петстотингодишно османско владичество. Благодарение на него не само България, но и Сърбия, Черна Гора и Румъния стават независими държави, отбелязват авторите.Според тях, без преувеличение може да се каже, че без Игнатиев картите на Европа и Русия биха изглеждали иначе. След продължителни преговори с Китай на 14 ноември 1860 г. той съумява да подпише договор, на базата на който са определени ясни граници в Далечния Изток. Русия получава територия, равна на четири Франции. Към страната са присъединени земите на днешния Приморски и Хабаровски край, където тогава по официални данни живеят 3399 руснаци и 1500 китайци. Благодарение на Пекинския договор на картата на Русия се появява град Владивосток, припомнят от екипа.Сред участниците във филма са Олга Чевская - внучка на Н.П. Игнатиев, Анатолий Шчелкунов - руски дипломат, писател, през 2005 - 2009 г. генерален консул на Русия във Варна, Михаил Горинов - историк, Калина Канева - писател, журналист, биограф на Н.П. Игнатиев, Андрей Пантев - историк, Иван Семерджиев - кмет на село Граф Игнатиево (2007-2015), Павел Журавльов - ръководител на представителството на Россотрудничество в България, Борис Громов - директор на Дома на Москва в София.Филмът, сниман в Москва, София, село Граф Игнатиево, Пловдивска област, на връх Шипка, е на Продуцентския център \"Синема продакшън\" със съдействието на представителството на Россотрудничество в България. Режисьор-постановчик е М. В. Йолкин. ", "date": "2019.02.25", "title": " Представят филм за граф Игнатиев в Руския център в София"}
{"url": "http://www.cross.bg/bankata-petrov-nyakakvi-1597513.html", "text": "/КРОСС/ Мартин Петров разказа в предаването „120 минути\" по бТВ как от му предложили да му върнат 10% от откраднатите в банката 3,8 млн. лева от неговите сметки.Както е известно, футболистът е открил през лятото на 2017 г., че сметките му там са източени и след безуспешни преговори с банката няколко месеца той съобщи пред медиите за кражбата. Оттогава досега футболистът съди банката. Както в e-vestnik вече писахме, практика на банките в такива случаи на откраднати пари на клиенти от служители, е да протакат съдебни дела и да използват всички спънки и средства те да приключат по-бавно, да не предоставят документи и т. н.Както вече писахме в сайта, неофициалната причина за смяната на директора на „Уникредит Булбанк\" Левон Хампарцумян е именно публичният скандал с известна личност като Мартин Петров.Футболистът разказа как е получил писмо, с което го канят да се яви в офиса на банката, за да му бъде възстановена някаква сума. Когато отишъл, се оказало, че му предлагат 10% от изчезналата сума. „Може би искаха така да го направят. Аз да се съглася да взема тази елементарна сума и да се приключи със случая и да кажат: „Ето, той взе сумата. Наистина много боли, когато хора с чист труд са си изкарали парите и по такъв начин да бъдат ограбени и след товазаяви Мартин Петров (виж  предаването).„Аз ги попитах: „Добре де, тези пари в коя сметка са? При положение, че аз все още имам сметки при вас, които все още не са затворени\". И те ми казаха: „В една сметка, която ние сме открили\". Какво ще рече една сметка? И не ми и казват откъде идват тези пари. Как са преценили при положение, че преди три месеца ми изпращат мейл, че не трябва да ми възстановят нито един лев, след три месеца те решават да ми възстановят. Как, защо и от къде, и как?\", пита Мартин Петров.Тези откраднати близо четири милиона лева Мартин Петров е събирал по време на цялата си кариера, доверил се на „Уникредит Булбанк\", а те му назначили личен банкер, каквато е практиката с големи клиенти. Именно личният банкер - служителката Ирина Аткова е .„...Ами какво се случи. Влязох тогава в клон на дотогава уважаваната от мен банка „Уникредит\", която смятах за една институция, която е доста широко позната, както в Европа, така в света, славеща се дотогава, поне аз имах доверие, като една доста сериозна банка. Но явно не е било така.Влязох в клона, защото започнах да подозирам, че служителката, която ме измами, в последно време нямаше добър контакт, както преди беше. И тогава разбрах, че тя еза това. За съжаление, така започна всичко. Вкараха ме в стая, в която ми показаха документи и разписки, които... аз имах отворени още сметки без аз да знам. За съжаление в тези сметки имаше някакви, както се казва, хвърчащи левове\", разказа Петров.Служителката е поела неговата сметка още при откриването й през 2003 година. Тя се е грижила за неговите дела в банката, каквато е практиката с личните банкери.„Тъй като винаги, когато сме се срещали на всеки 6 месеца или на 1 година, когато съм ѝ искал отчет за това какво става в сметките ми, тя винаги ми е вадила някакви листи, в които ми показва някакви суми, някакви графици, листи, пише името на банката. Така че тя, когато съм имал нужда да се направи някакъв банков трансфер, да се заплати нещо, го е правила. Давам някакви примери, да кажем, застраховка на жилище или застраховка на кола, тя винаги ги е извършвала и никога не ми е давала поводи да се съмнявам, че тя, едва ли не прави някакви други машинации. До този ден, до когато разбрах, че тя де факто от почти една година не е на работа\", разказа Мартин Петров.Според него служителката умело е прехвърляла суми от една в друга сметка. „Играла е с фондове. Сключвала е договори с фондове, за които аз не съм знаел и някакви акции. Превеждала е пари на трети лица, като е казвала, че това са някакви хонорари, но това е за мен лъжа. Тъй като тя не може да каже на тези хора, че това са хонорари, тъй като тези пари идват от моята сметка\", посочи той.Мартин Петров смята, чеи посочва, че след като се разшумя неговия случай, банката е уволнила над 20 човека.„Защо точно след този случай, а не преди това? Разбрах, че срещу нея е имало и други, в последните години, сигнали, оплаквания от нея за подозиращи я в такива измами\", пита той.„Част от транзакциите, които е правила, са чрез умело фалшифициран имейл, на който е моето име, който аз този имейл го нямам и не съм го имал никога. И част от транзакциите също ги е правила през този имейл. ...Тя точно чрез този имейл е правила повече от транзакциите. И банката, когато тя е нареждала парите, въпреки че не е била вече служител на банката, е разпореждала чрез този имейл. Много е чудно как, след като тя не е била на работа последните 10 месеца, от 2017 г., ноември или октомври, когато са я уволнили, как тя продължава да работи с моите сметки!? Значи има някой друг човек в банката\", смята Петров.Той заяви, че не знае къде е в момента въпросната банкова служителка Ирина Аткова, но е подал сигнал в прокуратурата и оттам я издирват. Но до момента няма никаква информация за нея.„Както излязоха тия глупости, че едва ли не, може би, аз съм с нея в комбина - и аз ще тръгна да си петня моето име и ще тръгва да правя някакви далавери? Това звучи ли ви сериозно сега? Ама, извинявай, това е просто... не трябва и да го коментирам....И мен най ме боли, защото знам как съм изкарал тия пари и какво ми е коствало тези повече от 10 години да ги изкарам тия пари. Какви лишения са били за мен, за моето семейство, родители, брат и т.н. И в момента, като се пишат такива глупости... Значи, аз 10 години ще си троша краката и най-накрая да влизам в някаква схема с някаква, да не казвам каква, да ограбва банката. Ама, извинявайте, сега това е простотия и дивотия, и ако хората вярват на тези работи, ами, сега, техен си проблем\", заяви футболистът.„Така че гласност нека да се дава и затова умолявам всички, които са били опарени, ужилени или както искате го наречете, да дават гласност, за да може тези проблеми да се разрешават и истината да излиза наяве\", завърши Петров. ", "date": "2019.02.25", "title": "Мартин Петров разказа как 4 млн. лв. изчезват от банковата му сметка "}
{"url": "http://www.cross.bg/oryahovo-bomba-godishen-1597515.html", "text": "/КРОСС/ Полицията разкри злоумишлено анонимно обаждане за бомба на тел.112, съобщи Областната дирекция на МВР в Плевен.В полицията в Никопол на 23 февруари в 11.20 ч. чрез телефон 112 е получен анонимен сигнал от младежки глас: \"В село Гиген има бомба, искам 1 милион\". Обаждането е локализирано от град Оряхово.Деянието съставлява престъпление по Наказателния кодекс. При бързи действия на полицаи от Гулянци и Оряхово е установен извършителят - 13-годишен от град Оряхово, област Враца. От малолетния е снето писмено сведение, в което той е направил пълни самопризнания, в които е посочил, че си е направил шега.Мобилният телефон, заедно със сим картата, от който е направено обаждането, е иззет в РУ-Оряхово. По случая продължава работа полицейски инспектор.  ", "date": "2019.02.25", "title": "13-годишен изнудва тел. 112, иска 1 млн. лв, за да не взриви бомба  "}
{"url": "http://www.cross.bg/makedoniya-severna-nikola-1597516.html", "text": "/КРОСС/Надявам се през декември Северна Македония да е пълноправен съюзник в НАТО, заяви вицепремиерът Екатерина Захариева след среща с външния министър на страната Никола Димитров.Това е първата визита на Никола Димитров в България, след като бе прието новото име на страната.\"Ние отворихме нова страница в историята\", заяви Димитров, цитиран от БНР, и благодари на България за подкрепата. министърът на външните работи на Република Северна Македония Никола Димитров ще се срещне и с президента Румен Радев.В началото на месеца, когато постоянните представители на страните от НАТО ратифицираха протокола за присъединяването на Република Северна Македония към Пакта, Никола Димитров беше категоричен, че страната е излязла от от застоя и е тръгнала напред.България беше една от първите държави, чийто парламент ратифицира протокола. Според Захариева скорошното членство на Северна Македония в Алианса ще ни направи съюзници, способни да участват в решаването на глобални регионални проблеми.   ", "date": "2019.02.25", "title": "Северна Македония официално в НАТО през декември  "}
{"url": "http://www.cross.bg/sobstvenost-etazhna-naredba-1597521.html", "text": "/КРОСС/ Проектът на \"Политическа група 5\" за Наредба за предоставяне на прилежаща земя - частна собственост на Столична община, към сгради етажна собственост в квартали с комплексно застрояване за поддържане и използване от съответната етажна собственост вече е публичен. Всички граждани и заинтересовани страни могат да се включат в обсъждането на проекта писмено. Това може да се направи чрез писмо на адрес: гр. София, ул. „Московска\" № 33, партер - Фронт офис, на вниманието на: В. Мицов, И. Велков, С. Витков и С. Славчев - общински съветници, относно: Обществени консултации по проект на Наредба за предоставяне на прилежаща земя - частна собственост на Столична община, към сгради етажна собственост в квартали с комплексно застрояване за поддържане и използване от съответната етажна собственост.Коментари и предложения могат да се изпращат и по електронна поща на адрес: v.zaharieva@sofia.bg;  ir.dimitrov@sofia.bgна вниманието на: В. Мицов, И. Велков, С. Витков и С. Славчев - общински съветници, относно: Обществени консултации по проект на Наредба за предоставяне на прилежаща земя  - частна собственост на Столична община, към сгради етажна собственост в квартали с комплексно застрояване за поддържане и използване от съответната етажна собственост.Срокът за изпращане на мнения е до 19 март 2019 г.Всички граждани, граждански групи и организации могат да изпращат на посочения в съобщението пощенски/електронен адрес своите писмени становища и коментари, които ще бъдат публикувани на Единния портал за обществени консултации на Столична община във вида, в който са постъпили.От \"Политическа група 5\" заявиха готовност да заложат в наредбата всяко добро и работещо предложение.Подробности за публичната консултация на проекта за Наредба вижте .Вижте Проектът за решение .Доклад с рег. № СОА19-ВК66-1153/11.02.2019 г. относно проект на Наредба за предоставяне на прилежаща земя, вижте . ", "date": "2019.02.25", "title": "Проектът за наредба на ПГ5 за връщане на междублоковите пространства вече е публичен "}
{"url": "http://www.cross.bg/osvoboden-ypravitelniya-suvet-1597518.html", "text": "/КРОСС/Александър Медведев (на снимката) е освободен от поста заместник-председател на управителния съвет на Газпром, се казва в съобщение на руския газов холдинг, цитирано от ТАСС.Валерий Голубьов също е освободен от поста заместник-председател на управителния съвет на холдинга.Освен това Всеволод Черепанов е освободен от длъжността началник на департамент 307 (който контролира добива на газ, газов кондензат и петрол). Той продължава работа на друга длъжност в Газпром. Черепанов е член на управителния съвет от 2010 година.Съответните решения за прекратяване на правомощията трябва да бъдат взети на заседание на Съвета на директорите.В съобщението се посочва, че Медведев ще се съсредоточи към дейността на международния делови конгрес и работата във футболния клуб \"Зенит\", където беше назначен за президент и генерален директор в петък. ", "date": "2019.02.25", "title": "Чистка по върховете на Газпром"}
{"url": "http://www.cross.bg/yambol-festivala-bazar-1597522.html", "text": "/КРОСС/Пъстър Балкански базар, зона „Гурме Кукерландия\" и трета сцена на открито оформят  нова гореща точка на фестивала в Ямбол, който стартира в четвъртък - 28 февруари. Мястото е площад „Освобождение\" около емблематичната за града сграда на Безистена.Занаятчии от Албания, Словения, Македония, Босна и Херцеговина, от Черна гора, Сърбия и Украйна са сред новите атракции в 20-ото издание на Международния маскараден фестивал „Кукерландия\". Гостите представят традиционни занаяти като грънчарство, резба, бижутерия, изделия от кована мед, плетиво, като на място може да се види и част от процеса им на изработване. Балканският привкус е допълнителен акцент към традиционния базар на сувенири, ръчно изработени изделия, скарите и зоните за вино, които неизменно съпътстват събитието.Безплатни дегустации на традиционни и експериментални ястия ще бъдат част от изкушенията на „Гурме Кукерландия\". Провокацията идва от възпитаниците на ямболската Професионална гимназия по хранителни технологии и туризъм. Поне 10 вариации на тема „баница\" са вписани в „менюто\" на кулинарната зона. Освен широко познатите вкусове, гостите на фестивала могат да опитат традиционната българска баница с пълнеж от кайма, булгур, локум, тахан халва и др.Празничната атмосфера около петвековната сграда на Безистена се допълва от обособената Трета сцена на фестивала, на която ще се представят фолклорни състави и самодейни клубове от Ямбол, както и гостуващите чуждестранни групи.Атракциите на пл. „Освобождение\" са обединени под общото название „Празник без граници\" и могат да бъдат видени в дата кулминационни дни на фестивала - 2 и 3 март (събота и неделя), от 10.00 до 16.00 часа.Повече новини и подробна информация за събитията от програмата на ХХ Международен маскараден фестивал „Кукерландия\" - Ямбол `2019 - на сайта на община Ямбол: www.yambol.bg , на туристическия портал: www.tourism-yambol.com , както и във Фейсбук страниците на община Ямбол и на фестивала.", "date": "2019.02.25", "title": "Балкански базар на занаятчии и „Гурме Кукерландия“ на едноименния фестивал в Ямбол"}
{"url": "http://www.cross.bg/pensiyata-godina-formyla-1597519.html", "text": "/КРОСС/ Новата формула за изчисление на пенсията, в която вече влиза само осигурителният доход след 1 януари 2000 г., ощетява 37% от осигурените. Това съобщава в. \"Сега\", позовавайки се на данни от НОИ. Те са предоставени на изданието във връзка със сигнали на хора, на които им предстои пенсиониране по новите правила. В социалните мрежи вече има оплаквания за драстично намалени пенсии в резултат на промените, включително от очаквана максимална пенсия към минимална.Прогнозите на НОИ за 2019 г. са възраст и стаж за пенсия да навършат 81 052 души. Това означава, че само тази година близо 30 000 българи ще бъдат ощетени от последното вмешателство в пенсионната система.От тази година влязоха в сила няколко рестриктивни промени във формулата за изчисление на пенсията. По план от 2019 г. трябваше да се премахнат трите най-благоприятни години стаж преди 1997 г. - промяна, известна от 2015 г. В последния момент обаче - в края на миналата година, със закона за бюджета на държавното обществено осигуряване и без никакъв дебат бяха зачеркнати и годините между 1997 и 2000 г. Така от тази година вече се брои само осигурителният доход от 2000 г. насам. Управляващите представят това като сериозно улеснение за хората, на които предстои пенсиониране, тъй като няма да тичат по бившите си местоработи да търсят удостоверения за стажа.\"Разлика в размерите на индивидуалния коефициент, изчислен по старата и по новата формула, съществува. Предварителната оценка показва, че за около 63% от новите пенсионери променената методика или ще доведе до положителен ефект върху пенсията им, или тя ще е такава, каквато би била, ако се изчислява по стария начин\", съобщиха от НОИ в справка.Според осигурителните експерти новият метод на изчисляване \"отчита по-точно относителния принос на лицето в осигурителната система, като изглажда отклоненията на личния от средния осигурителен доход\". Според тях той не е толкова чувствителен към доходите в края на кариерата, а отразява равномерно приноса през целия осигурителен стаж, участващ при изчисляването на индивидуалния коефициент. Въпреки тези коментари обаче от информацията излиза, че промените отнемат права на останалите 37% от осигурените - факт, който все още никой от отговорните институции не коментира по същество.От осигурителния институт не могат да кажат в какъв диапазон са разликите между размера на пенсията по старата и по новата формула. ", "date": "2019.02.25", "title": "Новата пенсионна формула ощетява 37% от осигурените"}
{"url": "http://www.cross.bg/klienti-proverka-bankata-1597526.html", "text": "/КРОСС/  Алианц Банк България, чиято служителка бе обвинена в присвояване на близо 450 000 лева от сметките на клиенти на клона в Нова Загора, ще възстанови сумите от неразрешените транзакции, веднага след приключване на официалната проверка по случая. Това обявиха от банката в съобщение до медиите.След уведомяване на компетентните органи, банката се е свързала с всички засегнати лица и отправя официални покани за разпознаване или оспорване на операциите по банковите им сметки.Засегнати са ограничен брой клиенти само от град Нова Загора.Алианц Банк България уведомява, че незабавно след регистриране на нередност от Системата за сигурност и надзор и последвалата проверка на място, са сезирали органите на реда. Инициирано е досъдебно производство пред Окръжна прокуратура - Сливен.Към настоящия момент банката продължава активно своята вътрешна проверка с цел установяване автентичността на транзакциите, съгласно изискванията на приложимите нормативни актове.Припомняме, че Сливенският окръжен съд остави за постоянно в ареста 29-годишната банкова директорка Биляна Манчева. Тя е обвинена в присвояване на близо 450 000 лева от сметките на клиенти на банковия клон. Деянието е квалифицирано като особено тежък случай. ", "date": "2019.02.25", "title": "Банката в Нова Загора ще възстанови откраднатите от служителката им пари "}
{"url": "http://www.cross.bg/zarkov-glava-brifing-1597524.html", "text": "/КРОСС/БСП няма да се върне в парламента, въпреки призива на президента Румен Радев. Това заяви на извънреден брифинг Крум Зарков от Националния съвет на партията. БСП приветстват ветото на държавния глава върху Изборния кодекс, но условията, поставени от левицата да се върнат в пленарна зала, все още не са изпълнени - а именно да бъдат отменени всички проблемни промени, залегнали в законопроекта, заради които и държавният глава връща законопроекта за ново разглеждане, уточни Зарков.По повод днешния брифинг на ГЕРБ, от БСП заявиха, че управляващите не само не са си взели поука, но и готвят поредния парламентарен цирк при обсъждането на президентското вето. ", "date": "2019.02.25", "title": "БСП приветстват президентското вето, но няма да се върнат в парламента "}
{"url": "http://www.cross.bg/mart-voiina-ignatiev-1597494.html", "text": "/КРОСС/ С Ден на отворени врати и специален показ на експонати - символ на извоюваната свобода, Националният военноисторически музей (НВИМ) ще отбележи 3 март. По традиция в празничния ден Музеят ще работи от 10 до 17 часа с вход свободен за постоянната хронологична и външната експозиция, както и за временните си изложби.Само в този ден посетителите ще се докоснат до емблематични вещи на Опълчението и доброволческите чети, участвали в Руско-турската война, които символизират устрема на народа за извоюване на свободата си. Сред артефактите, пренесли през годините спомена за себеотдадеността на предците ни, са сабята на Жельо войвода, на която със златни букви е изписано „Българино, братко мой, ти от турчин се не бой, вземи сабля, върви на бой\", пушката на Ильо войвода, който на 72 години се включва в Руско-турската война със своя чета, мушкетонът на Панайот Хитов и други. Споменът за кръвопролитните боеве при Стара Загора ще бъде пресъздаден с оригиналната пика на Самарското знаме, която в боя е огъната под напора на мъртвото тяло на подполк. Калитин.Свободата през призмата на почитта и благодарността към всички, чиито усилия и саможертва водят до успешния край на войната, ще бъде представена чрез някои от  възпоменателните знамена, изработени от обществени комитети в освободените български градове, и сребърни чаши, подарени от руския император на останалите живи опълченци по повод 25-ата годишнина от Руско-турска война. Сред експонатите се откроява и символичният ключ на един от най-разпознаваемите символи на свободата - паметника на връх Шипка, поднесен на цар Борис III при откриването на монумента.В навечерието на националния празник, на 2 март НВИМ ще получи като дарение личния печат на граф Николай Игнатиев - един от четиримата представители на Руската и Османската империя, подписали Санстефанския мирен договор, само месец след като Великите сили се споразумяват на Балканите да не се създава голяма славянска държава. Печатът, който ще може да бъде видян от широката публика още на 3 март, ще бъде предаден от правнука на руския генерал и дипломат - Димитрий Игнатиев, който пристига в България специално за този повод. ", "date": "2019.02.25", "title": "Военноисторическият музей получава личния печат на граф Игнатиев в навечерието на 3-ти март"}
{"url": "http://www.cross.bg/avtobys-shofyorut-avtobysa-1597504.html", "text": "/КРОСС/ Над 35 кг екстази задържаха митническите служители на граничния пункт „Капитан Андреево\" при проверка на автобус, съобщи БГНЕС. Наркотиците са намерени в автобус с турска регистрация преди няколко дни, а общото количество на веществото е оценено на над 1 милион лева.Шофьорът и пътниците не са декларирали лични вещи, стоки и валутни ценности. Открити са 18 пакета с розови, сини, оранжеви, жълти и кафяви хапчета в естествените кухина на автобуса. Той е пътувал от Румъния през България за Турция. Шофьорът на автобуса е турски гражданин и е задържан за 72 часа. Образувано е досъдебно производство. ", "date": "2019.02.25", "title": "Задържани са над 35 кг екстази на „Капитан Андреево”"}
{"url": "http://www.cross.bg/mars-zemyata-minys-1597500.html", "text": "/КРОСС/Данните за минималната, средната и максималната температура, атмосферното налягане и вятъра могат да бъдат наблюдавани ежедневно на сайта на мисията Марс ИнСайт. Тези малко по-долу са от последните няколко марсиански денонощия (Сол-ове). Измерванията са от едно от най-топлите места на Марс - намиращата се на екватора равнина Елизиум. Сол (заимствано от латинската дума за слънце) е слънчевото денонощие на Марс; това е ден на Марс.Солът е видимият интервал между две последователни връщания на Слънцето към същия меридиан (слънчево време), както би се виждал от наблюдател на Марс. Той е един от няколкото звена за следене на времето на Марс.Солът първоначално е бил приет през 1976 г. по време на мисиите на \"Викинг Ландър\" и е мярка за времето, използвана главно от НАСА, когато, например, планира използването на марсохода.Средната продължителност на цикъла ден-нощ на Марс - т.е. марсианското денонощие, е 24 часа, 39 минути и 35,244 секунди. Сидеричният ротационен период на Марс - неговото въртене в сравнение с неподвижните звезди - е само 24 часа, 37 минути и 22,66 секунди. Слънчевият ден продължава малко по-дълго поради движението на планетата по орбитата около Слънцето, което изисква за следващия изгрев тя да се завърти малко по-назад по оста си.Атмосферата на Марс е над 100 пъти по-рядка от земната и видно от графиката, тамошното атмосферно налягане е около 700 паскала. За сравнение, типичното атмосферно налягане на морското равнище на Земята е малко  над 100 хектопаскала, т е над 100 пъти по-високо.Що се отнася до температурите, в равнината Елизиум те донякъде са сравними с тези в централните части на Антарктида на Земята.Вярно, минималните са неизменно около минус 95 градуса и са по-ниски от тези на станцията Восток в Антарктида, но максималните са до около минус 20, които са стойности, значително по-високи дори от летните в централните плата на ледения континент на Земята в източната му част. Там дневните стойности дори в момента, където е все още лято, рядко  превишават минус 20, минус 30 градуса. Нещо повече, в някои дни по време на марсианското лято около марсианския Екватор се бележат стойности и до около 10-15 градуса Целзий над нулата - абсолютно невъзможни за вътрешността на Антарктида, поне от 30 милиона години насам.Структурата на планетата Марс е донякъде сходна с тази на Земята, но ядрото и не поддържа постоянно и силно магнитно поле, за разлика от това на Земята. Смята се, че някога е било различно и Марс също е имал свое такова. След изчезването му, той постепенно я губи, издухана от слънчевия вятър. ", "date": "2019.02.25", "title": "На Eкватора е слънчево и тихо. Температура: минус 13 градуса"}
{"url": "http://www.cross.bg/borisov-medvedev-boiiko-1597505.html", "text": "/КРОСС/Министър-председателят Бойко Борисов ще се срещне с председателя на правителството на Руската федерация Дмитрий Медведев, който ще е на официално посещение в България на 4 и 5 март по покана на българския премиер.  Това съобщиха от правителствената информационна служба.Визитата на руския министър-председател Дмитрий Медведев ще започне в понеделник с церемония по официалното посрещане от премиера Бойко Борисов на пл. „Св. Александър Невски\" в София, след което председателят на руското правителство ще поднесе венец пред Паметника на Незнайния воин.Премиерите Борисов и Медведев ще проведат разговор на четири очи в сградата на Министерския съвет, последван от пленарна среща на двете делегации. Основните теми, които ще бъдат обсъдени между българската и руската страна, са свързани със сътрудничеството в енергетиката, икономиката и туризма.Във вторник, 5 март, министър-председателите Бойко Борисов и Дмитрий Медведев ще открият Българо-руски бизнес форум в областта на туризма. ", "date": "2019.02.25", "title": "Борисов се среща с Медведев на четири очи на 4 март "}
{"url": "http://www.cross.bg/broydi-posledniyat-petuk-1597496.html", "text": "/КРОСС/ Актьорът и комик Броуди Стивънс е открит мъртъв в Лос Анджелис, пише \"Метро\". Звездата от филмите Hangover и Due Date изглежда се е самоубил в петък на 48-годишна възраст, а местните органи на реда заявиха, че вероятната причина за смъртта е обесване. Тялото на Броуди бе намерено в петък вечерта, а медиите съобщават, че полицията все още води разговори със семейството му.Броуди, който играеше полицейски служител в една от сериите на \"Последният ергенски запой\", беше популярен водещ и комик в най-известните клубове на Западния бряг на САЩ. Неговият агент даде изявление пред медиите: \"Броуди беше глас на вдъхновение, приятел на много хора в общността на комиците, той промени творческите си граници и страстта му към работата и любовта към бейзбола бяха заразителни. Много хора го обичаха и ще липсва на мнозина.\"Известно е, че Броуди е страдал от депресия и психични проблеми, а той и Зак Галифанакис са продуцирали филм за борбата му с биполярното разстройство. ", "date": "2019.02.25", "title": "Намериха обесен актьор от \"Последният ергенски запой\""}
{"url": "http://www.cross.bg/predizvikatelstva-borisov-salman-1597506.html", "text": "/КРОСС/ Предизвикателствата, пред които е изправен регионът на Близкия изток и Северна Африка, са предизвикателства и за ЕС. Това каза премиерът Бойко Борисов на Първата среща на високо равнище между държавите членки на ЕС и на Лигата на арабските държави (ЛАД). Срещата се провежда в египетския град Шарм Ел-Шейх. Борисов посочи, че ЕС и ЛАД трябва да намерят подходящия и възможен начин за справяне с общите проблеми и предизвикателства, съобщиха от правителствения пресцентър.„България смята за изключително важна дейността на ЛАД и своето сътрудничество с нея в контекста на всеобщия стремеж за избягване на нови разделения и конфронтации на основата на религиозни или културни различия\", обърна се министър-председателят към световните лидери в Шарм Ел-Шейх.Нашето присъствие днес е категорично доказателство, че въпреки съществуващите различия между нас, можем да водим честен и открит диалог. Уверен съм, че в дух на сътрудничество и взаимно доверие може да бъде намерен правилният подход за обсъждане на въпросите от взаимен интерес. Глобалните предизвикателства, пред които сме изправени, изискват глобални решения. ЕС и ЛАД трябва да се опитат да задълбочат сътрудничеството си в области като борбата с тероризма, превенцията на конфликти, ранното предупреждение и управление на кризи, в хуманитарната помощ, борбата с трансграничната организирана престъпност и неразпространението на оръжия\", изброи премиерът Борисов.Впечатление през вчерашния ден направи острата реторика на крал Салман - кралят на Саудитска Арабия, която беше насочена изцяло срещу политиката на Иран. Крал Салман нарече Иран „агресор, виновен за конфликта в Йемен\". Кралят на Саудитска Арабия призова за международна коалиция срещу балистичната и ядрена програма на Техеран. Последно изказване от думите на крал Салман бяха, че Палестинският въпрос трябва да бъде приоритет за всички страни по света. ", "date": "2019.02.25", "title": "Борисов в Египет: Предизвикателствата на Близкия изток са предизвикателства и за ЕС"}
{"url": "http://www.cross.bg/detska-zala-startira-1597509.html", "text": "/КРОСС/ Стартира поредната акция по кръводаряване в \"Пирогов\". Сред първите дарители са д-р Благомир Здравков от Детска реанимаци и д-р Антонио Тенев от Детска хирургия.Всеки, който желае да последва примера на  двамата доктори, може да го направи днес и утре, 25 и 26 февруари, от 9.30 до 14.30 часа.Екипът на НЦТХ очаква желаещите да дарят кръв в рапортна зала \"проф. Емил Таков\" (рапортната зала на травматологиите, ет. 2 - над Спешното на \"Пирогов\"). Желателно е кръводарителите да са закусили, пили достатъчно вода и кафе, да нямат заболявания и да имат желание д адарят кръв безвъзмездно. ", "date": "2019.02.25", "title": "Стартира акция по кръводаряване в \"Пирогов\""}
{"url": "http://www.cross.bg/biznes-volt-partiya-1597510.html", "text": "/КРОСС/Държавата не трябва да загробва микро и семейния бизнес, а да го поощрява, за да се превърне в гръбнак на икономиката, както е в големите западни държави. Поредният пример за спънка на дребните предприемачи е \"Единната система за туристическа информация (ЕСТИ)\", която бе приета на 9 февруари тази година, категорични са от Европейска партия Волт.Смятаме, че това е една от многото стъпки, чрез които се цели убиване на малкия туристически бизнес. Данните показват, че браншът като цяло дава прехрана на над 12% от работещото население и генерира над 13% от БВП - 12 млрд. лв. на година, които държавата иска да пренасочи от малките „рибки\" към „големите акули\", осигурявайки им монопол и огромни печалби. Така на практика хотелските вериги ще смажат конкуренцията на къщите за гости.Политическият съвет на партия Волт е на мнение, че налагане на допълнителни пречки чрез изискване за въвеждане на уж статистическа информация, а в същото време с цената на затягане примката около врата на малкия бизнес, не стимулира по никакъв начин усилията за развитието на икономиката на страната, а го прави по зависим и лесен за манипулиранеЕкспертите на Европейска партия Волт са категорични, че държавата трябва да ограничи сивия сектор и да съумее да събира повече пари от данъци, които да отидат в полза на обществото. Но за да се случи това, администрацията трябва да осигури благоприятни условия за развитие на микро и семейния бизнес, както и да поощри начинанията му, за да може да развива дейността си и да генерира повече средства, а не да ги подлага на свръхрегулация.В настоящия вариант на ЕСТИ жертва ще станат именно хората, които се прехранват като дават сезонно (3-4 месеца през зимата в планините или 3-4 месеца през лятото на морето) стаи под наем. Това се случва на фона на неработещи други отрасли на икономиката в тези слабо развитите райони и далеч от големите населени места. Освен това от Министерството на туризма се заканиха да глобяват солено и дори да затварят фирмите на дребните предприемачи, които не въвежда т.н. „статистическата\" информация.Една от основните цели на Европейска партия Волт е именно стимулирането на микро и семейния бизнес, който да осигури достойни доходи на обикновените граждани. Смятаме, че това може да бъде постигнато чрез въвеждане на електронно правителство и стимулиране от страна на държавата. В дългосрочен план това ще повиши стандарта на живот и ще създаде десетки хиляди работни места в различни сфери.  ", "date": "2019.02.25", "title": "Волт: Държавата да не загробва семейния бизнес"}
{"url": "http://www.cross.bg/krediti-lihva-lihvi-1597512.html", "text": "/КРОСС/ Бързите кредити и заложните къщи измислиха как да заобиколят правилата, според които не трябва да изискват по-високи лихви от онези, които имат право да събират по закон.Според поправките отпреди няколко години, горната граница на лихвата, която фирмите за бързи кредити могат да искат от потребителите, е пет пъти законната лихва. За заложните къщи пък таванът на оскъпяването е 3%.Небанковите институции, които отпускат заеми обаче намериха начин да заобикалят закона. Те обявяват ниски лихви, но след това изискват от кандидата за кредит да представи поръчител или банкова гаранция в срок до три или пет дни.Тъй като обикновено хората, които се възползват от този вид услуги, нямат възможност за подобно нещо и често дори са в сивата икономика, фирмата предлага \"улеснение\" - нейно подразделение да стане гарант.Първоначално, когато влезеш в сайта на компанията и кликнеш върху нейния калкулатор, за да провериш какви вноски ще заплащаш върху дадена сума, те изглеждат съвсем поносими и лихвите са съвсем малко по-високи от банковите. В момента, в който се съгласиш кредиторът ти да се превърне в твой гарант посредством друго негово дружество, сумата набъбва от 50 до 100%, пише \"Стандарт\".При начисляването на т.нар. \"такса гаранция\" се случва заем от 1000 лева да се оскъпи така, че накрая да се наложи да върнеш над 2000. Клиентът има право да откаже услугата и кредита, но много от финансово притиснатите хора приемат да се възползват от услугата.Единствените реално неоскъпяващи се кредити са рекламираните \"първи заем до заплата\" на някои от водещите компании в бранша, където можеш да получиш до 500 лева и, ако ги изплатиш до 30 дни, наистина няма да се наложи да внасяш лихва.Заложните къщи, чиито лихви също бяха поставени в регулация, пък използват друга вратичка - освен ниската лихва, те начисляват и \"такса за съхранение\", която е по-висока от лихвата и не е регламентирана в нормативни документи. ", "date": "2019.02.25", "title": "Такса „гаранция“ оскъпява бързите кредити"}
{"url": "http://www.cross.bg/huawei-mate-displeii-1597549.html", "text": "/КРОСС/ След дълго и трепетно очакване от страна на фенове и експерти по целия свят, Huawei представи новия Mate X на тазгодишното издание на Световния мобилен конгрес в Барселона. Моделът е първият сгъваем 5G смартфон на компанията и задава изцяло нови стандарти по отношение на дизайна на смартфоните. Новият Huawei Mate X притежава сгъваем механизъм от типа „Соколово крило\" (Falcon Wing), който позволява лесно разгъване и сгъване на екрана, и 7-нанометрова чипова система Balong 5000.  Батерията с капацитет от 4500 mAh, която се зарежда за минути от SuperCharge системата за технологията на Huawei, осигуряваща високоскоростно зареждане с мощност от 55W. Корпусът на смартфона привлича вниманието с новия цвят на бранда Interstellar Blue. Когато Mate X е прегънат е във вид на смартфон с 6,6-инчов дисплей, а след разгъване устройството се превръща в таблет с 8-инчов дисплей. Благодарение на многобройните тестове на Huawei с цел максимална ефективност на Mate X, новият телефон съчетава в себе си смартфонтелефон и таблет. Той притежава високоиздръжлив OLED екран и иновативен сгъващ механизъм от типа Falcon Wing. Иновативният механизъм \"Falcon Wing\" осигурява плавно и внимателно прегъване на устройството. В разгънато състояние повърхността на Mate X е идеално гладка, а при сгъване двете части на дисплея се вместват идеално. Преходът между двата режима (смартфон и таблет) е много бърз и гладък.6,6-инчовият екран на Mate X е истински FullView дисплей с изключителни характеристики. Изображенията са ярки и детайлни. При разгъване устройството мигновено се трансформира в таблет с 8-инчов дисплей, с дебелина само 5,4 мм. Панелът на телефона е удобен, издръжлив и се охлажда бързо дори при интензивна употреба. Освен лек и функционален, Mate X е и много красив и изящен. Моделът се предлага в изцяло новия модерен и футуристичен цвят Interstellar Blue.Huawei Mate X отваря нова страница в развитието на 5G като първият 5G смартфон на компанията. Водещата в индустрията 5G едночипова система Balong 5000 дава на потребителите в едно изцяло ново преживяване по отношение на комфорт, бързина и оперативната мощ. По-големият екран дава възможност на потребителите за ефектвно изпълнение на задачи свързани с работа, но също така и за забавление през свободното си време. Благодарение на \"split screen\" режима потребителите ще могат да работят с две приложения едновременно. Това ще позволи, например, да местят снимки  от галерията си и да ги прехвърлят директно в имейл. Флагманските смартфони на Huawei винаги са разполагали с мощни камери и Mate X не е изключение. Новата Leica камера предлага всички най-нови технологии в областта на мобилната фотография, което неизбежно ще превърне Mate X в логичен избор за телефон както за любителите, така и за професионалните фотографи. Сгъваемият дизайн позволява на системата от камери да изпълнява ролята както на предна, така и на задна камера. Mate X притежава и интегриран Power бутон със сензор за пръстов отпечатък. С негова помощ потребителите могат да активират устройството само с едно докосване, като едновременно с това значително се повишава и защитата на личните си данни.Huawei Mate X e оборудван с революционния чипсет Balong 5000, с невероятната 5G скорост на теглене от 4.6GB на секунда. Възможността за две сим карти на Huawei Mate X дава възможност за поддържане както на 4G, така и 5G мрежа. Освен това в компактния корпус на телефона има четири вградени супер модерни 5G антени, които допълнително повишават качеството на връзката.Новата специално разработена 4,500mAh батерия е вградена в корпуса на Huawei Mate X с дебелина от 5.4мм. Тя комбинира умна AI технология за запазване на заряда, с което отговаря на изискванията в ерата на 5G за по-добра производителност на батерията. Телефонът се зарежда много бързо, отговаряйки на изискванията на всички хора, които предпочитат динамичния начин на живот. Само за 30 минути, Huawei SuperCharge може да зареди батерията до 85%.На Световния Технологичен Конгрес 2019, Huawei представи своите нови продукти, сред които ъпдейтнатия Huawei MateBook X Pro, новите лаптопи за масово ползване Huawei MateBook 13 и Huawei MateBook 14, както и Huawei 5G CPE Pro. С настъпването на 5G ерата, Huawei се ангажира да предостави на всички потребители ново пълноценно интелигентно преживяване. ", "date": "2019.02.25", "title": "Huawei Mate X - повече информация за революционния сгъваем 5G смартфон на Huawei "}
{"url": "http://www.cross.bg/satirata-karikatyra-hymora-1597520.html", "text": "/КРОСС/Музеят на хумора и сатирата отправя своята отворена покана към творци от България и цял свят да се включат в 24. Габровско биенале на хумора и сатирата в изкуството. До 8 март , 24:00 часа българско време, художниците, желаещи да участват, могат да попълнят онлайн формуляр със своите предложения на тема „Измерения на публичното\". Те могат да предложат своите работни интерпретации на публичната сфера. Изложбата ще представи съвременно изкуство и карикатура, насочени към темите:•\tпублично пространство•\tпублично изкуство•\tобществен дебат•\tобществени медии•\tобществен интерес•\tобществена заплаха/сигурност•\tи други разни работи с публично измерение.Повече информация за условията на участие е публикувана на сайта на биеналето - В раздел Съвременно изкуство могат да участват произведения, изпълнени във всякаква техника и медия. Наградният фонд за раздела възлиза на 8000 лева, като наградите са:•\tГоляма награда „Златен Езоп\" за съвременно изкуство - статуетка и 5000 лв.•\tНаграда на град Габрово за обещаващ млад автор - статуетка и 3000 лв.Раздел Kарикатура включва категориите:•\tкарикатура (оригинали с подпис на автора и размер до А3, дигитални творби, анимирана карикатура - формати gif, flash и видео)•\tавторски книги с карикатура или комиксНаградите в раздел Карикатура са на обща стойност 6000 лева:•\tГоляма награда „Златен Езоп\" за карикатура - статуетка и 3000 лв.•\tНаграда за карикатура - 2000 лв.•\tНаграда за авторска книга с карикатури или комикс - 1000 лв.Наградените творби остават във фонда на Музея на хумора и сатирата.Членовете на журито на 24. Габровско биенале на хумора и сатирата са  Марилена Нарди, Чавдар Николов и Мартин Роусън - в раздел Карикатура и Берта Зихел, Васъф Кортун и Антон Стайков - в раздел Съвременно изкуство (на снимката). ", "date": "2019.02.25", "title": "Канят творците на 24-тото Габровско биенале  на хумора и сатирата в изкуството"}
{"url": "http://www.cross.bg/viena-obshtina-vsichki-1597511.html", "text": "/КРОСС/Основната тема на  \"Конференцията на градовете Виена и София\" на 21 и 22 февруари 2019 г. в София беше \"Градът на бъдещето\", на която Община Виена покани партньорите си от Столична община. Експерти от Виена и София обмениха мнения относно примери за добри практики, нови идеи и текущи проекти на общините.Първият ден от конференцията беше посветен на \"Инвестиции в умните градове\". Алена Сирка-Бред, ръководител направление \"Европа и международни връзки\" в административния отдел на Община Виена, подчерта в своето встъпително слово значението на солидарността между градовете за създаването на високо качество на живот за всички жителите.Ренате Браунер, представител на Виена по въпросите на комуналните услуги и общинската икономика, изтъкна ролята на публичните инвестиции и услугите за доброто функциониране на градовете. Виенските политици са убедени, че изборът на публичните услуги в общините, които се предлагат като частни, трябва да се взема след широко обществено обсъждане. Задължителна част от концепцията за умен град във Виена е достъпността до всички технологии за всички граждани.Тема на последвалите дискусии бяха иновациите в умните градове. Как иновациите на споделената икономика могат да бъдат направени използваеми в полза на гражданите, бяха предмет на последвалите презентации на експертите от двете общини и дискусиите. Клеменс Химпеле, ръководител Отдел \"Икономика, труд и статистика\" на Община Виена, посочи, че икономиката на споделянето трябва да се превърне в икономика на справедливостта. Феноменът споделено ползване на обществени библиотеки, басейни или ски под наем не е нов нито във Виена, нито в София. Сравнително ново явление е ползването на платформата Airbnb. Проблемът е, че в момента дванадесет платформи във Виена отдават жилища под наем и не е ясно дали от тях са събрани туристически такси и дали те са платени на общината. Химпеле е убеден, че ползата от този вид споделяне трябва да бъде не само за туристите, а и за жителите на града. Елизабет Микш-Фукс, ръководител на звено \"Публично-частно партньорство\" в отдел \"Строителство и механизация\" на Община Виена, даде практически примери за ползи от публично-частното партньорство, както за обществения, така и за частния сектор. Община Виена прехвърля специфични задачи върху частния бизнес след подробно договаряне на механизмите на работа и възнагражденията. Приносът, който интелигентният град и стратегията за цифровизация имат за създаването на визия за бъдещето, беше темата на Доминик Вайс, ръководител на виенската \"Смарт сити агенция\".  Цифровизацията носи огромен потенциал от възможности и  преминава през всички сфери на живота. Основният акцент на този процес е не замяната на хора с технологии, а преди всичко подкрепата и облекчаването на труда на хората чрез новите технологии. Задължителна предпоставка за ползването на модерните технологии е качественото образование, което трябва да е достъпно за всички. Приоритет на Виена е работата с възрастните хора. С многобройни пилотни проекти общината иска да помогне на тази възрастова група да навлезе в дигиталния свят и да се възползва от различни съществуващи формати.", "date": "2019.02.25", "title": "Експерти от Виена и София обсъдиха бъдещето на умните градове"}
{"url": "http://www.cross.bg/gerb-elena-iioncheva-1597498.html", "text": "/КРОСС/\"Ние не искаме отстъпки от ГЕРБ, а настояваме за спазване на закона. От спазването на този закон интерес има не само БСП, а и тези партии които не са представени в парламента, десните партии\". Това заяви в ефира на БСТВ говорителят на ПГ на \"БСП за България\" Елена Йончева.Елена Йончева подчерта, че става въпрос за спазване на изборния закон в частта му за осигуряване на възможност за машинно гласуване във всяка секция.\"Под голям обществен натиск ГЕРБ се \"съгласиха\" да има машини в едва 3000 секции. Те обаче нямат право да се съгласяват или не. Те трябва или да спазват закона, така както е приет 2014 г., или да го отменят. В момента този закон просто не се изпълнява\", заяви Йончева.По думите й, ако има машини, ще има по-малка вероятност за манипулации и няма да виждаме как депутат от ГЕРБ нарамва чували с бюлетини.Като друго неспазване на изборния закон, Елена Йончева посочи липсата на публичен регистър на избирателя. Тя изтъкна и нежеланието на управляващите да започнат процедура за избор на нов състав на ЦИК, тъй като мандатът на сегашната приключва.\"ГЕРБ посегна на и на демократичните достижения в ИК, като взимането на решения от избирателните комисии с квалифицирано мнозинство. Те го замениха с обикновено. Това означава, че който има мнозинство, в случая ГЕРБ, ще може да взима сама решения. Това не е демократично. Не е демократично и това, че българските граждани няма да имат възможност за касационна жалба до ВАС за решенията на избирателните комисии\", категорична бе тя.Елена Йончева подчерта, че неслучайно хората все по-често казват: \"Не е важно кой как гласува, а кой как брои\". Според нея само като се спазват законите може да се върне доверието на гражданите в изборния процес.Йончева подчерта, че ако изборите са честни, ГЕРБ ще загубят катастрофално изборите, поради няколко причини. На първо място, състоянието, в което се намира страната. По думите й, за десет години сме имали шанс, бъдейки част от ЕС и благодарение на средствата, които идват от Брюксел, да станем добро място за живеене с добро образование, с добра инфраструктура, с добро здравеопазване.Тогава нямаше да виждаме тези пустеещи села - пътувайки из България човек остава с усещането, не че сме част от ЕС, а все едно сме на война\", коментира тя. По думите й всеки може да прецени и по собствения си приятелски кръг, че ако преди е имало хора, които гласуват за ГЕРБ, сега не се виждат такива.\"ГЕРБ ще разчитат на корпоративния вот, на манипулирания вот. Хората вече нямат съмнение в това с оглед и на начина по който бе нарушен Изборния кодекс, заради което и БСП излезе от парламента\", заяви Елена Йончева.По думите й, също като погазването на ИК случаите \"Ало, Банов съм\", с магистралите, с оградата и още много други са само пример за модела на управление у нас в последните десет години.", "date": "2019.02.25", "title": "Елена Йончева към ГЕРБ: Не искаме отстъпки, а да спазвате закона"}
{"url": "http://www.cross.bg/tereza-izbori-bili-1597485.html", "text": "/КРОСС/ Британският премиер Тереза Мей обмисля план, при който излизането от ЕС, ще бъде отложено с до два месеца, пише в. \"Телеграф\", цитиран от Ройтерс.Британското правителство е разработило серия от варианти, които са били разпространени през уикенда с цел да се избегне оставката на министри, които са били решени да подкрепят усилията на парламентаристи да не допуснат излизане без сделка от ЕС. Вариантите включват оправяне на официална молба до Брюксел за отлагане на датата за Брекзит, ако Тереза Мей не може да осигури до 12 март такова споразумение, което да бъде подкрепено от британските депутати. Същевременно днес Мей даде индикация, че иска да продължи с работата си като премиер. Тя заяви, че все още има много да се направи с оглед изпълнение на обещанията, които тя е поела при идването си на власт.През декември Мей каза, че няма да оглавява партията за следващите избори, но тя отказа да посочи дата, на която би се оттеглила. Появиха се слухове, че някои нейни министри искат тя да се оттегли още след местните избори през май. ", "date": "2019.02.25", "title": "Тереза Мей обмисля план за отлагането на Брекзит "}
{"url": "http://www.cross.bg/arabiya-borisov-sayditska-1597499.html", "text": "/КРОСС/ Министър-председателят Бойко Борисов проведе среща с министъра на външните работи на Кралство Саудитска Арабия Ибрахим Абдулазис ал-Асаф. Двамата разговаряха в рамките на Срещата на върха ЕС-Лига на арабските държави в Шарм Ел-Шейх. Активизирането на сътрудничеството в сферите на търговията, инвестициите и енергетиката бяха във фокуса на срещата между премиера Бойко Борисов и министър Ибрахим Абдулазис ал-Асаф.Двамата подчертаха добрите отношения, които поддържат България и Кралство Саудитска Арабия. Външният министър приветства предстоящото откриване на българско посолство в Рабат, а българският премиер посочи, че това допълнително ще засили двустранните ни отношения във всички сфери. „Саудитска Арабия е важен външноикономически партньор на България и за нас е важно да надграждаме потенциала в сферата на инвестициите\", каза премиерът Бойко Борисов.Министър-председателят Бойко Борисов и министър Ибрахим Абдулазис ал-Асаф обсъдиха възможностите за инвестиция от страна на Саудитска Арабия в проекта за изграждане на европейския газов хъб \"Балкан\". Борисов съобщи, че газовият хъб \"Балкан\" е важен за енергийната сигурност в целия регион на Югоизточна Европа. \"До момента е направено предпроектно проучване за газоразпределителния център, в което се разглеждат няколко източника за доставки на природен газ - от Русия, от Каспийския регион през междусистемната връзка с Гърция, от Румъния, както и евентуален местен добив от Черно море, където в момента се осъществяват проучвания\", каза българският министър-председател.Премиерът Борисов посочи още, че само преди седмица Министерският съвет одобри създаването на съвместно дружество между Министерството на земеделието, храните и горите и Компанията за инвестиции в земеделието и животновъдството (SALIC) на Кралство Саудитска Арабия. Министър-председателят заяви, че така ще се засилят бизнес-контактите и преговорите между фирми от двете страни.", "date": "2019.02.25", "title": "Саудитска Арабия с инвестиционен интерес към газох хъб Балкан"}
{"url": "http://www.cross.bg/dimitrov-mesta-grigor-1597486.html", "text": "/КРОСС/ Първата ракета на България Григор Димитров се завърна в топ 30 на световната ранглиста на тенисистите без да участва в турнири през миналата година.Той изкачи две места до №29. Димитров е вече в Индиън Уелс, където се готви за Мастърс 1000 турнира, който започва на 4 март. Прогрес в класацията на АТР записа и Димитър Кузманов. Националът за Купа „Дейвис\" прескочи девет позиции до №326.Останалите българи в подреждането са Александър Лазов (№483) и Александър Лазаров (№491). В челната десетка няма абсолютно никакви размествания. Води Новак Джокович, следван от Рафаел Надал и Александер Зверев.При жените Виктория Томова прогресира с три места до 155-ото. Сесил Каратанчева прелетя 35 места и се завърна в топ 200 под №197. Елица Костова е №220 в ранглистата на WTA, а Изабелла Шиникова е 225-а. На върха Наоми Осака запази първото си място. Втора е Симона Халеп, а финалистката от Дубай Петра Квитова измести от третата позиция Слоан Стивънс. ", "date": "2019.02.25", "title": "Григор Димитров се върна в топ 30 на ранглистата"}
{"url": "http://www.cross.bg/apartamenta-sobstvenik-zhilishteto-1597501.html", "text": "/КРОСС/Откраднаха апартамента на дете - сирак, получило в наследство имущество за милиони. Тошко Томов от София е замесен в схема за имотна измама. Придобива апартамент чрез фалшиво завещание. След това жилището е препродадено няколко пъти, а реалният собственик е дете, останало пълен сирак и наследило имущество за милиони.\"Дядото, по професия доктор-травматолог, притежаваше много имоти, които впоследствие тя наследи - апартаменти в София и в провинцията\", каза лелята на детето Елеонора Савова пред камерата на \"Здравей, България\".Елеонора Савова е леля на десетгодишната Александра. Момичето наследява четири апартамента в София - един на морето, земи в Бистрица и магазини. След като губи всичките си близки, Елеонора става неин настойник. Тя е и жената, която наглежда имотите на детето. Новият собственик се появил през есента на миналата година, сменил бравата и веднага започнал да прави ремонт, разказват съседите.Достъп до нотариалните актове на апартамента имала само една жена, която някога се грижила за десетгодишното момиче и за богатия й дядо преди да почине.\"Той по принцип беше много мнителен, много недоверчив. Непрекъснато ходеше по разни екстрасенси, разни гледачки, втълпяваше си, че е прокълнат и една от тези екстрасенси му е препоръчала някаква своя позната, която била много добра. Знаела пет езика, въобще, перфектната детегледачка и той се доверил. Имала е достъп до нотариалните актове на всичките имоти\", заяви Савова.Детегледачката се грижи за богатия възрастен човек и за внучката му около два месеца. Дядото обаче умира внезапно и въпросната жена изчезва. Малко след това лъсва измамата с откраднатия апартамент в „Хаджи Димитър\". Започва разследване на полиция и прокуратура.Първият от новите собственици, присвоили жилището с измама, е Тошко Томов - безработен мъж , който живее с майка си в столичния квартал „Толстой\". Той е с дългове и алкохолна зависимост. Апартаментът му е завещан през 2014 година от вече починалата прабаба на детето - законен собственик на апартамента. Завещанието е фалшиво, доказват експертизи. Заверено е от нотариус Борислава Налбантова.Мъжът нямал нищо на негово име. Дори жилището, в което живеел било на неговата майка. Според нея и според юристи, които се занимават с имотни дела, личните му данни са взети срещу скромна почерпка. \"Това въобще не може да е истина, защото той няма абсолютно нищо. В това съм сигурна 1 000 процента. И не я познава тая жена? Откъде ще я познава! То аз не я познавам.\", каза майката на Тошко Томов.\"Моите подозрения са, че този човек въобще не е бил наясно с какво е замесен и той просто е бил почерпен или са му дадени някакви жълти стотинки, с които той просто е изпълнил това, което му е казано. Обикновено там се ползва човек, който е ползван като \"муле\" или \"бушон\", както го наричаме. Тоест, някой, който да отнесе цялата вина. След това той препродава апартамента на някой, на когото му бъде казано\", заяви адвокатът по имотни дела Петромир Кънчев.В случая Тошко продава апартамента на друг софиянец - Данчо Юзунски, чрез пълномощник. Цената е примамлива. За 66 квадрата са платени скромните 35 000лв. Сделката е изповядана при нотариус Борислава Налбантова. Новият собственик живее в столичния квартал „Обеля\" .Работи в охранителна фирма. Не помни нито кога, нито от кого е купил апартамента.Сделките с апартамента продължават. Данчо Юзунски го продава на друга жена, отново от София, отново за скромните 35 000лв. Жената твърди, че е жертва и не желае да показваме лицето й. Разбрала, че е въвлечена в схема, след като я извикали на разпит в полицията.\"Когато купите един имот толкова евтино и вие не сте проверили, много трудно аз ще ви повярвам, че просто сте се полакомили за хубавата цена. Понеже казусът е точно такъв, считаме, че всички по веригата са били наясно, че нещо нередно има в цялата процедура по придобиване на този имот\", каза Кънчев.И тази сделка е изповядана при същия нотариус - Борислава Налбантова. Търсим я за коментар. Отказва да се срещне с нас, защото не иска да дава интервюта. Не става ясно защо въпреки разследването и разпита й в полицията, е продължила да узаконява продажбите.Според юристите, всички по веригата - от първия собственик до нотариуса, носят наказателна отговорност, до доказване на своята невинност. Всички те са имали шанс да проверят историята на жилището срещу левче в имотния регистър. Практиката обаче показвала, че мозъкът на схемата е трети човек, в сянка, който отговаря за логистиката на измамата. \"Той никога не се появява в нито едни документи, тези хора много трудно се стига до тях. Той води човека, взима го. Води го на нотариус, плаща разноските при нотариуса, след което получава нотариалния акт и пълномощното за продажба и се разпорежда в имота\", заяви адвокат Петромир Кънчев.Кой е тартор на схемата с имота в „Хаджи Димитър\", трябва да докаже съда. Делата може да се точат и с години. По закон всички сделки с апартамента трябва да се обявят за нищожни и жилището да се върне на законния си собственик - десетгодишното дете. ", "date": "2019.02.25", "title": "Имотната мафия открадна апартамент от дете-сирак"}
{"url": "http://www.cross.bg/priemna-vitanov-obshtinskiyat-1597502.html", "text": "/КРОСС/ Народният представител от „БСП за България\" Петър Витанов и общинският съветник Альоша Даков ще проведат приемна за гражданиНа 26 февруари, от 15.00 до 17.00 часа, народният представител от „БСП за България\" Петър Витанов и общинският съветник Альоша Даков ще бъдат на разположение на софиянци в постоянната приемна на БСП - София на ул. \"Леге\" №10, етаж 1.Желаещите може да се запишат предварително на телефон 02/987 20 86. ", "date": "2019.02.25", "title": "БСП организира приемна за граждани в София"}
{"url": "http://www.cross.bg/radev-izborniya-prizova-1597503.html", "text": "/КРОСС/ Вето на промените в изборните правила наложи президентът Румен Радев. В изявление пред медиите държавният глава подчерта, че текстовете имат значителни проблеми отвъд широко дискутирания опит да се вдигне прагът за пренареждане на листите с преференция - и призова абсолютно всички депутати да се включат в „ремонта\" на Изборния кодекс.Радев заяви даже, че дебатът за преференциите е „потулил\" други промени, които ни отдалечават от честния изборен процес: „Законодателят за пореден път отложи въвеждането на машинното гласуване, актуализацията на избирателните списъци и въвеждането на видеоконтрол при броенето\".Той отбеляза, че има сериозен проблем с определянето на секциите, където ще се гласува машинно. По думите му прагът от 300 избиратели лишава малките населени места от възможност да се включат.Според президента е неприемливо и актовете във връзка с изборния процес да бъдат необжалваеми.„Особено тревожен е опитът на мнозинството да коригира собствените си грешки, заобикаляйки установения в Конституцията ред. През седмицата едни и същи депутати с еднакво усърдие защитаваха две противоположни решения - само в рамките на няколко дни. Подобно поведение руши вярата в българския парламентаризъм\", подчерта Румен Радев.Той призова опозицията да се върне в Народното събрание при повторното разглеждане на Изборния кодекс - след като БСП обяви курс на окончателно оттегляне от парламента.„Честните избори отличават демокрацията от всички останали форми на управление. Загубим ли правото да избираме управниците си, ще загубим и всичко, постигнато през последните три трудни десетилетия\", категоричен беше Радев. ", "date": "2019.02.25", "title": "Очаквано президентът върна Изборния кодекс, призова БСП да се върнат в парламента"}
{"url": "http://www.cross.bg/fond-lekari-spetzializatziya-1597490.html", "text": "/КРОСС/  Столичната лекарска колегия е създала фонд за специализация на студентите по медицина у нас и в чужбина и първите двама медици вече са заминали за обучение в Бернския университет в Швейцария. Това съобщи за „Хоризонт\" д-р Асен Меджидиев, председател на колегията и началник на УНГ отделението в „Пирогов\":„Създадохме фонд „Лекарска взаимопомощ\", с който да подпомагаме млади лекари за специализация в България и в чужбина. В този фонд има натрупани около 50 000 лева. Този фонд цели да подобри квалификацията на младите лекари и да ги задържи в страната, тъй като нашите наблюдения са, че за младите лекари не е важно само заплащането им като специализанти, за тях по-важна е квалификацията, която получават в България. След проведени срещи с директори на университетските и градските болници, стигнахме до тази идея и Софийска лекарска колегия я реализира. В този фонд се натрупват средства и има комисия, която определя кои лекари да заминат на специализация. Специализантите ги избираме на база предложенията на ръководителите на лечебни заведения спрямо това те какви нужди имат, от какви специализации\".Столичната колегия има и договор за обмяна на опит с една от най-модерните болници в Йерусалим. ", "date": "2019.02.25", "title": "Млади лекари специализират в чужбина със средства по нов фонд "}
{"url": "http://www.cross.bg/onlaiin-internet-stoki-1597492.html", "text": "/КРОСС/ Нови измами в интернет. Поръчваш скъпи стоки за няколко стотин лева, а получаваш гривни, пръстени или шалчета за няколко долара. В складовете на един от големите куриери всеки ден хиляди пратки тръгват към потребителите в страната, разказва Георги Георгиев в рубриката „На твоя страна\".През последните седмици част от потребителите остават неприятно изненадани. И вместо поръчаните от тях пратки останаха с празни ръце, или с почти празни. Въпреки че са платили за тях, 75% от жалбите в ЕПЦ са именно след покупки в интернет. Те са осъществени през сайтове-фантоми, социалните мрежи или от маркетплейсове. Част от тях - регистрирани в Китай или някоя екзотична дестинация.Нова телевизия наричат Мария една от жертвите на измамата. Срамува се да застане с лицето си пред камерата, защото е излъгана. В капана на мошениците попада през интернет. Влезнах в сайта - видях, че имат много добри цени на продуктите. Харесах си едно зимно яке, закупих си ботуши, обувки и финално едни маратонки. 530 лв. беше стойността на поръчката ми, каза потърпевшата.За марковите стоки Мария плаща още при поръчката - през сайта на онлайн търговеца. Доставката обаче се забавя с месеци. До миналата седмица, когато пратките пристигат, но не със стоките, които Мария очаква. Тя не е единствената излъгана. Само за последните седмици сигналите за подобни измами в Европейския потребителски център, растат. Схемата при всички е една и съща. Потребителите си поръчват най-често маркови дрехи и обувки, а вместо това получават различни стоки - гривнички, пръстени, цвички, очила - от няколко долара - много често върху тях седи и цената\", заяви Игнат Арсенов от Европейския потребителски център пред камерата на \"Здравей, България.Именно така търговецът доказва, че пратката е доставена. А потребителят остава не само с празни, но и с вързани ръце.Най-често няма шанс да намерим търговеца - получаваме стока, която не е обозначена по никакъв начин - не знаем какво получаваме: стока-менте или друг предмет, който няма нищо общо с нашата поръчка. Много често зад тези електронни магазини не стои някоя голяма фирма, а стои физическо лице, което има за цел да се крие максимално бързо зад различна държава, различна самоличност, каза експертът по киберсигурност Александър Ненов.При схемата - мнимите търговци ни привличат с атрактивни предложения, на ниски цени, насочени конкретно към нас. Преди това ни проучват подробно - какво разглеждаме и купуваме в интернет. \"Привличат ги евтините цени - всичко е намалено. Това е друга индикация - няма такъв търговец, на който всички стоки на сайта да имат намаление. Става чрез социалните мрежи - чрез реклама, които ни следят с т.нар. \"бисквитки\" - или с изскачащите прозорци на мобилните ни телефони и ние попадаме „случайно\" на тези сайтове\", заяви Арсенов.Имат много ясно таргетиране към съответната аудитория, например - мъже над определена възраст, жени над определена възраст. Ние влизаме в сайта и откриваме атрактивни за нас приложения, които са нашата любима марка, защото вече сме харесали страницата на тази марка, каза Ненов.Според онлайн търговците в България подобни измами пречат и на имиджа на коректните електронни магазини. \"Тези практики създават недоверие в потребителите - и дори да не се откажат от пазаруване онлайн - са много по-критични - увеличава се обслужването на клиент, а за да го убедиш, че си истински - забавя развитието на онлайн продажбите, заяви Любомир Русанов от Българска Е-комерс Асосиация.Кои сайтове са фантоми - можем да разпознаем по дизайна на самия онлайн магазин. Обикновено такива сайтове за измами са откраднали съдържание и копират визия, но често не са изпипани визуално. Има грешки, размествания, които правят впечатление, добави Русанов.Проверяваме и дали сайтът съдържа задължителната по закон информация за търговеца. За да сме сигурни, че не става дума за фалшив сайт, трябва да следим и за задължителни защити в домейна на онлайн магазина. Ако се съмняваме - можем да проверим и за мнения или оплаквания на други потребители в интернет форумите. А за Мария единствен изход остава да оспори плащането.При картовите плащания има гаранция и можем да оспорим едно плащане по редица причини. Потребителят на първо място трябва да се свърже с банката, която му е издала картата и да се уведоми как да оспори плащането. Плащането може да е оспорено и ако доставените стоки като качество, не отговарят на поръчаното или ако има разминаване в сроковете на доставка. Процедурата се нарича charge back - „оспорване на плащане\". Първо трябва да сме сигурни за точната причина за оспорване на плащане и в документацията да се посочи вида на оспорване - нужен е доказателствен материал, който да се предостави, каза експертът по картови плащания Ваня Манова. ", "date": "2019.02.25", "title": "Нови схеми за измама в интернет"}
{"url": "http://www.cross.bg/kartinata-liza-mona-1597491.html", "text": "/КРОСС/ Откраднаха маслено копие на Мона Лиза от столично читалище. Това сигнализираха наши зрители в рубриката ни \"Дръжте крадеца\". След като изчезнала картината, от управата на читалището поставили камери за видеонаблюдение на сградата. Ден по-късно една от тях също изчезнала.В читалището има постоянна експозиция от копия на картини. „На 5-ти февруари разбрахме, че картината липсва. Това е точно, прецизно копие на Мона Лиза. Характерното за него е, че е направена холограмната усмивка от художничката Валя Тройчева. Картината е безценна, не може да бъде остойностена. Посегнато е на обществена собственост, въпреки че картината  е на юридическо лице, каза пред Нова телевизия „Здравей, България\" Владимир Цеков. По думите му сградата е обществена собственост и достъпът до нея е бил свободен. След кражбата обаче се предприемат драстични мерки за охраняване на обекта - поставят се камери и се обезопасяват вратите. Само след два дни една от камерите също е открадната. ", "date": "2019.02.25", "title": "Откраднаха маслено копие на Мона Лиза от столично читалище"}
{"url": "http://www.cross.bg/tysk-brekzit-mart-1597544.html", "text": "/КРОСС/ Председателят на Европейския съвет Доналд Туск каза днес, че отлагането на брекзит отвъд предвидения срок на 29 март би било \"рационално решение\", защото няма мнозинство в британския парламент за одобрението на сделката с ЕС, съобщиха Ройтерс и ДПА.В кулоарите на срещата на върха ЕС - Арабска лига в Шарм ел Шейх Туск посочи, че независимо от резултата страните членки на пакта ще покажат \"максимално разбиране и добра воля\".Туск направи това изявление след срещата си с британския премиер Тереза Мей в кулоарите на форума.\"Смятам, че в положението, в което се намираме, удължаването на срока би било рационално решение, но премиерът Тереза Мей все още счита, че ще може да избегне този сценарий\", каза Туск на пресконференция в египетския курорт.Туск каза, че с Мей са обсъдили \"правния и политически контекст на възможно удължаване\" на двегодишния срок за преговори за брекзит, изтичащ на 29 март.\"Според мен е напълно ясно, че няма мнозинство в Камарата на общините за одобрение на сделката. Ще бъдем изправени пред алтернативен, хаотичен брекзит или пред отлагане\", посочи Туск.\"Колкото по-малко време остава до 29 март, толкова е по-вероятна възможността за отлагане. Това е обективен факт, не е наш план или цел, а обективен факт\", заключи Туск. ", "date": "2019.02.25", "title": "Доналд Туск: Отлагането на брекзит би било \"рационално решение\""}
{"url": "http://www.cross.bg/zemyata-geokoronata-svetlina-1597545.html", "text": "/КРОСС/ Външната атмосфера на Земята се простира много по-далеч от очакваното, на 630 000 км, което е приблизително 50 пъти диаметъра на нашата планета и 30 пъти повече от досега смятаното. Очевидно е, че не е възможно да се диша на 630 000 км от земята, но, това откритие е важно за космическите пътувания и космическите обсерватории.Резултатите, изнесени в Journal of Geophysical Research: Space Physics, са възможни благодарение на десетилетия наблюдение от ESA/NASA Solar и Heliospheric Observatory (SOHO) и могат да бъдат направени само в определени периоди от годината.Данните показват, че екзосферата на Земята е малко по-плътна от междупланетното пространство на значително разстояние. На разстоянието на Луната, средно 384 000 километра, има само 0,2 атома на кубичен сантиметър. На 60 000 километра от Земята все още има 70 водородни атома на кубичен сантиметър, а плътността намалява до по-малко от 1 атом на кубичен сантиметър при над четири пъти това разстояние.Въпреки ниската плътност, водородът взаимодейства със слънчевата светлина, по-специално с ултравиолетовите лъчи. Това взаимодействие е позволило на учените да изследват така наречената геокорона.Този ултравиолетов блясък или наличието на този разреден водород не представлява заплаха за бъдещите астронавти при мисии около Луната, но трябва да се има предвид, ако се използват обсерватории и телескопи близо до Луната. Астронавтите на Аполо 16 използват първия телескоп на Луната през 1972 г. и случайно правят и първата снимка на геокороната.\"По това време астронавтите на лунната повърхност не знаеха, че въобще се намират в покрайнините на геокороната\", обяснява Жан-Лу Берто, съавтор и бивш главен изследовател на SWAN, използван от SOHO за откриване геокороната.Тази констатация може да има важни последствия и за изследванията на екзопланетите. Ултравиолетовата светлина от водород в екзосферата на планетата предполага наличието на водни изпарения по-близо до повърхността. Такъв е случаят с Венера, Земята и Марс.Откриването на този своеобразен \"подпис\" около планета в друга звездна система може да ни информира заСлънцето взаимодейства с водородните атоми чрез определена дължина на вълна на ултравиолетова светлина, наречена Лайман-алфа, която атомите могат да абсорбират и излъчват. Тъй като този вид светлина се абсорбира от земната атмосфера, може да бъде наблюдавана само от космоса.Благодарение на клетка за абсорбция на водород, SWAN може да измерва селективно Лайман-алфа светлината от геокороната.Новото проучване разкрива, че слънчевата светлина компресира водородните атоми в геокороната на осветената част на Земята и създава област с повишена плътност и през нощта. По-плътната дневна област на водорода е все още доста рядка, само 70 атома на кубичен сантиметър на 60 000 километра над земната повърхност и около 0,2 атома на разстоянието на Луната.\"Съществува все пак ултравиолетова радиация, свързана с геокороната, тъй като водородните атоми разпръскват слънчева светлина във всички посоки, но въздействието върху астронавтите в лунната орбита би било незначително в сравнение с основния източник на радиация - Слънцето\", коментира Жан-Лу Берто.Изстреляна през декември 1995 г., космическата обсерватория SOHO изследва Слънцето, от неговото ядро до външната корона и слънчевия вятър, в продължение на две десетилетия. Сателитът обикаля около първата точка на Лагранж (L1), около 1,5 милиона километра от Земята в посока Слънцето.Тази позиция е добра за наблюдение на геокороната отвън. Инструментът SWAN изобразява Земята и разширената й атмосфера три пъти между 1996 и 1998 година.\"Данните, архивирани преди много години, често могат да бъдат използвани за нови изследвания. Това откритие подчертава стойността на данните и изключителното представяне на SOHO\", коментира Бернхард Флек, учен от проекта ESA/SOHO. ", "date": "2019.02.25", "title": "Земята с 30 пъти по-голяма атмосфера"}
{"url": "http://www.cross.bg/xc-shestmestna-vunshnostta-1597497.html", "text": "/КРОСС/ Компанията представи обновения всъдеход XC90, като основните промени са свързани с конфигурацията на салона, която вече е шестместна. Модернизирана е и външността на колата и са доработени силовите трактове. До този момент XC 90 се предлагаше с пет и със седем места, а сега е налична практична и същевременно комфортната шестместна версия.В автомобила е добавена и система за рекупериране на кинетичната енергия при спиране, като тази модификация е обозначена с индекс \"В\". От компанията уверяват, че тези версии ще са с 15% по-икономични от стандартните. Хибридният вариант T8 Twin Engine също остава в моделната линия. Измененията по външността са минимални. ", "date": "2019.02.25", "title": " Volvo XC90 стана шестместно"}
{"url": "http://www.cross.bg/programa-talanti-sportni-1597489.html", "text": "/КРОСС/ Остават четири дни до края на конкурса по програма „Спортни таланти\" на „Еврофутбол\", чрез  който състезатели в индивидуални спортове на възраст до 28 години могат да получат финансиране от българския букмейкър за своята подготовка през годината. Отпускат се средства за лагери, участия в състезания, закупуване на екипировка и възстановяване.За последните четири дни състезатели от три нови спорта подадоха своите кандидатури. Това са спортна стрелба, шорт-трек и кайтсърф.  Всички те се надяват да бъдат сред избраните за Спортни таланти на 2019 година, а техните имена ще станат ясни в края на март.Документите за кандидатстване се намират в меню „Кандидатстване\" на сайта talanti.eurofootball.bg. Необходимо е да се попълни формуляр с проекто-бюджет, две препоръки и снимка. „Еврофутбол\" отпуска до 5000 лева, като освен тях се изисква и 20% съфинансиране. Проектите се приемат до 24.00 часа на 28.02.2019 г. на мейла konkurs@frgi.bg на фондация „Работилница за граждански инициативи\", които за осма поредна година са партньор на „Еврофутбол\" в осъществяването на програма „Спортни таланти\".Очакваме Ви! ", "date": "2019.02.25", "title": "Четири дни до края на конкурса по програма „Спортни таланти“ на „Еврофутбол“"}
{"url": "http://www.cross.bg/trump-natzionalniya-praznik-1597495.html", "text": "/КРОСС/ Президентът на САЩ Доналд Тръмп иска да промени традицията на честването на националния празник и да произнесе реч на 4 юли, предаде Франс прес.В Туитър Тръмп обяви, че на 4 юли ще се състои едно от \"най-големите събития в историята на Вашингтон\".\"Това ще се нарича \"Поздрав на Америка\". Ще има страхотна заря, развлечения и слово от вашия любим президент, аз\", заяви Тръмп. Обикновено президентът не произнася реч на националния празник, отбелязва агенцията.Сега Тръмп поясни, че голямото събитие, което той планира за 4 юли, ще се състои при мемориала на Ейбрахам Линкълн, изграден в чест на 16-ия президент на САЩ и едно от местата, където хората се събират, за да гледат фойерверките за националния празник всяка година. Миналата година Тръмп планираше военен парад във Вашингтон на 4 юли или на 11 ноември, но в крайна сметка се отказа заради полемика за цената му и съпротивата на общинските власти. ", "date": "2019.02.25", "title": "Тръмп ще произнесе реч на националния празник на САЩ "}
{"url": "http://www.cross.bg/tyristicheski-margaritov-vsichki-1597493.html", "text": "/КРОСС/ Зимният туристически сезон протича спокойно. Това показва общата картина, която обединява резултатите от нашите проверки в курортите, усилията на всички институции и на бранша, както и поведението на самите туристи. Коментарът направи председателят на Комисията за защита на потребителите (КЗП) Димитър Маргаритов пред БНР.„Ние ангажираме нашите колеги, които работят и в други части на страната сега да бъдат в зимните курорти, за да имаме по-уплътнено присъствие. Най-вече, за да може да реагираме бързо тогава, когато има конкретна жалба или сигнал\", посочи Маргаритов. Той обяви, че при извършените основно по план-програмата на Комисията няколкостотин проверки в по-малко от десет процента от случаите са установени нарушения, като уточни, че някои от проверките все още не са приключили.„Нарушенията основно са свързани с констатирано разминаване между справедливите очаквания на хората да получат качествен туристически продукт и тук-таме известни пропуски, свързани с това част от услугите да не бъдат предоставени. Има и по-дребни административни нарушения, като непоставена категорийна символика, липса на цените на услугите и пр.\", даде примери председателят на КЗП. Той подчерта, че е необходимо проверките да продължат до края на сезона, качеството на услугата да бъде на необходимото ниво, да не се разочароват хората и да са доволни и спокойни.Според председателя на КЗП спокойният туристически сезон се дължи на множество фактори. „Отдавам го на това, че в последните години има обща воля на институциите за затягане на дисциплината. Онзи ден, например беше представена от министъра на туризма новата система, която ще позволи много по-голяма прозрачност във всички места за настаняване, включително и по-нискокатегорийните, където твърдим, че има губещи се информация и детайли относно предоставянето на услугите. Според мен, усилията на институциите, поведението на самите хотелиери и ресторантьори, бдителността на потребителите, която в последно време също е завишена, доведоха дотам, че за радост по-рядко се срещат нарушения. Може би и медиите го усещат по това, че в сравнение с минали периоди, като че ли няма чак толкова много оплаквания директно към средствата за масова информация\", коментира Маргаритов.„Ясно е статистически, че се увеличава броят на туристите и че растат приходите от туризъм в България. Данните и на Министерството на туризма, и на Националния статистически институт показаха за миналата година ръст, който досега не беше достиган изобщо в абсолютен мащаб на броя на хората, и над 7 милиарда лева постъпления, което прави туристическия бизнес стълб във формирането на БВП\", каза още Маргаритов. Запитан за профила на посещаващите българските курорти туристи той отговори така: „Чуваме различни мнения. Едни коментират, че тук е по-скъпо, отколкото в Италия или в Австрия. Същевременно някои казват, че туристите идват тук, защото им е много евтино по отношение на храната и алкохола. Тези неща не могат да бъдат верни и двете. Или едното от тях е вярно, а другото - не. Или и двете не са верни в някаква степен. Това означава, че има разумен компромис в съотношението цена-качество и оттам - по-широката палитра на потребителите, които се възползват от такъв тип туристически продукт. Разбира се, ние никога не бихме могли да достигнем нивата на онези държави, които от стотици години развиват ски центрове. Но това, което е постигнато досега и темпът, с който се върви напред, е изключително задоволително, въпреки трудностите, за които всички знаем. И перспективата е добра, но всяка от свързаните с процесите страни трябва да бъде максимално отговорна, за да постигнем идеалните условия за продължаващо положително развитие на целия отрасъл\", завърши Маргаритов. ", "date": "2019.02.25", "title": "КЗП: Зимният туристически сезон засега протича спокойно "}
{"url": "http://www.cross.bg/gurtziya-rymuniya-sporta-1597484.html", "text": "/КРОСС/ Спортните министри и представители на футболните федерации на България, Румъния, Гърция и Сърбия ще проведат работна среща в София на 25 февруари 2019 г.Домакин на срещата е Българският футболен съюз и Национална футболна база „Бояна\". Министър Красен Кралев, министърът на младежта и спорта на Сърбия Ваня Удовичич, зам.-министърът на културата и спорта на Гърция Георгос Василиадис и министърът на младежта и спорта на Румъния Богдан Константин Матей ще обсъдят напредъка на четирите държави относно подготовката за съвместна кандидатура на домакинство на Световното първенство по футбол през 2030 и Европейското първенство по футбол през 2028 г.Очаква се в резултат на срещите на спортните министри, ръководствата на футболните съюзи и експертите да бъде изработен общ текст на Меморандум за разбирателство между четирите правителства, с който да се официализира учредяването на организационен комитет за подготовка на съвместната кандидатура за Мондиал 2030 и Европейското първенство през 2028.От страна на България в разговорите на експертно ниво ще участват президентът на Българския футболен съюз (БФС) Борислав Михайлов, изпълнителният директор на Национална спортна база Пламен Манолов, заместник-изпълнителният директор на БФС Антон Попов и директорът на дирекция \"Европейски програми, проекти и международно сътрудничество\" на Министерство на младежта и спорта Виктория Славкова.От името на Румъния на срещата ще присъстват президентът на Румънския футболен съюз Разван Бурлеану и звездата на румънския футбол от 90-те години Георге Попеску, който в момента е съветник по спортните въпроси на министър-председателя на Румъния Виорика Дънчила.Изпълнителният секретар на футболната федерация на Гърция Алексис Дедес и шефът на кабинета на зам.-министър Василиадис ще участват в експертната среща от името на Гърция.Сърбия ще бъде представена от вицепрезидента на Сръбската футболна асоциация Марко Пантелич, генералния секретар на Асоциацията Йован Шурбатович, държавния секретар Предраг Перуничич и зам. спортния министър Дарко Удовичич.След работната среща в понеделник спортните министри и представителите на футболните федерации на България, Сърбия, Румъния и Гърция ще дадат изявление за медиите.Работната среща в София е третата между четирите държави.Първите две се проведоха в Сърбия през ноември и декември миналата година. Очаква се следващите разговори за общите кандидатури да бъдат през април в Солун, Гърция. ", "date": "2019.02.25", "title": "Подготовката за Мондиал 2030 на Балканите е в пълен ход"}
{"url": "http://www.cross.bg/detza-ryse-minalata-1597481.html", "text": "/КРОСС/ Само за 3 дни 15 деца от русенския квартал \"Селемтя\" са били ваксинирани против морбили. Това е направено с помощта на специалистите, които работят по проекта \"Социално включване чрез услуги за ранно детско развитие в Община Русе\". През миналата седмица те са обикаляли от врата на врата, за да разговарят с родителите и да издирват деца, които не са ваксинирани. Информация за броя на неимунизираните деца събира и Регионалната здравна, но чрез личните лекари и педиатрите.По данни на Световната здравна организация в Европа през миналата година от морбили са се разболели близо 82 600 души от 47 държави, 72-ма души са починали. Една от сериозно засегнатите страни е съседна Румъния, за която има данни за над 200 хиляди неимунизирани деца. От вируса само миналата година са починали, по неофициално информация, 46 души. И опасността заразата да се прехвърли у нас никак не е малка.Какви мерки се взимат в Русе, за да се предпазят децата от рисковите групи от заразата? Подробностите от репортера Десислава Николова в Сутрешния блок на БНТ1. Тя се срещна и разговаря с директора на Дирекция \"Култура и образование\" в Община Русе Ирена Петрова, с педиатъра д-р Боряна Тодорова и акушерката Юла Великова. ", "date": "2019.02.25", "title": "Ваксинират децата от ромския квартал в Русе срещу морбили "}
{"url": "http://www.cross.bg/blokut-dvoretz-parizh-1597483.html", "text": "/КРОСС/ През 2024 г. във Версайския дворец ще пристигне закъсняла пратка. Блок от червен мрамор, който е бил поръчан преди 350 години, ще бъде доставен по река Сена, съобщава РИА Новости.Камъкът, който тежи 3 тона, е бил изгубен през 17 в. в реката и е бил намерен от работници, добиващи пясък и чакъл в кариера в южната част на Франция. От френската мраморна асоциация са намерили заповедта за доставка от преди три века и половина и са се ангажирали да го доставят.Първоначално блокът е бил предназначен за украсата на параклиса в двореца. След като камъкът не пристига обаче параклисът е бил украсен различно.Все още е загадка защо мраморният блок не е достигнал до Париж. Но е взето решението той да бъде транспортиран само с технологиите, които са били налични през 17 в.. Именно затова и доставката му да се превърне в една информативна кампания. Първо блокът ще бъде пренесен с вагони, теглени от коне до южния канал, от който ще бъде транспортиран до Атлантическото крайбрежие. След това блокът ще пристигне в Нормандия, откъдето по Сена ще бъде отнесен до Париж.В големите градове по пътя на мрамора ще се провеждат лекции за изграждането на Версайския дворец и живота на французите в онази епоха. Според експерти всичко това ще отнеме около пет години. ", "date": "2019.02.25", "title": "Версайският дворец чака пратка, закъсняла с над 3 века и половина"}
{"url": "http://www.cross.bg/stola-bulgariya-glasut-1597487.html", "text": "/КРОСС/ С епично изпълнение, четири обърнати стола и оспорвана битка между треньорите Михаела Филева, Камелия, Графа и Иван Лечев стартира новият сезон на „Гласът на България\" по bTV в неделя вечер. Първият участник в кастингите на тъмно - 18-годишната Славея Иванова,  изправи на крака треньорския състав с чувствената балада Rise Up и продължи напред в отбора на Михаела Филева.  По данни на ГАРБ рекордните над 1 440 000 зрители са гледали старта на най-успешното музикално риалити у нас, в което само гласът има значение - това е най-гледаният първи епизод на шоуто в сравнение с всички предходни сезони (All4+). Надпреварата между треньорите и изключителните музикални изпълнения в неделя вечер бяха и категоричният избор на 44% и от младите зрители (18-34 г.), както и от хората на възраст между 18 и 49 години.Истински фурор в „Гласът на България\" предизвика неочаквана поява на втория участник - Атанас Кателиев,  който се приземи върху стола на новото попълнение в треньорския състав Михаела Филева. „Ти си падна направо на мястото!\", засмя се певицата и отстъпи мястото си на Атанас. Младото момче впечатли треньорите както с ударното изпълнение на парче на Stevie Wonder, така и с признанието, че работи като стругар. Атанас избра да се състезава в отбора на Графа, в който участието си в шоуто продължи и 39-годишната Галина Красимирова от Сливен. Тя спечели кастинга на тъмно с четири обърнати стола, запомнящ се кавър на песен на Tina Turner и силна лична история.Завладяващите житейски истории на талантите бяха неизменна част от старта на шестия сезон на музикалното шоу. Дъщерята на шоумена и тв водещ Иво Танев - Албена, изненада публиката с нестандартен микс между Havana на Camila Cabello и Trouble на Moby, и трогна зрителите с признанието, че избира да се изяви на сцената на „Гласът на България\" с цел на намери себе си след 7-годишна връзка и детство в сянката на баща си. Треньорите обаче не се трогнаха от изпълнението й, а Албена коментира неуспеха си с прекомерната си емоция. Още в първи епизод на шоуто Камелия спечели за отбора си така чакания от нея изпълнител в поп-фолк жанра. Появата на 23-годишния таксиметров шофьор Тодор Симеонов, който изля душата си в сръбски шлагер, накара и четиримата треньори да се обърнат. „От три сезона чакам поп-фолк! Ей, животе! Дайте чаша вино!\", възкликна Камелия при появата на Тодор, който успя да разчувства дори заклетия рокаджия Иван Лечев.  С появата на 23-годишния студент Сергей Вардеварян зрителите станаха свидетели на истински концерт на сцената на „Гласът на България\". Изпълнението му бе високо оценено от Иван Лечев, то завърши с четири обърнати стола, а китаристът на ФСБ се качи на сцената и акомпанира с китарата си на младия талант.", "date": "2019.02.25", "title": "1 440 000 зрители  избраха старта на „Гласът на България“"}
{"url": "http://www.cross.bg/rabota-bezopasnost-zdrave-1597488.html", "text": "/КРОСС/ За втора поредна година компания от групата на EVN България печели престижното отличие за безопасност на работа EVN Топлофикация спечели първо място в Годишните национални награди по безопасност и здраве при работа за 2018 г. Компанията спечели отличието в категория „средни предприятия\" на конкурса, който се организира от Фондация „Център за безопасност и здраве при работа\" и Изпълнителна агенция „Главна инспекция по труда\" (ИА „ГИТ\") - София.Церемонията по връчването на наградите се проведе в София на 22 февруари 2019 г.  Статуетката и грамотата бяха връчени от Огнян Атанасов, национален секретар на КНСБ. От страна на EVN Топлофикация наградата прие Симо Симов, изпълнителен член на съвета на директорите.Наградата е поредно признание за цялостната политика на EVN България по отношение на постоянното подобрение на безопасността и здраве при работа за всички сътрудници на компанията. За 2017 г. „Електроразпределение Юг\" (част от групата на EVN България) спечели първо място в категория „Големи компании\" в групата на икономическите дейности, свързани с ютилити сектора, тежката промишленост и строителството.   ", "date": "2019.02.25", "title": "EVN Топлофикация първенец в конкурс за безопасност и здраве при работа за 2018 г."}
{"url": "http://www.cross.bg/otbranata-krasimir-ministura-1597475.html", "text": "/КРОСС/ Изненадващо тази сутрин на 56-годишна възраст, в 04.00 часа почина собственикът на най-голямата българска радиоверига и Агенция „Фокус\" Красимир Узунов, съобщават от медията.Красимир Узунов е роден на 26 януари 1963 година в град Пещера. Завършва с отличие Висшето военно артилерийско училище (ВНВАУ) „Георги Димитров\" в Шумен през 1985 година, специалност Политически профил. Произведен е в чин лейтенант на 31 август 1885 г. Випуск „Сливнишки\". Служи във ВНВАУ през 1985 - 1987 г. През 1987 г. печели конкурс във вестника на Сухопътните войски. През 1989 г. вестникът е закрит, заради публикуване на руските романи „Белите одежди\" и „Живот и съдба\".През 1988 г. е произведен в чин старши лейтенант. През 1989 - 1990 г. служи в поделение на Строителния сектор на МНО в Казичене.През 1990 г. с конкурс е назначен за заместник-началник на Международни информация във вестник „Народна армия\".През 1990 г. става известен с прякора „Поручика\", след като публикува коментар във вестник „Демокрация\", подписан като Поручик Красимир Узунов. През 1990 г. създава участва в създаването на първия клуб на Офицерската Легия „Раковски\" в Шумен. Заедно с подполковниците Митко Шопов и Петко Петков регистрира организацията в Хасково, където се среща с капитан Дойчин Бояджиев. Избран е за говорител на Легията. Напуска армията през септември 1991 г. заради участие в парламентарните избори на 13 октомври 1991 г. в листата на „Конституционният форум\" на професор Николай Генчев, като водач на листата в Кюстендил.В края на октомври 1991 г. се завръща на военна служба и е назначен началник на отдел „Информация\" в Министерството на отбраната в екипа на министър Димитър Луджев. През май 1992 г. подава оставка и напуска окончателно армията. Работи в Македония, Косово, Албания, Босна и Херцеговина. Пише коментари за различни издания и издава книги. На 30 октомври 1998 г. е обявен за нежелана персона за комунистическото правителство на Македония на Бранко Цървенковски. Забраната да посещава Македония е отменена от правителството на ВМРО-ДПМНЕ на премиера Любчо Георгиевски.На 7 юни 2000 г. създава първата българска частна информационна агенция „Фокус\". През 2004 г. създава Радио \"Фокус\" - Сливен, с което слага началото на най-голямата българска радиоверига \"Фокус\", която в момента притежава 60 радиостанции, 15 регионални офиса и излъчва 12 самостоятелни програми. Автор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. На 20 септември 2016 г. заедно с началника на отбраната генерал Константин Попов и бившия командващ на ВМС адмирал Пламен Манушев организират военна церемония и заупокойна молитва в памет на загиналите български офицери и войници в боевете на връх Каймак-Чалан през септември и октомври 1916 г. Удостоен е за „Следовник на народните будители\" за 2014 г. от Съюза на народните читалища. Награждаван е с лично оръжие от министъра на отбраната Николай Свинаров, с почетен „Войнишки нож\" от началника на Генералния щаб генерал Никола Колев, със сабя от министъра на отбраната Николай Цонев, със сабя от ръководството на ДАНС, със знак „За принос към Министерството на отбраната\" от министъра на отбраната Ангел Найденов през 2014 г. и със знак „Достойнство и чест\" от министъра на отбраната Красимир Каракачанов през 2018 г. Удостоен е с титлата „Доктор хонорис кауза\" на Военна академия „Георги Раковски\" от 15 февруари 2017 г.", "date": "2019.02.25", "title": "Внезапно почина собственикът на Агенция „Фокус“ Красимир Узунов"}
{"url": "http://www.cross.bg/protzenta-moldova-raiion-1597476.html", "text": "/КРОСС/ Управляващите демократи, социалистите, партията Шор и блокът Асум влизат в парламента на Молдова според данните от обработката на 90 процента от подадените бюлетини, предаде ТАСС, като се позова на съобщение на молдовската Централна избирателна комисия.От тези четири сили на първо място излиза Партия на социалистите на Република Молдова, която получава 31,69 процентна, а досегашната управляваща Демократическа партия на Молдова остава на трета позиция с 24,9 процента. На второ място се изкачва блокът Асум (в превод Сега), сформиран от силите Платформа Достойнство и истина и Партията на действието и солидарността, който получава 25,06 процента, а партия Шор на Бизнесмена и кмет на град Оргеев Илан Шор се класира на четвърто място с 8,64.Останалите партии не преминават бариерата от 6 процента за влизане в парламента.В тези избори 50 от 101-те депутати се избират с партийна листа, а останалите 51 от едномандатни райони.Лидерът на Демократическата партия на Молдова Владимир Плахотнюк побеждава в своя едномандатен район номер 17 с 73,44 процента. Премиерът на Молдова Павел Филип води в своя едномандатен район в град Страшени с 51,62 процента. Лидерката на Партията на социалистите на Република Молдова Зинаида Гречани пък води в едномандатен район номер 1 в град Бричан с 47,79 процента.  ", "date": "2019.02.25", "title": "Четири политически сили влизат в парламента на Молдова"}
{"url": "http://www.cross.bg/momche-sina-ychilishteto-1597471.html", "text": "/КРОСС/ В събота посред бял ден на обед в тунел в Зона Б-18 в София 15-годишно момче е пресрещнато от група маскирани младежи. Имаме хипотеза, защо синът ми е бил пресрещнат и бит, съобщено е за това на органите на МВР. Това каза в сутрешния блок на БТВ „Тази сутрин\" Желяз Турлаков, баща на битото момче. Най-вероятно организацията идва от ученик от съседния клас в училището, в което учи сина ми, защото три дена преди въпросния инцидент имаше друга ситуация, в която този човек беше поканил сина ми уж на среща приятелска в парка. По много аналогична ситуация той беше дошъл със седем човек, с цел да се саморазправи със сина ми и да го бие. Тогава аз по случайност бях там и се намесих, разтървах ги и си мислех, че нещата са приключили, но очевидно не е било така, каза още бащата. Най-вероятно причината за проблемите са чувства свързани с едно момиче - но каквито и да са причините, след интервюто с вас, ще ходя до училището, за да се срещна с класните и на единия, и на другия, директора на училището, то подобни действия са недопустими. Бащата на битото момче показа медицинското му свидетелство след боя, от което стана ясно, че нараняванията му изобщо не са леки, както е било излязло в медиите. В момента синът ми е в добро общо състояние, но все още е под наблюдение - надявам се, че ще се оправи, каза още Желяз Турлаков.", "date": "2019.02.25", "title": " Инцидент с бито 15-годишно момче в София"}
{"url": "http://www.cross.bg/zehtin-raztvoriteli-ystanoveni-1597474.html", "text": "/КРОСС/ Закупихме 28 търговски марки от различните видове зехтин. Първо анализирахме етикетите и след това почти половината от тях - 13 дадохме в лаборатория, защото показваха принципи на  съмнение. Разбира се, поставихме акцент върху екстра върджин зехтините, защото те са най-скъпи и най-податливи на някакъв вид манипулации и фалшификации. Това каза в сутрешния блок на БТВ „Тази сутрин\" Богомил Николов, директор на Асоциация „Активни потребители\". Оказа се, че в две от марките е добавена и друг тип мазнина, най-вероятно слънчогледово олио, което означава, че те трябваше да бъдат етикетирани като салатен микс, само че те са си етикетирани като зехтин и цената им е много над 10 лева, добави той. След като се направи първоначалната екстракция на зехтина чрез преса, след това остава така нареченото кюспе, в него също има още много мазнина и тя се извлича чрез разтворители по химичен път. Проблемът е в това, че ние установихме наличието на разтворители, които не са разрешени за тази дейност в два от продуктите - трябвало е да бъдат използвани други разтворители. А освен това има установени норми на това колко остатъци от тези разтворители трябва да има в крайния продукт - установено е, че тези остатъци в два от продуктите са 11 пъти над позволената норма, каза още Николов.Аз си запазвам правото да не коментирам изследването на асоциация „Активни потребители\", тъй като тези резултати не са официално информирани, поднесени към Агенция по безопасност на храните, както и нямаме информация относно начина на вземане на пробите, лабораторията, която е извършила анализа. Би следвало всеки гражданин, който знае и предполага, че на пазара се реализира опасна храна, да информира контролния орган в наше лице и ние да вземем съответните контролни мерки. Това каза от своя страна Кремена Стоева от БАБХ. Тя коментира все пак информацията, че през 2017 година агенцията е осъществила ударна акция и са осъществени 1140 проверки на зехтин и растителни масла, вследствие на които 10 хиляди литра са спрени. Ние извършихме тази масивна проверка през 2017-та, при която бяха установени редица несъответствия и сме издали 183 предписания. Установени бяха редица несъответствия по отношение състава, характеристиките и наименованията на зехтините, под които те се предлагат в търговската мрежа и които водят до заблуда на потребителя, каза още Стоева. Тя добави, че не са били установени опасни продукти както и фалшификати.Тетрахлорметан и хлорфором - това са органични, токсични съединения, които биха могли да имат риск за стомашно чревното здраве - първата система, в която те влизат в допир е именно храносмилателния тракт, на второ място черния дроб и не на последно място бъбреците. Това каза от своя страна диетологът проф. Донка Байкова, коментирайки резултатите от изследването на „Активни потребители\", според което в част от изследваните зехтини са били установени споменатите две съединения. Когато зехтинът е екстра върджин, това е студено пресования зехтин - той би трябвало да бъде само един маслен екстракт. Ако при екстра върджина, при обработката му изобщо има някакви изобщо химикали, това също вече е един имитиращ продукт, каза още проф. Байкова. ", "date": "2019.02.25", "title": "Има ли фалшив зехтин в търговската мрежа"}
{"url": "http://www.cross.bg/sotzialisti-ofis-bulgarskite-1597478.html", "text": "/КРОСС/ Бургаският офис на Делегацията на българските социалисти в ЕП стана обект на посегателство. Неизвестно лице е счупило витрината, както и намиращия се зад нея телевизор, излъчващ рекламни клипове за работата на Делегацията.Ръководството на БСП-Бургас осъжда вандалската проява и се надява зад посегателството да не стои политически съперник.В навечерието на предстоящите избори за ЕП подобен род провокации са недопустими за страна, изповядваща демократичните ценности.Надяваме се, че компетентните органи ще открият извършителя на това деяние!  ", "date": "2019.02.25", "title": "Посегнаха на бургаския офис на Делегацията на българските социалисти"}
{"url": "http://www.cross.bg/tomov-izborite-glasyvane-1597477.html", "text": "/КРОСС/ Изборните проблеми на България не са свързани с технологията на гласуване, евентуалните манипулации не могат да повлияят съществено на изборния резултат. Това каза пред БНР говорителят на ЦИК Цветозар Томов. В предаването „Преди всички\" той направи анализ на предизборната подготовка в атмосфера на законодателни промени и смяна на състава на Комисията.„Машинното гласуване ще реши едни проблеми. Важното е да не допуснем гаф, ако системите за сигурност са пробити. От друга страна, ще се подобри точността на преброяване. Но проблемите с купения и с корпоративен вот, с ниската активност и с недобрата информираност, не са свързани с технологията\", подчерта Томов.„Всички знаем, че мандатът на членовете на ЦИК изтича и това не означава, че тя е прекъснала работа. Надявам се, че смяната ще стане гладко. Беше добре въпросът със смяната на мандата да бъде разгледан малко по-рано, за да могат новите членове да разполагат с малко повече време за адаптация\", отбеляза говорителят на ЦИК.Цветозар Томов допълни, че евроизборите са относително най-лекият вид от гледна точка на технология и организация. Но по-големият проблем са законовите промени по отношение на нашите задължения, особено по отношение на машинното гласуване.„Тече съвсем нормална подготовка за изборите, но тя е основана на действащото законодателство. В момента изискването е за 12 500 устройства за машинно гласуване. Три месеца преди изборите всичко може да бъде направено, но няма време за пилеене. Има някои въпроси, които предстои да бъдат решени. При всички положения месец март е решаващ да се намери изпълнител на поръчката, за да може спокойно да се организира логистиката за машинното гласуване до изборите. Отдавна знаем кога са изборите за ЕП, трябва да успеем, но трябва да има и пълна законодателна яснота\", подчерта Томов.„Както в повечето страни и у нас се правят опити за изборни манипулации. Като социолог ще кажа, че поне 95 процента са свободно упражняване на вот. Избори не се печелят с манипулации. Всички избори у нас съответстват на вота на гражданите. Това не означава, че не трябва да се борим с манипулациите. Този проблем е свързан с политическата култура и начина, по който взаимодействат институциите\", допълни Цветозар Томов.„Дали ще има или няма да има преференции също не е фактор за честността на изборите. Според мен правилно сме предпочели пропорционалното гласуване\", каза още социологът.Томов изрази също мнение, че не бива изборното законодателство непрекъснато да се променя.„Няма у нас два последователни избора, проведени при едно и също изборно законодателство. Внушаването на недоверие в честността на изборите е опасно заиграване с предразсъдъците на хората, отвратителна предизборна практика. При всички нарушения повече от 2-3 мандата на парламентарни избори не биха били изместени, а на евроизбори е сигурно, че ще отидат в Брюксел тези, които българите наистина изберат\".Цветозар Томов направи уговорката, че на много от въпросите отговаря като гражданин и като социолог, а не като говорител на ЦИК. ", "date": "2019.02.25", "title": "Цветозар Томов: Избори не се печелят с манипулации, подобни внушения са опасни "}
{"url": "http://www.cross.bg/sofiya-avariiino-samolet-1597480.html", "text": "/КРОСС/ Тази нощ пътнически самолет е кацнал аварийно на летище София. Причината е спукана гума, съобщиха от МВР.Няма пострадали, графикът на летището не е нарушен.Самолетът е пътувал от Будапеща за София. ", "date": "2019.02.25", "title": " Пътнически самолет е кацнал аварийно в София "}
{"url": "http://www.cross.bg/bankya-kycheta-semeiistvoto-1597479.html", "text": "/КРОСС/ 6-7 кучета са починали в Банкя от началото на годината. Всички те са били отровени, разказаха стопаните им в  БТВ „Тази сутрин\". Два от случаите са станали на 8 и на 26 януари, събитията се развили по сходен начин и двата пъти.Пускам ги да се разтърчат сутринта, държа ги в мазето - там живеят. За половин час, докато се разхождат малко. да се изпишкат, след това гледам почват да повръщат и умират. Едното го карахме в клиниката в Суходол. Направиха изследване - бъбречна недостатъчност. Хвърлен е или антифриз или някаква друга отрова каза доктора, разказа един от пострадалите стопани. Според него отровата е била хвърлена в двора му целенасочено: „Имам внучка на 1 година. Като почне да ходи пролетта, се притеснявам\".С подобна загуба се сблъскал и друг местен. На 15 януари той и семейството му забелязали, че домашният любимец се държи странно. Въпреки че животното било прегледано от лекар, починало: „Един член на семейството ни го няма и това доста ни натъжава\", разказа той.Кметът на Банкя Рангел Марков каза, че е предал случаите на компетентните органи. Имаме сигнал с описани няколко случая на отровени кучета, домашни, в дворовете на хората в различни части на града - случаят е доста обезпокоителен и веднага сме го изпратили на полицията, защото това е опасно не само за животното, но и за хората. Има малки деца в къщите, коментира Марков. ", "date": "2019.02.25", "title": " 6-7 кучета са починали в Банкя от началото на годината"}
{"url": "http://www.cross.bg/podkrepa-magistratite-hilyadi-1597464.html", "text": "/КРОСС/ Хиляди румънци скандираха снощи в Букурещ и други градове в подкрепа на магистратите, които се противопоставиха на измененията в процедурата по назначаване на висши прокурори като посегателство срещу независимостта на съдебната власт.Измененията бяха оповестени във вторник от правосъдния министър Тудорел Тоадер под формата на извънредно постановление без предварително обществено обсъждане.В отговор голяма част от прокурорите и съдиите обявиха, че от следващата седмица спират работа, освен по най-належащи случаи.Поканата на премиера Виорика Дънчила за диалог бе отхвърлена от магистратите.Броят на демонстрантите, които се събраха в столицата в тяхна подкрепа, е близо 7000.  ", "date": "2019.02.25", "title": "Хиляди румънци излязоха на протест срещу правителството"}
{"url": "http://www.cross.bg/honorari-leva-deklaratzii-1597461.html", "text": "/КРОСС/Над 1 милион лева са спестили българите, които са обявили и платили дължимото на държавата до края на януари заради отстъпката от 5%.По данни на Националната агенция за приходите - 18 800 души са се възползвали от отстъпката. Така средно всеки е спестил по около 60 лева. Това е и последната година, в която попълваме сами декларации.От догодина информацията ще се обработва автоматично от данъчните и онези, които получават  хонорари, само ще трябва да потвърдят сметките. Такива са около 70% от всички подаващи декларации, които са 800 000. Иначе казано, за 560 000 души попълването ще е улеснено.\"И човек, идентифицирайки се в системата, ще може да види всичко, което НАП знае за него - заплата, хонорари и просто да потвърди. Ако се налага да се добави информация като доходи от наем или данъчни облекчения, те ще се добавят и това значително ще облекчи попълването\", заяви Росен Бъчваров от НАП пред bTV.В момента всеки, който подава данъчна декларация за хонорари, трябва преди да отиде в офиса на НАП или пък да седне зад компютъра, за да попълни декларацията си онлайн, да посети счетоводствата на фирмите, за които е работил, за да събере бележки за доходите. Нерядко по граждански договори трябва да отчитаме доходи от различни фирми. ", "date": "2019.02.25", "title": "Платилите данъци до края на януари спестили 1 милион лева"}
{"url": "http://www.cross.bg/evro-plashtat-pishe-1597462.html", "text": "/КРОСС/ \"Новата пенсионна формула, в която вече влиза само осигурителният доход след 1 януари 2000 г., ощетява 37% от осигурените\", информира , като се позовава на данни, предоставени от Националния осигурителен институт. В социалните мрежи вече има оплаквания за драстично намалени пенсии в резултат на промените, включително от очаквана максимална пенсия към минимална. Прогнозите на НОИ за 2019 г. са възраст и стаж за пенсия да навършат малко над 81 000. Това означава, че само тази година близо 30 000 българи ще бъдат ощетени от последното вмешателство в пенсионната система, уточнява \"Сега\".\"25 000 евро национална помощ за фермерите\" - пише \"Земя\". Изданието обяснява, че държавната помощ в селското стопанство се увеличава от сегашните 15 000 евро. на 20 000 евро. Това е съобщила ЕК.\"Скандално - крадци на ток плащат пак двойно по-евтино\" - гласи водещото заглавие на . В края на 2018-а Върховният административен съд  окончателно е отменил правилата, по които се начисляваше тарифата за нерегламентирано ползване на електроенергия. Комисията за енергийно и водно регулиране пък не е готова с нова методика, отбелязва изданието. Така при установяване  на кражба се начислява потреблението на ток за 3 месеца назад, а цената е близо 7,7 ст. на киловатчас. За сравнение, изрядните абонати плащат 13-14 ст., посочва \"24 часа\".\"Жилят ни с милиони в интернет за парфюми и маратонки\", пише вестник . Пред всекидневника от ГДБОП са казали, че интернет сайтове, които продават фалшиви стоки печелят милиони без да плащат данъци. Преди дни антимафиотите са затворили 15 страници, предлагащи ментета. \"Труд\" предупреждава, че освен че клиентите купуват стоки с недоказано качество, има опасност да им бъдат откраднати личните данни. Менте стоките - от дрехи до лекарства, най-често се купуват от Китай, допълва изданието. ", "date": "2019.02.25", "title": "Преглед на вестниците "}
{"url": "http://www.cross.bg/sreshtata-borisov-durzhavi-1597465.html", "text": "/КРОСС/ В египетския курорт Шарм Ел Шейх продължава срещата на върха на държавните и правителствени ръководители на страните членки на Европейския съюз и на Лигата на арабските държави. Основната тема е задълбочаването на сътрудничество между Европа и арабските страни.Разговорите са посветени на теми като търговия, инвестиции, миграция, сигурност, ситуацията в региона, глобалните предизвикателства.Премиерът Бойко Борисов вече подчерта, че България води балансирана политика със страните от Арабския свят.Макар че срещата не е посветена на Брекзит, темата ще се обсъжда и в неформалните двустранни разговори и заради присъствието на британския премиер Тереза Мей.Борисов ще проведе двустранни срещи с лидери на арабски държави. В досегашните - с емира на Кувейт и с вицепремиера на Оман, той изрази надежда, че срещата ще протече в дух на сътрудничество и доверие, което ще покаже, че може да се води честен и открит диалог. Той подчерта и ролята на Арабската лига за избягването на нови разделения и конфронтация на основата на религиозни и културни различия. ", "date": "2019.02.25", "title": "Борисов ще направи изказване на срещата на върха ЕС - Арабска лига "}
{"url": "http://www.cross.bg/naii-dobur-filma-film-1597463.html", "text": "/КРОСС/ \"Зелената книга\" с участието на българския актьор Димитър Маринов е големият победител на 91-вата церемония по раздаването на най-престижните отличия в света на киното - \"Оскар\". Лентата беше обявена за най-добър филм, а статуетките на екипа връчи холивудската звезда Джулия Робъртс.Оливия Колман и Рами Малек грабнаха „Оскари\" за най-добра актриса и най-добър актьор. Колман беше отличена за ролята й на кралица Анна Стюарт във филма „Фаворитката\", а Малек грабна статуетка за превъплъщението си във Фреди Меркюри в „Бохемска рапсодия\". За най-добър режисьор беше отличен Алфонсо Куарон за филма „Рома\". Церемония по връчването на наградите \"Оскар\" в Лос Анджелис започна с изпълнение на \"Куин\" с Адам Ламбърт, които разтърсиха залата с парчетата We will rock you и We are the champions.Веднага след това беше връчена и първата статуетка - Реджина Кинг за най-добра актриса в поддържаща женска роля за изпълнението й във филма „Ако Бийл стрийт можеше да говори\". В категорията \"Най-добър актьор в поддържаща роля\" триумфира Махершала Али за превъплъщението му в пианиста Дон Шърли в филма \"Зелената книга\".Звездата на световната музикална сцена Лейди Гага спечели \"Оскар\" за най-добра оригинална песен за \"Shallow\" от филма \"Роди се звезда\". Певицата прие статуетката със сълзи в очите. Малко по-рано тя и екранният й партньор Брадли Купър изпълниха песента на сцената на \"Оскарите\" и изправиха публиката на крака.Призът за най-добър документален филм отиде при \"Free Solo\". Той е посветен на катерача Алекс Хонълд - единственият в света, искачил без въжета скалата Ел Капитан в националния парк Йосемити в САЩ.Екипът Грейк Кенън, Кейт Биско и Патриша Декейни грабна „Оскар\" за най-добър грим и прически за филма „Вице\". Отличието за най-добри костюми отиде при Рут Картър, дизайнер на „Черната пантера\".\"Най-после, дадоха ми го. Доста си почаках... Благодаря за това, че давате възможност на жените да бъдат напред... този Оскар е за 90-годишната ми майка в Масачузец. Майко, ти си истинският супергерой за мен\", каза Картър.Дженифър Лопес и Крис Евънс връчиха наградата за най-добри декори. Грабнаха я Хана Батлар и Джей Харт за „Черната пантера\". Това е първата номинация за Батлар, която е и първата афроамериканка номинирана в тази категория. За Джей Харт е трета номинация и първи „Оскар\".За операторско майсторство „Оскар\" грабна Алфонсо Куарон, който освен режисьор, е и оператор на филма „Рома\". Той спечели и приза за най-добър чуждоезичен филм.Призовете за звуков монтаж и за звуков микс грабна лентата, разказваща живота на легендата Фреди Меркюри „Бохемска рапсодия\". Филмът отнесе още една статуетка - в категорията за най-добър монтаж за работата на Джон Отман.Като най-добър анимационен филм беше отличен \"Спайдър-мен: В Спайди-вселената\". Той е фокусиран върху Майлс Моралес - героят, който има сили, близки до тези на Спайдърмен, но е способен да става невидим и да изстрелва отровно жило, с което да парализира враговете си.„Оскар\" за късометражен анимационен филм взе „Бао\", а за късометражен документален - „Точка. Край на изречението\".Призът за най-добри визуални ефекти отиде при \"Първият човек\". А за най-добър игрален късометражен филм - при „Skin\".Наградата за най-добър оригинален сценарий отиде при „Зелената книга\", а за най-добър адаптиран сценарий - при „Черен в клана\".Шведският композитор Лудвиг Горансон беше отличен в категорията \"Най-добра оригинална музика\" за работата си в \"Черната пантера\". \n\t\t\t\t\t ", "date": "2019.02.25", "title": " \"Зелената книга\" с български актьор е големият победител на Оскарите  (видео)"}
{"url": "http://www.cross.bg/bulgariya-gradysa-minys-1597467.html", "text": "/КРОСС/ Седмицата започва с ледено-ниски температури и слънчево време. Облачността преди обяд ще е по-значителна в Южна България и около Черноморието, но до късния следобед и там небето ще се изчисти. Вятърът в страната - слаб, по-значителен в Дунавската равнина - със скорост до 20-30 километра в час. Температурите до обяд - между минус 6 и минус 11 градуса. А през деня термометрите ще се колебаят между 2 и 7 градуса.В планините днес ще е слънчево. Сутринта и вечерта ще е много студено с температури до минус 20 градуса по най-високите върхове.В следващите дни очакваме ново, по-слабо, нахлуване на студен въздух от север в сряда. Отново ще имаме слаби снеговалежи и леден северен вятър, по-осезаем в източна България, където скоростта му ще гони 40-50 километра в час. Температурите ще се понижат в сряда, но след това отново ще поемат нагоре. В четвъртък и в петък в Северозападна България и в централните райони на Северна и Южна България температурите ще се повишат до над 10 градуса. ", "date": "2019.02.25", "title": " Леден старт на седмицата"}
{"url": "http://www.cross.bg/vnos-trump-kitaiiskiya-1597466.html", "text": "/КРОСС/ Съединените щати ще отложат увеличаването на митата върху китайския внос в размер на над 200 милиарда долара, което трябваше да влезе в сила на 1 март. Това обяви американският президент Доналд Тръмп.В Туитър Тръмп коментира, че е постигнат значителен напредък по важни структурни проблеми като защитата на интелектуалната собственост, трансфера на технологии, селското стопанство и услугите.САЩ трябваше да наложат мита от 25 процента за внос на китайски продукти, които вече се облагат с 10 процента.Американският президент припомни, че подготвя среща с китайския си колега Си Цзинпин, за да уредят най-спорните търговски въпроси между двете страни. Разговорите може да се проведат през март в частната резиденция на Тръмп във Флорида. ", "date": "2019.02.25", "title": "САЩ отлагат увеличаването на митата върху китайския внос "}
{"url": "http://www.cross.bg/leiidi-gaga-zvezda-1597468.html", "text": "/КРОСС/ Световната музикална звезда Лейди Гага и чаровникът на Холивуд Брадли Купър изправиха на крака зрителите на церемонията по връчването на \"Оскарите\" с емоционално изпълнение. Двамата изпяха парчето \"Shallow\" от филма \"Роди се звезда\". Малко по-късно \"Shallow\" беше наградена с \"Оскар\" за най-добра оригинална песен. Лейди Гага прие ценната статуетка със сълзи на щастие.\r\n\n\t\t\t\t\t", "date": "2019.02.25", "title": " Лейди Гага и Брадли Купър с емоционално изпълнение на сцената на \"Оскарите\"  (видео)"}
{"url": "http://www.cross.bg/samo-iskur-reka-1597470.html", "text": "/КРОСС/ Десетки тонове боклук, само на метри от река Искър.  Екип на БТВ беше на място за да направи репортаж и да провери каква е ситуацията с бунището на място. Етернит, стари гуми и битови отпадъци са само част от боклуците, които се изхвърлят на мястото. Тоновете боклуци са само на 12 километра от луксозните хотели на Боровец и на 2 от центъра на Самоков. Местността се нарича Рашид Бегов чифлик. Голяма част от боклуците на незаконното сметище попадат в канали, които се вливат директно в река Искър, а 10 километра по-надолу тя се влива в язовир Искър.През изминалата година сме направили две проверки на мястото - едната във връзка с постъпил сигнал, втората е по последващ контрол. Установили сме замърсяване, а при втората сме установили предприети мерки и действия по почистване и намаляване на замърсяването. Това каза в сутрешния блок на БТВ „Тази сутрин\" София Атанасова от Регионалната инспекция по околна среда и водите. Относно канала, реката, която виждаме на мястото - той се почиства ежегодно, във връзка и със заповедта на министъра на околната среда и водите, ежегодно се извършват проверки по речните корита и реките във връзка със замърсяването с отпадъци и осигуряването на проводимост на реките, добави тя. Атанасова коментира още, че няма опасност за екосистемата. Идеята не е само да налагаме глоби и актове, идеята е предприемем заедно, съвместно с общината съответните мерки и действия, за да се предотвратят такива замърсявания, каза още представителят на РИОСВ.Проблемът наистина е от години. Ние полагаме неимоверни усилия, за да може да ограничим изхвърлянето на отпадъци на това място при река Искър. Според мен част от проблема е, че се намира много близо до пътя. Това каза от своя страна кметът на Самоков Владимир Георгиев. След като се закри старото депо и се откри новото, хората вече търсят варианти различни да не изхвърлят отпадъците на новото депо и общината в действителност прави много усилия, не че сме се справили с проблема очевидно, но сме направили организация, за да може да почистим терена, добави той. Видно е, че бяхме сложили бариера, караулка, охранявахме депото, но средствата не достигат за поддържането им 24 часа в денонощието.  Общината издаде и брошури, в които предлагаме на всички граждани съвсем безплатно извозване на боклука им към новото депо - за миналата година имахме само две обаждания, каза Георгиев.Снимка:  \t\t\t\t\t\t\t\t\tbtvnovinite.bg", "date": "2019.02.25", "title": "Десетки тонове боклук, само на метри от река Искър"}
{"url": "http://www.cross.bg/bulgariya-dryzhestva-otnoshenie-1597469.html", "text": "/КРОСС/ Проект за защита на гражданите за защита от свръхправомощията на банките. От началото на януари има наказателна процедура срещу България заради несъответствие с правото на Европейския съюз във връзка с неравноправните клаузи в потребителските договори, за което Европейската комисия даде на страната ни двумесечен срок за справяне с проблема\"Процедурата започна през 2015г. Тя е по жалба на граждани и неправителствени организации относно това, че българското законодателство не съответства на европейското и по-точно на директивата за неравноправните търговски клаузи, която беше приета през 2013г. България вече трябваше да даде отговор на зададените от ЕК въпроси по тази процедура. ЕК обаче е приела отговорът на България за незадоволителен. Именно затова в края на месец януари започна наказателна процедура - дадоха двумесечен срок за предприемане на действия от страна на българските институции за съответен адекватен отговор. След това България ще бъде дадена на съда в Люксембург за нарушаване на европейското законодателство\", коментира омбудсманът Мая Манолова в студиото на „Здравей, България\".По думите и монополни дружества, бързи кредити, колекторски фирми, мобилни оператори и финансови институции са в привилегировано положение по отношение на техните клиенти. „Балансът между банки и монополни дружества и техните клиенти е нарушен в полза на банките  и монополните дружества\", коментира още омбудсманът.Според нея по отношение на всички тези дружества - монополни, колектоски, нарушението се изразява в това, че съдът служебно  не следи за наличието на неравноправни клаузи. „Давам пример с мобилен оператор, който е предвидил в своя договор автоматичното му продължаване и огромни неустойки в случай, че клиентът иска да прекрати договора. Това е неравноправна клауза , която съдът би следвало да преценява служебно. Само че ако гражданинът поради незнание не възрази за наличието на тази клауза, той ще бъде принуден по съдебен ред да плати тези огромни суми\", коментира Манолова.По думите на омбудсмана по отношение на банките ситуацията е още по-драстична, защото банката въз основа на едностранно издадени документи и извлечения от нейните сметки може да осъди свой длъжник, без съдебен процес и да пристъпи директно към принудително изпълнение. „Докато гражданинът възразява, тъй като възражението не спира принудителното изпълнение, неговото имущество може да бъде изцяло разпродадено\", каза още Манолова. ", "date": "2019.02.25", "title": "Омбудсманът с мерки в защита на длъжниците"}
{"url": "http://www.cross.bg/skripal-viktoriya-yuliya-1597460.html", "text": "/КРОСС/Преди близо година, на 4 март, 10 дни преди изборите за президент в Русия, една новина разтърси света. Бивш руски агент и дъщеря му са отровени - в Англия, където той живее, след като е бил съден за държавна измяна.Сергей и Юлия Скрипал са открити в безпомощно състояние няколко години, след като той е разменен за други шпиони в сделка между Англия и Русия. Въпреки че и двамата оцеляват, от близо година светът не знае подробности за тях. Къде са, как са, има ли последици за здравето им?И, ако за нас това е въпрос на геополитика и шпионски скандал, за семейство Скрипал това е тежък удар.Семейство Скрипал е от Калининград. Съдбата на последните му останали живи членове обаче е тясно свързана с град Ярославъл. Там живеят 91-годишната майка на Сергей Скрипал и племенницата му Виктория. Те са от последните живи роднини на разузнавача, след като е загубил през няколко години сина си, жена си, баща си и брат си.Виктория Скрипал, племенница на Сергей Скрипал, разказва пред bTV, че с Юлия са първи братовчедки, от едно семейство, но самата тя винаги е била по-близка с брат й Саша. Той починал от болест, по думите й в този случай няма нищо криминално - просто такъв е цикълът на живота.\"Людмила Скрипал, тяхната майка, почина от рак. Нея я оперираха в Русия, но ракът беше в последен стадий и в последствие тя се лекуваше също в Солсбъри. Там лежа в болница, там й правиха химиотерапия и не мисля, че имаше външна намеса. Тоест - това което се случи с Юлия и Сергей Скрипал, да, имаше криминален характер\", смята жената.Виктория и Юлия се виждат рядко, защото Юлия расте и учи в Малта. Кариерата на баща й Сергей върви нагоре и нагоре. Той стига до чин полковник, завършва две академии и има добра кариера - работи във външно министерство, има два задгранични мандата - в Малта и Испания, във всяка държава по 6 години.\"Ако не беше започнала Перестройката и разпадът на Съветския съюз, мисля че кариерата му щеше да е успешна и да завърши добре\", казва още Виктория Скрипал пред bTV .\"После, заради здравословното си състояние се пенсионира, защото беше на инсулин заради диабета. И така четири години. И после през ноември 2004 г. го прибраха\", спомня си Виктория. Тогава започва истинският срив в семейство Скрипал. Освен че губи най-близките си хора, Сергей Викторович прекарва близо осем години в затвора. През цялото време твърди, че е невинен.Виктория Скрипал разказва, че е вкаран в затвора за държавна измяна и обвинения в шпионаж в полза на Великобритания: \"Казваха, че дори след пенсионирането си е събирал сведения от бивши колеги. Така през 2006 г. беше осъден, прекара в затвора 7, почти 8 години. Беше осъден на 13 години и не искаше да го разменят за руски шпиони, но му казаха, че така трябва и той се съгласи. Беше голям шпионски скандал, в него беше замесена и Ана Чапман и ги размениха\".Така Сергей Скрипал остава в Англия завинаги и няма право да се връща в родината. Обажда се всяка седмица на племенницата Виктория и на майка си. За последно звъни на 28 февруари миналата година, за да ги чуе как са, да каже, че Юлия идва да го види и да се успокои, че майка му е здрава. Това е и последният път, в който Виктория чува гласа му. На 4 март той и Юлия са открити в тежко състояние на улицата.\"Това, което казваме ние, това, което казва светът, е че такова поведение е напълно неприемливо. Целта на това колективно противодействие от целия свят е да даде сигнал, че страховете от поведението на Кремъл се засилват и че хората искат да видят промяна в поведението и действията на новото управление на Путин\", гласи тогава изявлението на Борис Джонсън, външен министър на Англия.Виктория се надява Юлия да се върне - защото има в Москва къща, кола и куче. Продължава да се опитва да не обвинява никого, а просто да чака.\"Когато говоря с хора, които са запознати, на нас ни казват - \"Новичок\" е бойно отровно вещество клас А, най-висок клас. Тоест, хората, заразени с това вещество, не би трябвало да оживеят при никакви обстоятелства. А от британската страна разбираме, че този \"Новичок\" къде ли не са го оставяли, звучи смешно\", коментира Виктория.За нея е необяснимо как сочените за извършители Петров и Баширов са живели в хотел, при това - в най-евтиния възможен, носили са си този \"Новичок\" и са го държали едва ли не в тоалетната и банята, и никой не се е заразил, въпреки че \"Новичок\" е бил навсякъде.\"Мога само да кажа, че \"Новичок\" не действа на руснаци въобще. Явно действа избирателно\", отбелязва тя.Петров и Баширов стават част от руския жаргон и градски фолклор. За тях се пишат частушки, разказват се вицове.Третият човек, заради който и България се оказа част от шпионския пъзел, е Сергей Федотов, известен и с други фалшиви имена. Твърди се, че е бил у нас точно около инцидента с Гебрев.Виктория Скрипал не вярва в \"българската следа\": \"Българският бизнесмен е бил отровен с пестициди в салатата и кафето. У тях, вкъщи и в ресторант. Ами може би жена му лошо е измила салатата. Защото, за да може този Федотов да сложи пестициди в кафето, трябва да е бил у тях. Бил ли е у тях? Не. А в ресторанта?\", пита Виктория.Тя обяснява, че обвиненията към Сергей Скрипал били, че е предал на Англия секретни сведения, свързани с руската агентура. \"Около 60 човека, като за половината нямаше доказателства. Не е развивал обширна шпионска дейност\", отбелязва още племенницата му.Виктория Скрипал не вярва в \"българската следа\": \"Българският бизнесмен е бил отровен с пестициди в салатата и кафето. У тях, вкъщи и в ресторант. Ами може би жена му лошо е измила салатата. Защото, за да може този Федотов да сложи пестициди в кафето, трябва да е бил у тях. Бил ли е у тях? Не. А в ресторанта?\", пита Виктория.\"Не знам какво се е случило. Сергей Викторович не го виждаме и чуваме, тоест - според мен той не е жив, а Юлия я държат като заложник\", категорична е Виктория. По думите й Скрипал при всяко положение би се опитал да се свърже поне с майка си.Тя не се страхува за себе си, защото отбелязва, че няма какво да губи, но се бои за децата си, защото събитията продължават, а неизвестността винаги плаши. ", "date": "2019.02.25", "title": "Племенницата на Скрипал в Русия: Не вярвам в „българската следа“"}
{"url": "http://www.cross.bg/pravilnite-zhivota-resheniya-1597453.html", "text": "/КРОСС/ \"За да взимаш правилните решения в живота си, трябва да влезеш във връзка с душата си. А за да направиш това, трябва да преживееш самота, от която повечето хора се страхуват, защото в тишината чуваш истината и разбираш решенията.\" -Дийпак Чопра", "date": "2019.02.25", "title": "За да взимаш правилните решения в живота си..."}
{"url": "http://www.cross.bg/tarasiii-irina-pavel-1597454.html", "text": "/КРОСС/ Св. Тарасий се родил в Цариград около половината на VІІІ век от родители богати и знатни, които го възпитавали в благоговеен страх пред Бога и му дали добро образование. Той напълно оправдал старанията на родителите си. Високите му достойнства и добродетели привлекли към него общото внимание и той - още твърде млад - бил възведен във важна гражданска длъжност и станал един от царските съветници.В това време царувал малолетният император Константин с майка си Ирина, която ръководела държавните работи. Разприте по иконоборческата ересРечник смущавали църковния мир. Ирина се стараела да възстанови православното почитане на иконите, но ереста, силно поддържана от нейните предшественици, имала много последователи. Сам патриарх Павел - човек добър, но слаб - допринесъл за това, защото при предишните императори от страх и малодушие бил подписал, против убежденията си, правилата, изложени от иконоборците. Тая малодушна отстъпка тревожела съвестта на патриарха. Със сърдечно съкрушение той се каел за нея, молел Бога за прощение и най-после пожелал да напусне архипастирския престол. Той обяснил това на императрица Ирина, като я молил да бъде избран вместо него друг патриарх, който със своето правоверие и твърдост на духа би могъл да възстанови мира в Църквата. Патриарх Павел препоръчал Тарасия като човек напълно достоен да заеме този важен сан, а сам желаел - отдалечен от света - да прекара в молитва и покаяние останалия си живот. Няколко дни подир това обяснение Павел се поминал.Духовенството се събрало да избере негов приемник. Ирина съобщила думите на Павел и общото мнение било съгласно с указанието на патриарха: всички единодушно избрали Тарасий още като цивилно лице. Но той сам се считал недостоен за високия сан и неспособен да управлява Църквата в такова смутно и трудно време. Без да обръщат внимание на неговите възражения, всички продължавали да настояват на своя избор и най-после Тарасий се съгласил с условието, че незабавно ще бъде свикан вселенски събор, който да разреши спорните въпроси и със своите постановление да въдвори мир и съгласие в Църквата. \"Защото - казал той - аз виждам разкъсана Църквата Божия, разпри между Изток и Запад, взаимна вражда там, гдето би трябвало да има единство на вяра и любов.\" Цялото събрание намерило думите на Тарасий справедливи. Решено било да се свика вселенски събор. А Тарасий, като минал всички църковни степени, бил посветен в патриаршески сан.  ", "date": "2019.02.25", "title": "Св. Тарасий, архиеп. Константинополски"}
{"url": "http://www.cross.bg/tema-naroda-bulgariya-1597456.html", "text": "/КРОСС/Депутатски казуси. Парламентарният правилник - начини на употреба. България и еврото. България по пътя към еврото. Коментар на Николай Василев. Смяна на часа. Европейският парламент и смяната на часа. Какво трябва да знаем?Минутите на синоптика. Кога идва затоплянето? Прогнозата на синоптиците.От народа, за народа. \"Възвишение\", за националния празник по БНТ. Героите на филма, от народа, за народа. Арести и двама ранени полицаи след дербито „Левски\" - ЦСКА. Каква е равносметката от мача2Екскузивно: Външният министър на Македония Никола Димитров. За членството в НАТО, отношенията с България и как ще бъдат решени спорните теми в историята?Десетки тонове боклук, само н аметри от река Искър. Как незаконносметище заплашва екосистемата на водоема? Възможно ли е обединение на десните партии преди евроизборите?Гост: Божидар Лукарски, бивш председател на СДС „Чети етикета\": Как да разпознаем качествения зехтин и има ли фалшиви продукти на пазара? „Оскари 2019\". Кои са големите победители и какви са посланията на церемонията?  Имотната мафия взе апартамент от дете, наследило имущество за милиони. Кой стои зад схемата? Разследване на Вероника Димитрова. Откраднаха картина, копие на „Мона Лиза\" от читалище. Сложиха камери, взеха и тях.200 лева за топла вода, без да я ползваш. Как жена от Пловдив получи сметка от топлофикация при отрязани тръби?За хората и банките. Мая Манолова, с мерки в защита на длъжниците. \"На твоя страна\": Поръчваш луксозни стоки в интернет за над 500 лв. и получаваш... гумена гривничка. Как действа новата измамна схема при покупки онлайн и как да избегнем рисковете?Руска рулетка на релсите. Защо въпреки инцидентите с фатален край, цели семейства продължават да пресичат жп линиите? Румен Бахов разказва.Заплаха в таксито. След като таксиметров шофьор нападна полицаи, кой и как следи адекватни ли са водачите?Ремонт на път наводнява цял квартал. На живо: Жителите му излизат на протест, има ли кой да ги компенсира? Пали трудно. Как да подкараме колата при температури под нулата? Съветите на специалистите.Ще се раздели ли Милко Калайджиев с \"мустака на републиката\", заради шоуто \"Като две капки вода\"? Голямата нощ на Оскарите. На живо от Холивуд:  Кои са големите победители? ", "date": "2019.02.25", "title": "Теми и гости в сутрешните блокове на телевизиите"}
{"url": "http://www.cross.bg/bulgariya-purviyat-tyutyunevi-1597455.html", "text": "/КРОСС/ На днешната дата през 138 г. императорът на Римската империя Адриан осиновява Антонин Пий, обявявайки го за престолонаследник.През 1204 г. папа Инокентий III изпраща в България кардинал Лъв, който да коронова за крал цар Калоян и да издигне като единствен православен Примас архиепископ Василий.През 1570 г. папа Пий V отлъчва английската кралица Елизабет I от Англиканската църква.През 1836 г. Самюъл Колт получава патент за „въртящо се оръжие\", наречено по-късно револвер.През 1848 г. във Франция е провъзгласена Втората република.През 1856 г. в Париж е открит Международен конгрес за изготвяне на мирен договор между държавите, участвали в Кримската война.През 1905 г. в България е регистриран първият картел - Тютюнофабрикантско дружество „Свети Никола\", в който влизат 40 от общо 58 тютюневи фабрики.През 1916 г. генерал Филип Петен поема командването на 2-ра френска армия.През 1921 г. Съветската Червена армия окупира Тбилиси, столицата на Грузия.През 1928 г. в САЩ е издаден първият лиценз за телевизионно излъчване.През 1932 г. Адолф Хитлер, който е гражданин на Австрия, получава германско гражданство.През 1945 г. Турция обявява война на Нацистка Германия.През 1947 г. в Народна република България е въведен държавен монопол върху производството и търговията с тютюневи изделия.През 1948 г. Комунистическата партия завзема властта в Чехословакия.През 1949 г. в София започва съдебен процес срещу 15 евангелистки пастори, който завършва с осъждането им за шпионска дейност.През 1951 г. в Буенос Айрес (Аржентина) са открити първите Панамерикански игри.През 1956 г. в своя реч на XX конгрес на КПСС съветският ръководител Никита Хрушчов осъжда култа към личността на неговия предшественик Йосиф Сталин.През 1986 г във Филипините, след 20-годишно управление, президентът Фердинад Маркос е победен на избори от Кори Акино - първата филипинка президент.През 1991 г. иракска балистична ракета „Ал-Хусейн\" удря американска военна база в Дархан, Саудитска Арабия, при което загиват 28 американски войници.През 1992 г. Общинският съвет на София взема решение за разрушаване на Мавзолея на Георги Димитров.През 1992 г. е създадена Федерална космическа агенция в Русия.През 2007 г. Иран извършва първото си успешно изстрелване на космическа ракета.  ", "date": "2019.02.25", "title": "25 февруари  в историята"}
{"url": "http://www.cross.bg/geroii-shvartzeneger-zalata-1597458.html", "text": "/КРОСС/Всички ние познаваме Арнолд Шварценегер - като екшън герой, актьор и политик.Това, което често забравяме обаче е, че той започва кариерата си като бодибилдър.Успехите му започват от залата и Арни все още следи какво се случва там в социалните мрежи.Постижението на едно момче трогва холивудската легенда и той реши да сподели  в социалните мрежи.Там се вижда как Майлс Тейлър, който страда от церебрална парализа и тежи едва 45 килограма тренира в залата и успява да вдигне... зашеметяващите 90 килограма - два пъти повече от теглото му.Момчето благодари на треньора си за подкрепата, а самото видео е гледано над 300 000 пъти.То достига до Шварценегер, който решава да го сподели в профила си в Туитър, като казва: \"Имам нов герой\": ", "date": "2019.02.25", "title": "Момчето, което Шварценегер нарече герой"}
{"url": "http://www.cross.bg/rozhdenitzi-na-fevryari-1597457.html", "text": "/КРОСС/  Анна Александрова, юристка, депутатка от ГЕРБ в 44-ото НСБоян Радев, двукратен олимпийски шампион по класическа борба, колекционерПроф. Виктор Чучков, пианист и композиторВиктория Томова, тенисистка Йонко Попов, композитор и звукорежисьорПетър Андронов, банкерСветлозар Панов, дипломатЦвета Караянчева, председател на 44-ото НС", "date": "2019.02.25", "title": "Рожденици на 25 февруари  "}
{"url": "http://www.cross.bg/chasa-gerb-zala-1597459.html", "text": "/КРОСС/***София.От 11.00 часа президентът Румен Радев ще приеме на „Дондуков\" 2 министъра на външните работи на Република Северна Македония Никола Димитров.***София.От 09.30 часа в Министерския съвет вицепремиерът и министър на външните работи Екатерина Захариева ще приеме министъра на външните работи на Република Северна Македония Никола Димитров. В 10.30 ч. в Гранитна зала министрите Екатерина Захариева и Никола Димитров ще направят изявления за медиите.***София.От 12.30 часа в залата за пресконференции на Национална футболна база „Бояна\", „Витошко лале\"18 ще се проведе брифинг след среща на спортните министри и представители на футболните федерации на България, Румъния, Гърция и Сърбия по повод подготовката за съвместна кандидатура на домакинство на Мондиал 2030г.***София.От 10.30 часа в сградата на администрацията на район „Възраждане\" на бул. „Александър Стамболийски\" 62, ет. 2 и тази година се организира „Работилница на Баба Марта\".***София.От 11.30 часа в институцията на омбудсмана на ул. „Георг Вашингтон\" 22 омбудсманът Мая Манолова ще представи на обществено обсъждане законопроект за ограничаване свръхправомощията на банките.***София.От 12.30 часа в амфитеатралната зала на Националната футболна база „Бояна\" (ул. „Витошко лале\" 18) министрите на спорта и ръководителите на футболните федерации на България, Сърбия, Гърция и Румъния ще направят официални изявления след среща по повод проекта за общи кандидатури за домакинство на европейското и световно първенство.***София.От 17.00 часа в Литературен клуб „Перото\" ще се проведе затворено събитие - регионален семинар Klett, организиран от Юзит Калърс.***София.От 18.00 часа пред Президентството ще се проведе митинг в подкрепа на премерената и отговорна позиция на държавния глава Румен Радев за Венецуела.***София.От 18.30 часа в Литературния клуб на библиотеката (пл. „Славейков\" № 4) Лиляна Табакова щe е преводач на февруари в поредицата „Преводач на месеца\".***София.От 19.00 часа в зала 1 на НДК Анжела Георгиу ще изнесе концерт.***София.От 19.00 часа в кино „Люмиер Лидл\" ще бъде представен филмът „Ван Гог: Пред портите на вечността\".***Благоевград.От 09.00 часа в Градската художествена галерия ще отвори врати Работилница на Баба Марта\".***Благоевград.От 10.00 часа във фоайето на Учебен корпус №1 и пред кафе „Бон Тон\" (на третия етаж в УК1) благотворително ще се продават ръчно изработени мартеници, направени от доброволци.***Благоевград.От 19.00 часа в зала „Пейо Яворов\" ще се състои концерт на Маргарита Хранова и Орлин Горанов.***Брезник.От 10.00 часа в читалище „Просвещение 1870\" в град Брезник народният представител от ГЕРБ д-р Александър Александров организира приемен ден.***Бургас.От 11.00 часа във фоайето на Културен дом на нефтохимика ще се проведе Авторското изложение на ръчно изработени мартеници от естествени материали „Българската Баба Марта\".***Бургас.От 13.00 часа в хотел \"Бургас\", етаж 2, конферентна зала ще се проведе годишно отчетно-областно събрание на Български Червен Кръст - Бургас. Официални гости на събранието ще бъдат: академик Христо Григоров - Председател на БЧК; проф.д-р Красимир Гигов- генерален директор на БЧК; д-р Надежда Тодоровска- зам.генелален директор на БЧК; Г-Н Вълчо Чолаков - областен управител на област Бургас; Д-р Лорис Мануелянзам.кмет на Община Бургас; Други приятели и партньори на БЧК-Бургас.***Бургас.От 17.00 часа в Морско казино - Бургас ще се проведе дискусията „Наркотиците-риск за бъдещето\".***Бургас.От 19.00 часа в Дома на нефтохимика ще бъде представена българската комедия „Женско Царство\".***Бяла Слатина.От 11.00 часа в офиса на ГЕРБ, намиращ се на ул. \"Климент Охридски\", народният представител от ПП ГЕРБ Красен Кръстев организира приемен ден за граждани.***Варна.От 09.30 часа до 17.00 часа в наказателна зала 1 на Окръжен съд - Варна ще се разглежда делото срещу двама холандци обвинени в контрабанда на над 16 тона прекурсори за наркотици на стойност над 225 млн. лв.***Варна.От 11.30 часа в Зала 1 на Фестивалния и конгресен център Националното училище по изкуствата във Варна ще отпразнува 73 години от основаването си с концерт.***Варна.От 13.00 часа в централата на ГС на БСП на ул. „Македония\" 33 Иван Иванов, народен представител от ПГ „БСП за България\", ще приема граждани.***Варна.От 13.00 часа в клуба на ПП ГЕРБ на ул. „Г. Бенковски\" №1 народният представител от ГЕРБ Павел Христов организира приемна за граждани.***Варна.От 18.00 часа в Дом на архитекта ще се състои премиерата на книгите с поезия \"Жълъди в шепите на Бога\" и \"Крилати срещи\"на поетесата и худоцничаката Драга Дюлгерова.***Враца.От 10.00 часа в заседателната зала на Община Враца ще се извърши отваряне на оферти в открита процедура, за възлагане на обществена поръчка с предмет: „Доставка и монтаж на оборудване, съоръжения и обзавеждане, във връзка с изпълнение на Процедура BG16RFOP001-5.001- 0022 - С01 „Подкрепа за деинституционализация на грижите за деца\", във връзка с реализацията на Проект „Нова възможност за деца и младежи в Община Враца - Проект 1\" по Оперативна програма „Региони в растеж\" 2014-2020 година, по две обособени позиции\".***Добрич.От 08.00 часа в Професионална гимназия по транспорт, обслужване и лека промишленост ще се проведе Младежка академия, обучителен модул „Свободно време\".***Добрич.От 10.00 часа в Младежки център - Добрич ще се състои кастинг за „Добруджа търси таланти\".***Добрич.От 11.00 часа в Регионална библиотека „Дора Габе\" ще се проведе Музикална лектория „Танц\" на Български камерен оркестър - Добрич с диригент Алексей Измирлиев.***Добрич.От 11.15 часа във Фоайе и Зала 104 на Висше училище по мениджмънт ще се състои Ден на Родината.***Добрич.От 11.30 часа в СУ „П. Р. Славейков\" ще бъде представен куклен спектакъл „Глупавият вълк\" на Държавен куклен театър „Дора Габе\".***Добрич.От 13.00 часа в Народно читалище „Мевляна - 2012 г.\" ще се проведе Конкурс за ръчно изработване на мартеници и изложба.***Добрич.От 19.00 часа в Драматичен театър „Йордан Йовков\" ще се проведе спектакъла „Юнаци с умни калпаци\".***Добрич.В АЕМО „Стария Добрич\", Възрожденско училище ще се проведе Образователна програма „Мога ли да бъда като Левски?\".***Добрич.В Регионална библиотека „Дора Габе\", интерактивна зала, ще бъде представено дигиталното издание на тефтерчето на Васил Левски.***Добрич.В Регионален исторически музей - Добрич, Художествена галерия - Добрич и Регионална библиотека „Дора Габе\" ще се състои Интерактивна образователна игра „Търси се България\".***Плевен.От 17.00 часа в заседателната зала областният управител Мирослав Петров ще връчи почетни плакети на своите предшественици на поста, както и на първия назначен като служител на областна администрация Плевен - Евгени Петков.***Плевен.От 19.00 часа в Големия салон на Драматично-куклен театър ,,Иван Радоев\" ще се състои концерт по повод 20 г. Областна администрация с участието на Плевенска филхармония и Общински хор ,,Гена Димитрова\".***Пловдив.Общинските съветници на ГЕРБ ще проведат приемни с граждани. Даниела Дженева - от 17.00 до 18.00 часа в офиса на ГЕРБ в район „Южен\", ул.\"Академик Петър Динеков\"№ 1А. Спартак Николов - от 17.00 до 18.30 часа в офиса на ГЕРБ в район „Източен\" на ул.\"Коста Паница\"№5. Вихър Захов - от 17.00 до 18.30 часа в офиса на ГЕРБ в район „Източен\" на ул.\"Коста Паница\"№ 5. Вера Тоскова - от 16.00 до 18.00 часа в офиса на ГЕРБ в район „Тракия\" в жк.\"Тракия\"бл.91. Александър Радев - от 17.30 до 19.00 часа в офиса на ГЕРБ в район „Централен\" на ул.\"Прага\" № 2. Атанас Узунов - от 17.30 до 19.00 часа в офиса на ГЕРБ в район „Южен\" на ул.\"Академик Петър Динеков\" №1А. Ели Гатева - от 16.00 до 18.00 часа в офиса на ГЕРБ в район „Тракия\" в жк.\"Тракия\"бл.91.***Пловдив.Народните представители от ГЕРБ от 16-ти МИР - Пловдив-град ще проведат приемни с граждани от избирателния си район. Менда Стоянова от 16.00 в централния офис на ГЕРБ - Пловдив, на бул. „Марица\" 91. Димитър Лазаров - от 16.30 часа в партийния офис на ГЕРБ на улица „Прага\" 2. Инж. Атанас Ташков - от 16.00 часа в партийния офис в район „Южен\" на ул. „Академик Петър Динеков\" № 1А. Спас Гърневски от 16.00 в офиса на ул. \"Коста Паница\" № 5.***Пловдив.В 09.00 часа в зала 10 на Окръжния съд ще се проведе заседание по делото срещу Сотир Янков и други 13 обвиняеми, обвинени в измама в особено големи размери. Случаят е по-известен като „Цитрусовата афера\".***Пловдив.В 09.30 часа в зала 2 на Окръжния съд ще се проведе заседание по делото срещу Нели К. и Фанка Д., обвинени в присвояване на пари, предоставени й за заплащане на задължения за здравноосигурителни вноски към държавния бюджет.***Пловдив.В 09.30 часа в зала 1 на Апелативния съд ще се проведе заседание по делото, образувано по протест на Окръжна прокуратура - Стара Загора по присъда спрямо трима души, които Старозагорският окръжен съд е признал за виновни в извършване на убийство и опит за убийство. Недоволни от наказанията са и всички осъдени.***Пловдив.В 09.45 часа в зала 1 на Апелативния съд ще се проведе заседание по делото, образувано по протест на Окръжна прокуратура - Хасково и жалби на подсъдимите срещу присъда на Окръжен съд - Хасково, с която подсъдимия Н. Н. е признат за виновен за контрабанда на хероин през ГКПП \"Капитан Андреево\".***Пловдив.От 10.30 часа в Голяма конферентна зала на община Пловдив непосредствено след редовната пресконференция на кмета на града инж. Иван Тотев, ще бъде официално представена програмата на Opera Open 2019 от директора на Държавна опера-Пловдив - доц. д-р Нина Найденова и артистичния директор - Лучано Ди Мартино.***Пловдив.В 12.00 часа в офиса на ВМРО общинските съветници на ВМРО-Пловдив ще дадат пресконференция и ще засегнат наболели въпроси.***Пловдив.От 19.00 часа в Дома на културата \"Борис Христов\" в Пловдив ще бъде представен спектакълът „Чан до чан, песен до песен\" на Ансамбъл „Родопа\" Смолян.***Русе.От 11.00 часа в централния офис на партията в търговски комплекс „Родина\" на ул. „Чипровци\" 2 народните представители от ГЕРБ в 19-и МИР - Русе Пламен Нунев, Светлана Ангелова и Андриан Райков ще имат приемна за граждани.***Русе.От 11.00 часа в Зала 1 на Областна администрация Русе ще се проведе работна среща относно синхронизирането на действията при провеждането на третирания за ефективно извеждане на борбата с болести, неприятели и плевели, опазване на културите от поражения и опазване на пчелните семейства.***Сливен.От 9.30 часа в офиса на ПП ГЕРБ в Сливен, на адрес: ул. „Цар Освободител\" № 17 Общинските съветници от ГЕРБ - Сливен Христо Котов и Димитър Павлов ще проведат приемна за граждани.***Смолян.От 19.00 часа в зала „Петър Стайков\" на КДК, на бул. „България\" 43, ще бъде открита юбилейна изложба по повод 70-годишнината на художника Никола Николов.***Стара Загора.От 19.00 часа в Драматичен театър Драматичен Театър „Стефан Киров\" - Сливен ще гостува с постановката „Истината\" от Флориан Зелер.***Стара Загора.От 19.30 часа в бирария \"Колобри на бирата\" на \"Митрополит Методи Кусев №1\" ще се проведе поредната беседа от инициативата \"Приказки за Стара Загора\".***Харманли.От 10.00 часа в офиса на ПП ГЕРБ Харманли народният представител Евгения Ангелова организира приемна за граждани.*** Шумен.От 10.30 часа в зала 304 на общината ще заседава Постоянната комисия „Здравеопазване и социална политика\".*** Шумен.От 10.30 часа в зала 203 ще заседава Постоянната комисия „Икономическа политика, общинска собственост и контрол по сделките с общинско имущество\". ", "date": "2019.02.25", "title": "Предстоящи събития в страната на 25 февруари  "}
{"url": "http://www.cross.bg/bolnite-ot-morbili-y-nas-sa-veche-1597482.html", "text": "/КРОСС/ 39 са случаите на морбили у нас, 24 от тях - доказани лабораторно. Последните два случая са на 2-годишно дете от Ихтиман и на момче на 16 години от столичния квартал \"Надежда\".Експертите са категорични, че за епидемия на този етап не може да се говори. Изключително важно остава ваксинирането на децата с пропуск в имунизационния статус и на хората без имунизации, били в контакт със заразени.В Русе също започна доброволно ваксиниране сред рисковите групи. ", "date": "2019.02.25", "title": "Болните от морбили у нас са вече 39"}
{"url": "http://www.cross.bg/mitko-dimitur-oskar-1597473.html", "text": "/КРОСС/ Животът на актьора Димитър Маринов е история за мъка, унижения, търпение, гняв, вяра, любов, упорство, успех...по-вълнуваща даже от историята на чернокожия пианист Дон Шърли, за когото се разказва във филма \"Зелената книга\", принуден да понесе травмите на расовата сегрегация и успял да я надмогне с вярата, че \"достойнството се възнаграждава\". Митко е извънбрачно дете, роден е в Русе, осиновен от бездетната леля на биологичната му майка. Израства в семейството на едни от най-богатите и напредничави индустриалци в България - братя Маринови. Народната власт изгонва осиновителката му от разкошния й апартамент на ул.\"Оборище\" 33 заради комунистическата функционерка Вълка Горанова.Местят се в по-малък апартамент, но и там настаняват други две семейства, така че Митко израства в една малка кухня. \" В продължение на 12 дълги и мрачни години живях в нереален свят, създаден от музиката; цигулката беше моето бягство от реалността, която ме подтискаше и плашеше\", разказва Димитър Маринов по телефона от Америка на 3 февруари, 3 седмици преди 91-та церемония по раздаването на наградите на Филмовата академия, на която той стана първият български актьор, награден с Оскар. Митко открива големия свят като член на прочутата детска филхармония \"Пионер\".Като войник се опитва да избяга от България със свой приятел. Сръбски полицаи ги залавят във вагон на \"Ориент експрес\" за Белград и ги връщат обратно. 19-годишният Митко престоява в няколко затвора 2 години, 6 месеца и 10 дни... излиза на свобода през 1986 г. и става нощен чистач в театър \"Сълза и смях\". Минава през какви ли не перипетии, докато успява все пак, макар да е \"враг на народа\", да завърши ВИТИЗ, тъй като режисьорът Крикор Азарян се застъпва за него пред властимащия Георги Йорданов. Благодарен е много на Тодор Колев, че му помага и го насърчава да свири и да изнася представления. С фолк-джаз формацията \"Магическите гласове\" гастролира из Европа, Канада и САЩ. От летището в Ноксвил, Тенеси, започва емигрантският му живот.Башар Рахал и Захари Карабашлиев го навиват да се яви на кастинг. Хич даже и не се надява на 45 години да го ангажират в холивудска продукция...но успява! През 2009 г. го канят за участие в \"Мъже от стомана\" .В Америка Митко започва емигрантския си живот с една цигулка в ръката и 112 долара в джоба. За втори път го осиновява добро семейство. Научили от един вестник за съдбата му на уличен музикант, съпрузи, загубили сина си при катастрофа, го приютяват; по-късно Митко научава защо - защото е роден на една и съща дата със загиналото момче. Години по-късно, той кръщава своя по-малък син Майкъл на името на американския си благодетел.... Димитър Маринов е участвал във филми заедно с холивудските звезди Махерашал Али, Виго Мортенсен, Матю Пери, Селена Гомез, Аштън Кътчър.Днес първият български актьор, носител на Оскар, ще се прибере при щастливото си семейство в уютния си дом в Карлсбад, красиво градче между Лос Анджелиз и Сан Диего!", "date": "2019.02.25", "title": "Историята на първия български актьор, носител на Оскар"}
{"url": "http://www.cross.bg/grazhdani-vuzdyh-institytzii-1597472.html", "text": "/КРОСС/ Омбудсманът Мая Манолова организира днес, 25 февруари 2019 г., от 14.00 часа в институцията, втора среща за мръсния въздух. На 24 януари т.г., бе проведена първата тематична среща на граждани с отговорните институции и бе поет ангажимент след месец да бъде отчетено какви мерки и действия са предприети и какви са конкретните резултати от тях за преодоляване на замърсяването с фини прахови частици и за подобряване качеството на атмосферния въздух. Припомняме, че повод за свикване на форума станаха десетките жалби на граждани от цялата страна, сред които най-голям брой от жители на столицата - от кв. „Красна поляна\", кв. „Овча купел\", кв. „Западен парк\", район „Надежда\". Хората поискаха институциите да поемат ясни ангажименти за справяне с наднорменото замърсяване на въздуха. В срещата са поканени да участват всички отговорни по проблема институции - Столична община, министерствата на околната среда и водите, на здравеопазването, на транспорта, информационните технологии и съобщенията, на земеделието, храните и горите, на труда и социалната политика, на вътрешните работи, Национален институт по метеорология и хидрология, Химикотехнологичен и металургичен университет, Държавна агенция за метрологичен и технически надзор, заинтересовани граждани и неправителствени организации.", "date": "2019.02.25", "title": "Втора среща за мръсния въздух събира граждани и институции при омбудсмана Мая Манолова "}
