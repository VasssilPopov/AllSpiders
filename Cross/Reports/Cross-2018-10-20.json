{"url": "http://www.cross.bg/bulgariya-dimitrova-tezhesti-1586811.html", "text": "/КРОСС/ Даяна Димитрова спечели първо злато за България на европейското първенство по вдигане на тежести за младежи и девойки до 20 и до 23 години в полския град Замошч, което започна днес.В категория до 48 кг при 20-годишните българката стигна до титлата с двубой от 164 килограма. Димитрова постигна 72 кг в първото движение изхвърляне и записа 92 кг в изтласкването. Втора с 3 кг по-малко завърши румънката Даниела Думитреску, а трета с 11 кг по-малко е рускинята Ксения Козина.България участва общо със седем състезатели. ", "date": "2018.10.20", "title": "Злато за България на европейското по вдигане на тежести"}
{"url": "http://www.cross.bg/svetlina-satelitut-osvetlenie-1586803.html", "text": "/КРОСС/ Пълнолунието може да бъде доста ярко и да предоставя достатъчно светлина нощем, за да не е нужен фенер за успешно ходене. Според експерти в китайския град Ченду изкуствена луна всъщност може да замени изцяло уличното осветление, съобщава онлайн изданието CNET.Председателят на градския Институт по космически науки, технологии и микроелектроника Ву Чунфенг смята, че това може да се постигне чрез помощта на специален сателит. Ву казва, че сателитът ще трябва да е 8 пъти по-ярък от пълнолуние и ще може да покрива зона с диаметър от 10 км. до 80 км. Точният радиус ще може да бъде контролиран в рамките на няколко десетки метра.Asia Times съобщава още, че сателитът ще разполага с големи плоскости, които ще са покрити със субстанция, която да осигурява максимално отражение на слънчевата светлина. Панелите ще могат да се регулират, което ще позволява по-точното насочване на светлината към града.Ву казва, че технологията е достатъчно развита и почти готова за прилагане. Ако проектът е успешен, той ще спести не само много електричество, но и ще разчита на естествената светлина, вместо на изкуствена. Планира се сателитът да бъде изведен в орбита през 2020 г. ", "date": "2018.10.20", "title": "Китайски град иска да замени уличното осветление с луна"}
{"url": "http://www.cross.bg/fonda-dzheiin-lion-1586813.html", "text": "/КРОСС/ Американската кинодива Джейн Фонда получи наградата Люмиер на кинофестивала Люмиер, чието десето издание се провежда във френския град Лион, предаде Франс прес.Фестът започна в средата на месеца и приключва днес. Тазгодишното му издание включва богата ретроспекция от филми именно на Джейн Фонда.Осемдесетгодишната дива получи отличието си на церемония в Конгресния център на Лион от ръцете на френско-гръцкия режисьор Коста Гаврас. Той беше миналогодишният лауреат на наградата на феста.\"Двете най-невероятни неща са светлината и любовта\", заяви развълнуваната актриса на перфектен френски при получаването на отличието. После Фонда сподели и че човек може да \"похапне много добре в Лион\".\"Джейн Фонда въплъщава нещо рядко, смесица от класика и модерност. Тя е част от великите независими жени на Холивуд. Тя е една чиста бунтарка\", заяви пред Франс прес директорът на фестивала Люмиер Тиери Фремо. Той припомни, че Фонда е станала активистка още през 60-те години и то по време на един труден период.Фонда проведе и майсторски клас в рамките на феста. Пред учениците си тя сподели, че е станала по-добра актриса именно благодарение на социалната си ангажираност. ", "date": "2018.10.20", "title": "Джейн Фонда с наградата на кинофестивала Люмиер в Лион "}
{"url": "http://www.cross.bg/google-prilozheniya-prilozheniyata-1586804.html", "text": "/КРОСС/ Google обяви, че вече няма да изисква от производителите на мобилни устройства в Европа задължително да инсталират приложенията на компанията, ако искат да използват Android. За сметка на това, компаниите ще трябва да плащат на Google, ако искат да инсталират нейните приложения.Промяната е следствие на проверките от страна на регулаторите на ЕС, които смятат, че Google може да злоупотребява с господстващата си позиция на пазара и налага своите услуги за сметка на конкуренцията. Те доведоха и до рекордна глоба за Google това лято. За да избегне допълнителни глоби и наказания, Google трябва да промени политиката си на работа в ЕС.Компанията казва, че новият режим на работа влиза в сила от 29-ти октомври т.г. Тогава ще бъдат обявени цените за купуване на лицензи за приложенията. Според информация на в. The New York Times, Google планира да предлага пакет от приложения, който включва Gmail, Google Maps, YouTube и магазина за приложения Google Play. Компаниите ще имат възможност да избират и само определени приложения, които да платят и да инсталират на устройствата си. Самият Android ще продължи да бъде разпространяван безплатно. Идеята е, че така производителите ще могат да правят собствен подбор на приложения, които да инсталират предварително на устройствата си.Google ще разреши на производителите да разработват и модифицирани версии на Android, които да използват приложения на Google, за устройствата в ЕС. Промените влизат в сила за всички смартфони и таблети, които ще се продават с Android на територията на ЕС.За самите потребители не би трябвало да има особени промени. В зависимост от цената на приложенията, това може да се отрази върху крайната цена на смартфоните, но подобен развой е малко вероятен.Европейската комисия коментира пред онлайн изданието The Verge, че Google не е задължена да налага такси. ЕК иска просто компанията да промени настоящата си политика, така че да отговаря на изискванията на закона. ЕК казва още, че ще наблюдава внимателно резултатите от промените на Google, за да прецени дали те са ефективни и са в тона на изискванията.  ", "date": "2018.10.20", "title": "Google ще иска пари за приложенията си в Европа"}
{"url": "http://www.cross.bg/postradal-sofiya-bistrishko-1586822.html", "text": "/КРОСС/ Катастофа е станала между автобус на градския транспорт и бус на \"Бистришко шосе\" в София, съобщи Нова телевизия. Ранени са трима души. Няма загинали.Пострадалите след катастрофа на ул. \"Бистришко шосе\" са били приети в столичната болница \"Св.Анна\".Единият пострадал - на 44 год., е бил с рана на главата, няма пряка опасност за живота му, но е отказал хоспитализация. Вторият пострадал - на 23 год. е със счупена подбедрица, без опасност за живота. Той е хоспитализиран в Клиниката по ортопедия и травматология. Третият пострадал - на 24 г. все още продължава диагностиката му.По думите на шофьора в автобуса не е имало пътници. Колата е била с номер 314. Ударът е станал на метри от началото на Бистрица.Движението в района на инцидента е спряно. Полицейски екипи отбиват движението.По непотвърдена информация, причината е падналия дъжд, който е направил пътя хлъзгав. В София има и други инциденти след като валя в късния следобед. ", "date": "2018.10.20", "title": "Автобус на градския транспорт в София катастрофира, има ранени"}
{"url": "http://www.cross.bg/osteoporozata-borba-svetoven-1586795.html", "text": "/КРОСС/ Здравно-образователна кампания за борба с остеопорозата се провежда днес в туристическата местност Ксилифор край Велико Търново. Инициативата е част от есенното издание на кампанията за спорт и здраве в старата столица \"Движи се и победи\".20-ти октомври е Световен ден за борба с остеопорозата. Намаляването на костната маса се среща при все по-млади хора.Движението на открито и здравословното хранене са ключови за профилактиката на остеопорозата. При вече открито заболяване, то трябва да се следи от лекар специалист, поясни шуменският травматолог доктор Стоян Тодоров и допълни:\"Остеодензитометрия е редно да се направи, но винаги само по себе си едно изследване не може да постави точна диагноза, затова опитният лекар, когато разчете изследването, интерпретира нещата такива, каквито са, защото машината е машина. И вече другото, което е важно, това е лечението и каква стратегия имаме поне за пет или десет години, като горе-долу ние смятаме, че трябва да изчислим 10-годишен фрактурен риск\".В момента апаратът за измерване на костната плътност в МБАЛ - Шумен. ", "date": "2018.10.20", "title": "Световен ден за борба с остеопорозата"}
{"url": "http://www.cross.bg/kitaii-sofiya-sutrydnichestvoto-1586800.html", "text": "/КРОСС/ Приоритет в работата на Министерството на икономиката е засилването на сътрудничеството с Китай като наш стратегически и икономически партньор. Това каза министърът на икономиката Емил Караниколов пред участниците в Четвъртата среща на местните лидери на страните от Централна и Източна Европа /ЦИЕ/ и Китай \"16+1\".Форумът е организиран от Министерството за Българското председателство на Съвета на ЕС 2018 г. и областния управител на област София, в партньорство със Столичната община, Националното сдружение на общините в България, под мотото \"Глобално мислене, действия на местно ниво\". Той се провежда днес в НДК в столицата.Министър Караниколов посочи, че за последните десет години българският износ за Китай се е увеличил десетократно, а през първите шест месеца на тази година нашият износ нараства с 10 процента и възлиза на 366,7 млн. долара.Според него възможност за по-нататъшно нарастване може да донесе износът на традиционни наши стоки за азиатските пазари - селскостопански и хранителни стоки, етерични масла и козметика, вино и минерална вода. Страната ни може да предложи отлични условия за китайските инвестиции в редица сектори като автомобилостроене и производство на части за автомобили, електроника и електротехника, информационни и комуникационни технологии и др., отбеляза той и допълни, че са готови да окажат пълна подкрепа на бъдещите китайски проекти в България. Усилията ни са насочени към развитие на взаимоотношенията не само на централно ниво, но и с отделни китайски провинции, каза още министър Караниколов.Инициативата за сътрудничество между Китай и ЦИЕ насърчава стабилността и сътрудничеството, като се възприемат общи подходи и решения, които следва да съответстват на законодателството и принципите на ЕС, каза министърът за Българското председателство на Съвета на ЕС 2018 г. Лиляна Павлова. Тя посочи, че се отдава голямо значение на разширяването на свързаността с Китай; то трябва да бъде не само по отношение на транспорт и инфраструктура, а да се развие и в редица други сфери - индустрия, селско стопанство, енергетика, образование, култура, туризъм, информационни технологии. По думите й поради тези причини са избрали за теми на днешната среща селското стопанство, туризма, малките и средните предприятия, индустриалните зони и демонстрационните паркове.Кметът на София Йорданка Фандъкова отбеляза, че София за пореден път посреща многобройна делегация от участници в инициативата \"16+1\", и допълни, че днес София отново е мост между партньори. Очаквам това да продължи със сътрудничество в областта на туризма, културата, инвестициите, бизнеса, селското стопанство, каза тя и напомни, че имаме 22 български общини, побратимени с 32 градски агломерации, градове и провинции в Китай. Очаквам идеите и предложенията, които ще се обсъждат днес, да бъдат основа за разширяване на сътрудничеството в полза на хората, градовете и регионите, заключи тя.", "date": "2018.10.20", "title": "За последните десет години българският износ за Китай се е увеличил десетократно"}
{"url": "http://www.cross.bg/chasa-murtuv-myiidin-1586805.html", "text": "/КРОСС/ 57-годишен мъж е открит мъртъв в сатовчанското село Вълкосел на улица до фурна тази сутрин.От МВР съобщиха, че са получили сигнала около 04.40 часа като по случая е уведомена Окръжна прокуратура в Благоевград без да дават повече подробности.Намереният мъртъв мъж е Муйдин Дураков и най-вероятно е бит с дъска, предаде \"24 часа\" като се позова на информирани. На тялото му се натъкнала жена, която тръгнала сутринта за работа в местен цех.Муйдин е бил обезобразен с много видими следи от побой. Преди това той е бил в местно заведение и се е черпел със свои приятели. Към 4 часа е тръгнал да се прибира вкъщи. Не е ясно какво се е случило, но е паднал мъртъв на около 100 метра от заведението.В селото е пълно с криминалисти, които разпитват всички хора, които са били в местната кръчма.По неофициална информация има 4-ма задържани, но не е ясно дали те са виновни за смъртта на мъжа.Муйдин и съпругата му отглеждат тютюн, имат 2 дъщери и внуци. Човекът бил много скромен, влизал понякога в кръчмата и си пийвал, но не бил заядлив, нито пък никога се е замесвал в скандали. ", "date": "2018.10.20", "title": "Откриха труп на мъж, пребит до смърт до селска фурна"}
{"url": "http://www.cross.bg/tzipras-sukrashteniya-pensiite-1586807.html", "text": "/КРОСС/ ЕК е одобрила първия проектобюджет на Гърция след излизането от спасителната програма, без да изисква прилагане на съкращения на пенсиите, заяви днес гръцкият премиер Алексис Ципрас, цитиран от Ройтерс.Ципрас, който според проучванията изостава от консервативната опозиция в избирателните нагласи, се надява на бюджет с по-малко строги мерки за икономии, за да спечели подкрепата на избирателите следващата година, когато изтича неговият мандат, отбелязва Ройтерс.Европейската комисия одобри гръцкия бюджет без съкращения на пенсиите след осем години на икономии, посочи Ципрас, като определи това развитие като \"успех\". ", "date": "2018.10.20", "title": "Ципрас: ЕК одобри проектобюджета на Гърция без съкращения на пенсиите "}
{"url": "http://www.cross.bg/viena-grigor-ychastieto-1586809.html", "text": "/КРОСС/ Григор Димитров има наглед лесна задача в първите два кръга на турнира във Виена, който започва в понеделник (22 октомври). Той е поставен под номер 3 в схемата на надпреварата и ще започне участието си срещу тенисист, който ще се класира за важните мачове след квалификациите.При успех, във втория кръг роденият в Хасково тенисист също ще играе срещу квалификант.Първото по-сериозно предизвикателство за Григор идва на четвъртфинал. Там той може да срещне Фабио Фонини. На полуфинал пък потенциален съперник е водачът в схемата Доминик Тийм, който започва участието си във Виена срещу Ришар Гаске.Това ще бъде първо участие на Димитров на турнира в австрийската столица. През 2017 г. той отказа да играе там дни преди старта на надпреварата заради преумора. ", "date": "2018.10.20", "title": "Късмет за Григор при жребия във Виена"}
{"url": "http://www.cross.bg/myydis-italiya-kreditniya-1586802.html", "text": "/КРОСС/ Международната рейтингова агенция \"Муудис\" (Moody's) понижи кредитния рейтинг на Италия само до една степен над спекулативната зона - от Baa3 до Baa2, предадоха \"Франс прес\" и ДПА, като се позоваха на нейно изявление. Перспективата за рейтинга е стабилна.Решението на \"Муудис\", цитирано от БТА, бе очаквано от мнозина, на фона на плановете на популисткото италианско правителство реши да увеличи бюджетния дефицит въпреки големия държавен дълг. Понижението на кредитния рейтинг по всяка вероятност ще засили допълнително пазарния натиск върху Италия, третата икономика в еврозоната.В изявлението \"Муудис\" изразява безпокойство от \"значителното отслабване на фискалната сила на Италия\" и от \"спирането на плановете за структурни икономически и фискални реформи\". Агенцията вече очаква през следващите години държавният дълг на страната да се стабилизира около сегашното си равнище от 130 процента от брутния вътрешен продукт, а не да започне да намалява, както прогнозираше досега. ", "date": "2018.10.20", "title": "\"Муудис\" понижи рейтинга на Италия заради популистки бюджет"}
{"url": "http://www.cross.bg/suyuz-stranata-petkov-1586810.html", "text": "/КРОСС/ Отечественият съюз повече вече 76 години защитава интересите на България. Това заяви председателят на АБВ Румен Петков пред делегатите на Конгреса на политическата формация, на който той бе гост. „Отечественият съюз е символ на дългогодишен патриотизъм. В неговата основа разбира се стои антифашистката съпротива, спасяването на България от трета национална катастрофа и включването на страната ни в антифашистката коалиция\", посочи той. „Приветствам доклада на председателя на Отечествения съюз Симеон Симеонов, в който ясно бе анализирано състоянието на страната ни в момента и възможните мерки за неговото подобряване. Стана ясно, че в нашата държава единствено Отечественият съюз и ние от АБВ поставяме сериозен акцент върху това, че сме в състояние на демографска катастрофа, докато нито една парламентарна сила не се занимава с този проблем, придобил застрашителни размери\", допълни той. Според Петков в доклада на Симеонов пред делегатите на Конгреса е подчертано и нещо много важно по отношение на външната политика, която води България в момента. „Ние сме страна почтен и коректен партньор на ЕС и НАТО, но патриотизмът ни не минава през защита на националните ни интереси като гарантиране на енергийната ни сигурност или способността на страната ни за защита\", заяви лидерът на АБВ.„На този фон трябва много ясно да си дадем сметка и за това как виждаме бъдещото разширяване на ЕС и НАТО, особено в условия, в които сме свидетели как Албания и Косово просто решават и обявяват, че ще свалят границите помежду си. И питаме, дали това е пътят? Дали този подход няма да задълбочи регионалните конфликти? Дали силната идея за развитието и приобщаването на Западните Балкани не е поставена под въпрос? Виждаме, че референдумът в Македония се провали, но въпреки това външният натиск върху тази държава, нейните институции и граждани продължава, а това води до заключението, че в случая не говорим за демократичен или самостоятелен избор на една държава и един народ. Фактори, които неизменно повишават и без това високият евроскептицизъм. Ще отбележа и още нещо. Ние, европейците, не бива и не заслужаваме да имаме най-скъпо платения пияница за ръководител на Европейската комисия и в същото време някой да ни убеждава, че Европейският съюз в този си вид е привлекателен\", каза още Румен Петков. По думите му през последните години страната ни търпи и поредица от провали и по отношение на двустранните си връзки с редица държави.", "date": "2018.10.20", "title": " Румен Петков: Отечественият съюз вече 76 години защитава интересите на България "}
{"url": "http://www.cross.bg/sutrydnichestvo-kitaii-sreshta-1586812.html", "text": "/КРОСС/ Партньорството в икономиката и инвестиционното сътрудничество между България и Китай имат голям потенциал за развитие и в краткосрочен план двете държави следва да предприемат конкретни стъпки за неговото реализиране. Това беше общата позиция на президента Румен Радев и на заместник-председателя на Постоянния комитет на общокитайското събрание на народните представители Цао Дзиенмин, които проведоха днес среща на \"Дондуков\" 2, съобщиха от прессекретариата на държавния глава.Цао Дзиенмин е на посещение в България за участие в Четвъртата среща на местните лидери на страните от Инициативата \"16+1\", която се провежда в София, и във водената от него делегация са включени представители на 15 водещи в своето развитие китайски провинции.Създаването на Глобален център за сътрудничество в София, който да проучва европейското законодателство и да оценява риска при осъществяването на инвестиционни проекти от Китай в ЕС, в сътрудничество със страните от Инициативата \"16+1\", също е било обсъдено на срещата. Идеята на българския президент за създаването на този център се оценява високо от китайското държавно ръководствоДържавният глава е подчертал, че страната ни може да предложи най-добрите условия за инвеститорите в Югоизточна Европа и е призовал за увеличаване на инвестициите от Китай в страната ни в областта на науката и образованието, информационните технологии и селското стопанство.  ", "date": "2018.10.20", "title": "Президентът Радев призовава за засилване на инвестиционното сътрудничество с Китай "}
{"url": "http://www.cross.bg/voda-zavedenie-zaradi-1586808.html", "text": "/КРОСС/ Пореден ден екипи работят край село Добри дол без прекъсване. Именно там се намира една от връзките между стария и новия водопровод, по който до Лом ще стига вода.Заради кризата, причинена от тежка авария, бедственото положение за жителите от крайдунавския град и околните села продължава вече пет дни. Без вода останаха близо 30 000 души. До края на деня се очаква водата да бъде пусната постепенно и ако всичко е наред, утре в някои части на Лом вече ще има вода.Заради честите аварии по водопровода по-големите предприятия в града отдавна са се подсигурили със собствени водоизточници. А болницата дори е с двойно захранване.За малкия и среден бизнес обаче продължителното безводие причинява загуби.„Оборотът падна, хората ги няма. Никой не иска да му се сервира в пластмасови чаши. Вчера идваха едни хора от София и казаха, че не са на село и станаха и си тръгнаха. Божа работа е дали ще вържем бюджета. Ние имаме 21 човека персонал в това заведение\", разказа Кирил Мингилов, собственик на заведение.Тежко е и положението за родителите. Сред тях е и Анелия Кирилова:„Аз съм с три деца, няма как да се редя на опашки за вода. Ходя в квартал на града, който има кладенци. Големите оставям при малката или едно водя с мен от големите, за да ми помагат за тубите\".От общината съобщиха, че има специални телефони, на които да се обаждат гражданите, имащи нужда от помощ с пренасянето на бутилките с вода. ", "date": "2018.10.20", "title": "Пети ден без вода в Лом"}
{"url": "http://www.cross.bg/byala-turnovo-veliko-1586792.html", "text": "/КРОСС/ Временно се ограничава движението по път I-5 Велико Търново - Бяла, в чертите на гара Бяла, в платното в посока Бяла поради ПТП.Трафикът се осъществява по обходен маршрут през бензиностанция \"Лукойл\".Движението в платното за Велико Търново е без ограничение.  ", "date": "2018.10.20", "title": "ПТП блокира пътя Велико Търново - Бяла"}
{"url": "http://www.cross.bg/rasteniya-varna-slychayat-1586793.html", "text": "/КРОСС/ Две високотехнологични наркооранжерии са разкрити след операция на сектор „Наркотици\" от Главната дирекция „Национална полиция\" в селища край Варна. Действията на криминалистите са под надзора на прокуратурата.При процесуално-следствени действия в имот, собственост на 45-годишен мъж в с. Езерово, община Белослав, служителите са установили високотехнологична наркооранжерия. На място са открити 78 растения от типа на конопа в различен етап на развитие. При полевия наркотест са реагирали на канабис, с високо съдържание на тетрахидроканабинол. Оранжерията е била снабдена със скъпи торове, климатична инсталация и система за капково напояване.По случая е образувано досъдебно производство за незаконно отглеждане на растения от рода на конопа в нарушение на ЗКНВП (чл. 354 в, ал. 1). 45-годишният мъж е задържан с полицейска мярка за срок до 24 часа. Случаят се наблюдава от прокурор от Районната прокуратура във Варна.На друг адрес, в с. Падина, община Девня, криминалистите са установили, че 41-годишен мъж, който отглежда наркотични растения. В дома му е открита високотехнологична наркооранжерия и 131 растения в различен етап на развитие. По случая е образувано досъдебно производство по чл. 354 в, ал. 1, а мъжът е задържан с полицейска мярка за срок до 24 часа. Случаят се наблюдава от прокурор от Районната прокуратура в Девня.Снимки МВР", "date": "2018.10.20", "title": "Разкриха две високотехнологични наркооранжерии край Варна (снимки)"}
{"url": "http://www.cross.bg/indiya-hora-vryaza-1586797.html", "text": "/КРОСС/ Десетки загинаха в Индия, след като влак се вряза в голяма група хора. Инцидентът станал по време на празник в Северна Индия, недалеч от границата с Пакистан.Стотици хора стояли на влаковата линия, за да гледат изгарянето на чучело като част от местен религиозен ритуал. Влакът навлязъл сред хората с пълна скорост. Според очевидци - по-висока от 80 километра в час.Властите все още се опитват да разберат причината за тежкия инцидент, както и да преброят всички загинали и ранени. Досега е потвърдена смъртта на 59 души.", "date": "2018.10.20", "title": "Влак се вряза в тълпа в Индия, има десетки жертви"}
{"url": "http://www.cross.bg/hypur-kotkite-dzhydi-1586798.html", "text": "/КРОСС/ Джуди Денч се готви да е звезда в киноадаптация на режисьора Том Хупър по мюзикъла \"Котките\" на Андрю Лойд Уебър, съобщи Контактмюзик.Осемдесет и три годишната актриса трябваше да изпълни ролята на Гризабела в първата постановка на мюзикъла на лондонския Уест енд през 1981 г., но бе принудена да се оттегли от продукцията поради контузия. Сега Идрис Елба се готви да е в ролята на Макавити в новия филм, докато Дженифър Хъдсън ще е в тази на Гризабела. Актьорският състав включва също Иън Маккелън, Джеймс Кордън и Тейлър Суифт.Новият филм ще бъде продуциран от Том Хупър, Тим Бивън, Ерик Фелнър и Дебра Хейуърд, а Стивън Спилбърг ще е изпълнителен продуцент. Над киноадаптацията се работи от години, като Хупър, заснел \"Клетниците\", бе изразил желание да застане зад камерата. Мюзикълът \"Котките\" е шестото най-дълго представяно шоу в историята на лондонския Уест енд и четвъртото най-дълго задържало се на бродуейска сцена шоу. ", "date": "2018.10.20", "title": "Джуди Денч ще се снима във филма \"Котките\", адаптиран по едноименния мюзикъл "}
{"url": "http://www.cross.bg/gymi-noemvri-zimnite-1586799.html", "text": "/КРОСС/ До 15 ноември шофьорите трябва са сложат зимните гуми на колите си, напомнят от БНТ. От полицията съобщиха, че ще извършват редовни проверки - ще има и глоби.Смяната трябва да стане преди 15 ноември, когато влиза задължението за каране с подходящи гуми. Специалистите напомнят, че собствениците на автомобили трябва да знаят - така се повишава безопасността и се намаляват катастрофите:Петя Иванова - продавач консултант: Изработката на зимни гуми е направена от мека смес, която позволява да запази еластичност в изключително студено време и създава постоянно сцепление със студената настилка... скъсяват спирачния път и създават сцепление при зимни условия, в същото време създават контрол над превозното средство.На пазара има вече и всесезонни гуми, които също отговарят на изискванията на закона, но специалистите препоръчват те да се използват не повече от две години. Зимните гумите могат да се познаят от пръв поглед по маркера, който е приет от всички производители:Петя Иванова: 100 процента изискване за зимна гума е тривърха планина със снежинка по средата като допълнението е надписът м+sАко карате с износени гуми от Пътна полиция имат право да спрат автомобила до отстраняване на нередностите и да Ви глобят:Ботьо Гиргинов - КАТ-Пътна полиция: Глоба от 150, 50, 20 лева или временно спиране на моторното превозно средство не е начинът, по който да запазим нашия живот. Същевременно напомняме и забраната за управление и използване на автомобилни гуми, които са със шипове по пътищата от републиканската пътна мрежа.От полицията могат да наложат глоби и за фарове и габарити, които не светят, както и за неработещи чистачки и липса на течност за измиване на стъклото. ", "date": "2018.10.20", "title": "До 15 ноември шофьорите трябва са сложат зимните гуми "}
{"url": "http://www.cross.bg/plastmasovi-ypotreba-izdeliya-1586788.html", "text": "/КРОСС/Забраната на продажбата на пластмасови изделия за еднократна употреба като чинии, прибори или клечки за уши, които съответстват на 70% от морските отпадъци, ще бъде гласувана в сряда. Новият закон ще забрани продажбата на пластмасови продукти за еднократна употреба като прибори, клечки за уши, сламки, бъркалки и дръжки за балони в ЕС от 2021 г.Евродепутатите от Комисията по околна среда добавиха много леките пластмасови торбички, оксо-разградими пластмаси и кутии за храна от вериги за бързо хранене, направени от експандиран полистирен, към списъка от забранени продукти.Те също въвеждат мерки за намаляването на отпадъците от тютюневи изделия, най-вече цигарени филтри, съдържащи пластмаса, както и изгубени или изоставени риболовни уреди. ", "date": "2018.10.20", "title": "Европарламентът забранява пластмасови изделия за еднократна употреба"}
{"url": "http://www.cross.bg/zhelyazkov-resheniya-rosen-1586787.html", "text": "/КРОСС/ „Политиката, която провежда министерството, е заявена и гарантирана от правителствената програма. По отношение на дейностите, мероприятията и инициативите, конкретните проекти, които с в ход и изпълнение, те следва да бъдат устойчиво гарантирани\". Това каза в интервю за предаването „Седмицата\" по Дарик радио министърът на транспорта, информационните технологии и съобщенията Росен Желязков. Относно пътната безопасност, министърът коментира: „Винаги е необходимо да се търсят системни решения. Не панически решения, не решения, които са еднократни, имат бърз, но неустойчив ефект\". В тази връзка, по думите му, въпросът с пътната безопасност е на дневен ред. „Кабинетът инициира промяна в редица закони, в т. ч. и създаването на нарочна агенция за пътната безопасност, която именно следва да провежда политиката за пътната безопасност\", обясни той. Желязков поясни, че в момента се прави не просто механично разделение на Закона за движение по пътищата, а обособяване на три отделни теми: „Едната от темите, това е движението по пътищата. Другата тема е за пътните превозни средства. Третото е свързано с водачите на пътни превозни средства, това е подготовката на водачите, изпитите за правоспособност\". По въпроса, дали подкрепя по-високи данъци върху старите коли, министър Желязков отговори: „Всяка теза има две гледни точки. Аз съм сигурен, че тези, които нямат възможности и купуват втора или трета ръка автомобили, със сигурност ще кажат, че трябва да понасят и по-евтина ставка на данъчното бреме. От друга страна, нормално е с по-големи данъци да се облагат автомобили, които замърсяват околната среда и са по-опасни. Но, така или иначе, много е важно да се намери баланс. Т. е.,  да не се вземат решения, които ще настройват една част от обществото срещу друга\". Той коментира и позициите на България по пакет „Мобилност\", в рамките на Европейския съюз. „Това са няколко законодателни изменения, които са предложени от комисията, в края на 2016 г. и широко са дебатирани 2017 г. Намериха широка публичност по време на българското председателство. Преговорният процес, в рамките на Съюза е нещо много сложно. Тук става въпрос за законодателна инициатива и за да има блокиращо малцинство, трябва да има 12 държави, които са на една позиция, и още едно комулативно условие, в които живеят по-малко от 35 процента от населението. Ние, за съжаление сме една държава, в която надали можем да съберем 35 процента население\". Министърът обясни и какви са споровете по този въпрос. Относно удължаването на срока за подаване на документи за концесиите на летищата Росен Желязков отбеляза, че до този момент са постъпили над 2 000 въпроса, които са получили над 2 000 отговора. „С оглед препоръка на нашите консултанти, които са Световна банка и Европейска банка за възстановяване и развитие, ние предвидихме съответните промени в проектодоговора, които бяха публикувани в официалния вестник на Европейския съюз, като текстове. И удължаването се наложи, за да има възможност потенциалните кандидати да имат достатъчно време да се запознаят, съответно да имат време за подаването на оферти\". „Аз лично, съм, в цялостното си професионално развитие, склонен за всички форми на публично-частно партньорство, така щото на публичния субект да са защитени правата и интересите, а частният субект да вложи инвестиция, експертиза и възможност да привлича капитал. Партньорството трябва да е балансирано така, за да не бъде компрометиран интересът на двете страни\", на мнение е министърът. Накрая министър Желязков коментира и бъдещето на БДЖ. „Развитието на железниците е един изключително, за съжаление, трудоемък, бавен и постлан с много трудности процес, който отнема десетки години. Затова, приоритетите са свързани с железопътните трасета до Бургас, респективно със Свиленград, до турската граница, за да може да се гарантира движението към Европа. От друга страна, е свързано с изграждането на съответната нискоскоростна инфраструктура на железниците. И от трета страна, възможността, да се усвоява европейски ресурс, който по линията на европейската ни солидарност, много помага, защото това са глобални инвестиции, които надали бихме могли да си ги позволим\". Заяви още Росен Желязков.", "date": "2018.10.20", "title": "Росен Желязков: Търсят се системни решения за подобряване на безопасността на пътя"}
{"url": "http://www.cross.bg/bulgariya-tzonkov-vitanov-1586790.html", "text": "/КРОСС/ \"Нужна е визия да всяко населено място, защото местните проблеми ни тормозят не по-малко от националните\". Това споделиха жителите на софийското село Казичане с народните представители ПГ на \"БСП за България\" Николай Цонков и Петър Витанов. „Визия за България\" представлява дългосрочен документ за управление на страната, чийто окончателен вариант бихме искали да изработим с участието на вас - българските граждани\", обърна се към хората Николай Цонков.  „Искаме да покажем, че държавата може да се развива по друг начин. Да постигнем консенсус в българското общество- как да изглежда България, наистина социална държава, както е записано в Конституцията. Да имаме безплатно и достъпно здравеопазване и образование. Не искаме да бъдем на челни места в класациите за смъртност, ниска раждаемост, престъпност, високи нива на корупция. Затова трябва да променим модела, по който се управлява държавата\", убеден е Цонков.  Той обясни, че за да се преборим с демографската катастрофа, трябва да има достатъчно средства - икономически инструменти, с които това да се постигне. „Ето защо предлагаме социални стимули за разкриване на работни места и предприятия в изостаналите региони на страната. Икономическата политика трябва да бъде на регионален принцип, насочена към най-нуждаещите се населени места. Затова ще бъде създаден фонд, който да инвестира в определени региони на страната целенасочено\", разясни народният представител. Николай Цонков запозна участниците в срещата с мотивите на БСП за вота на недоверие по темата „Здравеопазване\" и как е преминал дебатът по него в Народното събрание. „България е единствената държава, която няма национална доктрина. Кауза, която да надхвърля един управленски мандат, без значение кой е в управлението. Една от целите на „Визия за България\" е да даде такава надпартийна кауза. Проектът прави хората съпричастни към процеса по вземане на решения за ускореното развитие на нашата страна. Визията е протегната ръка, надхвърляща пределите на партията\", това каза Петър Витанов. Според него този документ дава отговор и на въпроса- кой би бил евентуалният партньор на БСП в управлението - този, който възприеме „Визия за България\". „Тя е алтернативата и има потенциала да бъде точно такъв документ - със стратегически поглед, който надхвърля рамките на един управленски мандат\", категоричен е Витанов.  „Когато казваме, че искаме нов модел на управление, в това включваме и промяна в данъчната политика - ключ към преодоляване на неравенствата. Във всяка една развита европейска държава данъкът е прогресивен. Защото сега в България данъчното бреме пада върху най-бедните хора. А това е дълбоко несправедливо\", заяви той. „Надяваме се „Визия за България\" да бъде в основата на едно бъдещо ново, модерно, ляво, социално и справедливо управление\", каза в заключение Петър Витанов.", "date": "2018.10.20", "title": "Жителите на софийското село Казичане: Нужна е Визия за всяко населено място"}
{"url": "http://www.cross.bg/manolova-horata-yvrezhdaniya-1586789.html", "text": "/КРОСС/ На Топлофикация като най-проблемен монополист е посветена първа страница от Бялата книга на нерешените проблеми , която представи омбудсманът Мая Манолова. Тя отчете три години от встъпването си в длъжност на пресконференция, в която разкри основните проблеми в дейността си.Манолова посочи, че вече три години се водят съдебни битки с Топлофикация, за да се защитят правата на гражданите. В книгата са включени още законът за хората с увреждания, проблемите с методиката за сградна инсталация, арбитражните съдилища, колекторските фирми, фирми за бързи кредити. „Оптимист съм, че първата стъпка в реформата по отношение на хората с увреждания ще бъде направена. Има ясен ангажимент, поет от властта. През следващата седмица в социална комисия и в пленарна зала ще се разглеждат заедно двата закона - Закона за хората с увреждания и Закона за личната помощ\", обясни Манолова.Тя уточни, че е наясно, че реформата няма да се случи от 1 януари, но това от което не е отстъпила, е всяка една от тези точки, които маркират пътя на реформата, да остане в тези закони. По отношение на изказването на Валери Симеонов за майките на деца с увреждания, Манолова го окачестви като \"срамно, жестоко и безчовечно.\" „Не са моя работа кадровите решения. Те са си изцяло отговорност на премиера Борисов. Смятам, че това е едно жестоко и безчовечно изказване и отношение. То е недопустимо, абсолютно неприемливо и много жестоко. Оставям тези, които се занимават с политика и управление да го коментират в политически план. Заявявала съм го многократно, аз не коментирам оставки\", коментира Манолова.По думите ѝ с кадрови назначения и уволнения не се занимава тя, не е нейна работа, а отговорността е на друг. „Решенията ги взема премиерът Борисов и българският парламент. Аз се занимавам с политики, с каузи, с преследване на цели в интерес на българските граждани. За мен няма значение кои са лицата в институциите, в правителството и парламента, важно е те да работят в интерес на българските граждани. Моята работа е да ги карам, да ги натискам да работят в интерес на хората. Това правя, независимо от това кои са персонажите. Това е едно срамно изказване\", подчерта омбудсманът. ", "date": "2018.10.20", "title": "Манолова: Топлофикация е най-проблемният монополист"}
{"url": "http://www.cross.bg/iiordanov-zdraveopazvaneto-bulgarskite-1586791.html", "text": "/КРОСС/ \"Трябва да има справедлива оценка за труда на медицинските специалисти\". Това заяви пред Дарик радио народният представител от ПГ на \"БСП за България\" доц. Георги Йорданов. Той обясни, че здравеопазването е в тройката на проблемите на обществото, които винаги са сочени от хората за социално значими. По думите му по време на срещите за \"Визия за България\", основните проблеми, поставяни от хората, са в тази сфера. \"На фона на това, правителството представя два модела за реформи в здравеопазването, които ние не можем да приемем\", заяви доц. Йорданов. Като основен проблем в здравеопазването той посочи разкъсаните административни връзки в здравната система  - като че, всеки работи сам за себе си. \"Разчита се, че квазипазарът в здравеопазването ще регулира нещата и ще ги подобри за потребителя, но това няма да стане\", каза още той. Според него в момента, единствено трудът, самочувствието и всичко, което влагат медицинските специалисти, задържат системата. Доц. Йорданов подчерта, че преди да се предложи модел в здравеопазването, трябва да има две неща - здравноинформационна система, която да покаже какви са потребностите на българските граждани от здравна помощ и от каква по вид помощ се нуждаят; истинско остойностяване на медицинските дейности.  Той подчерта, че вместо това, на база на едни преговори на различни организации с ръководството на НЗОК и с Министерство на здравеопазването,  гледайки в тавана, управляващите са посочили, че има финансова дупка в системата и тя е точно 800 мнл. лв. На въпрос- дали БСП подкрепя идеята НЗОК да се конкурира с частни каси, Йорданов отговори: \"На този етап не сме готови да подкрепим такова нещо. Считаме, че българските медицински застрахователи не са готови да поемат едно здравно медицинско осигуряване и да бъдат пълноправни участници в този пазар\". Той подчерта, че ресурсът на страната ни е малък, а административните разходи, които се налагат, за да се извърши тази дейност, са огромни. Той припомни, че при среща с българските застрахователи, те са заявили, че не са готови да участват в момента, защото искат да направят преценка на продукта, който ще трябва плащат. \"България не е готова да премине към демонополизация на Здравната каса. Здравните вноски, които българските граждани събираме, като обем от финанси, не могат да осигурят качествено здравно осигуряване, за това държавата трябва да осигурява капиталовите разходите\", заключи доц. Йорданов.  ", "date": "2018.10.20", "title": "Георги Йорданов: Трябва да има справедлива оценка за труда на медицинските специалисти"}
{"url": "http://www.cross.bg/sektzii-izbiratelni-nyama-1586778.html", "text": "/КРОСС/ Експлозии са избухнали в няколко избирателни секции в Афганистан, където днес се провеждат парламентарни избори, съобщава Франс прес. Кореспондент на агенцията е съобщил за взрив в училище северно от столицата Кабул. Говорител на вътрешното министерство потвърди за още две експлозии в близост до избирателни секции, но заяви, че няма пострадали. Според местни служители обаче има дори жертви.Афганистанците гласуват за парламент в дълго отлаган вот, за който талибаните призоваха да бъде бойкотиран. Около 70 хиляди полицаи и военни са ангажирани да осигуряват сигурността на избирателите.В четвъртък ислямистките бунтовници извършиха зрелищна атака в южната провинция Кандахар, при която бяха убити регионалният губернатор и полицейски началник.Избирателната комисия съобщи, че резултати няма да бъдат съобщавани преди средата на следващия месец, като окончателните се очакват през декември. ", "date": "2018.10.20", "title": "Експлозии избухнаха в избирателни секции в Афганистан"}
{"url": "http://www.cross.bg/purvi-snyag-na-mysala-snimki-1586779.html", "text": "/КРОСС/ Сняг покри района на връх Мусала тази сутрин за първи път този сезон.Синоптиците предупреждават, че тази събота и неделя само започва промяна на времето. През следващата седмица температурите още ще се понижат.", "date": "2018.10.20", "title": "Първи сняг на Мусала (СНИМКИ)"}
{"url": "http://www.cross.bg/naiidenova-detza-yvrezhdaniya-1586777.html", "text": "/КРОСС/ С дълбока тревога и възмушение приемаме циничните изказвания на вицепремиера Валери Симеонов, който нарече майките на деца с увреждания „група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца\". Това каза председателят на Обединението на жените социалистки в БСП - София Таня Найденова.Според нея недопустимо е човек, който може да направи подобно изказване, да продължава да отговаря за най-важния проблем, пред който е изправена нацията - демографската катастрофа. Още повече след като вместо да се извини и да поиска прошка, Симеонов препотвърди, че не се отказва от  думите си.„Държавата и до ден днешен е длъжник на децата с увреждания и е повече от скандално подобно отношение от висш държавен служител, които е овластен единствено и само за да бъде в услуга и помощ на тези, които плащат данъци\", убедена е Найденова.„От името на жените социалистки в БСП - София изказвам пълната си подкрепа към майките на деца с увреждания и ще продължим да бъдем съпричастни с тях в справедливата им кауза. Защото няма нищо по свещенно и възвишено от майчинската грижа и себеотдаденост\", категорична е Таня Найденова. ", "date": "2018.10.20", "title": "Таня Найденова: Недопустимо е Валери Симеонов да отговаря за демографската политика"}
{"url": "http://www.cross.bg/ninova-politika-semeiistvata-1586784.html", "text": "/КРОСС/ Лидерът на БСП Корнелия Нинова се срещна в Гоце Делчев с протестиращи тютюнопроизводители от Сатовча, Гърмен, Хаджидимово и Гоце Делчев. Те поставиха въпроса за готвеното от правителството увеличение от 340 на 560 лв. за самоосигуряващите се тютюнопроизводители. \"От тютюна не можеш да станеш богат. Ние едва си издържаме семействата. Това е невъзможно увеличение за нас\", заявиха хората. Нинова ги увери, че \"БСП за България\", както и миналата година, няма да подкрепи това предложение на правителството. \"Цялата им данъчна и осигурителна политика е удар върху най-бедните и слабите. Въвеждат данък върху старите коли. Кой ще го плаща - най бедните хора, които не могат да си позволят нова кола. Натоварват вас с нови осигуровки - пак бедните. Докато бях депутат от Благоевград, знаете че бях с вас по нивите, на мнозина от вас съм била в домовете, познавам семействата ви и знам с какъв къртовски труд си изкарвате прехраната\", заяви Нинова. Тютюнопроизводителите се оплакаха от фирмите, които им извиват ръцете и изкупуват тютюна на ниски цени. Отгоре на това не го плащат. \"Има неизплатен тютюн от 2016 г. Правителството не се интересува как живеем. Години наред правителствата на Борисов провеждат политика на унищожаване на този сектор, който е печеливш за България. От него не само влизат над милиард в бюджета, но се издържат семействата на стотици хора\", споделиха още присъстващите. От своя страна Нинова отговори, че никога няма да приеме политика, с която се убива нещо добро за хората и държавата, \"а вие сте принудени да напускате страната и да ходите да берете тютюн в Гърция\", заяви Нинова. Тя пое ангажимент проблемите на тютюнопроизводителите да бъдат поставени за решаване от трибуната на парламента.  ", "date": "2018.10.20", "title": "Нинова подкрепи тютюнопроизводители срещу готвени промени на правителството"}
{"url": "http://www.cross.bg/godini-predi-apartamenta-1586780.html", "text": "/КРОСС/ Напускането на Нова телевизия доведе Мартин Карбовски до фалит. След пет годишен спор, продуцентите му от \"Телеман\" го осъдиха на последна инстанция за колосалната сума от 200 000 лева. Водещият ще трябва да се сбогува с апартамента и колата си. „Телемен\" заведоха дело срещу него, след като той внезапно ги напусна, преди договорът му да е изтекъл. Мартин се премести в несъществуващата днес ТВ 7, за многократно по-висока сума и дори стана продуцент на собственото си шоу. Срещу него бяха заведени три дела от прецаканите му работодатели.Скандалът гръмна преди около 5 години, но едва наскоро, съдът излязъл с решение по случая. То гласи, че журналистът дължи на бившите си продуценти 105 000 евро. Още преди две години те го осъдили на първа инстанция, а имуществото на телевизионера било запорирано. Под запор е апартаментът му от 194 кв.м. и колата му. Тъй като Карбовски нямал 200 бона накуп, този месец съдът е постановил оглед на дома му и продажбата на апартамента на търг, пише „Уикенд\". Преди години журналистът можеше да се похвали със завидно финансово състояние. Апартаментът си тогава закупил с кредити, които изплатил.", "date": "2018.10.20", "title": "Изхвърлиха Карбовски на улицата! Нова тв взима апартамента му "}
{"url": "http://www.cross.bg/devdzhi-afrika-godina-1586781.html", "text": "/КРОСС/ Най-младият милиардер в Африка Мохаммед Девджи бе освободен 10 дни след като въоръжени мъже го отвлякоха от луксозен хотел в столицата на Танзания Дар ес Салаам, съобщава Би Би Си. „Завърнах се вкъщи\", написа 43-годишният мъж в профила си в „Туитър\". Бизнесменът, чието състояние се оценява на 1,5 милиарда долара, благодари на полицията за положените усилия.   Към момента не са ясни подробности по освобождаването на Девджи или дали е бил платен откуп на похитителите.Мъжът е в добро здраве и има синини по ръцете и краката си - вероятно от белезниците, с които е бил вързан. Той е бил открит рано сутринта в събота в безпомощно състояние изоставен парцел край нощен клуб в Дар ес Салаам. Девджи бе отвлечен при пристигането си в луксозния хотел „Колизеум\" за сутрешната си фитнес тренировка на 11 октомври. Той е главен изпълнителен директор на \"МиТиЕл Груп\", която има клонове в 10 държави и интереси в селското стопанство, застраховането, транспорта, логистиката и хранителната индустрия. Според сп. „Форбс\" Девджи се нарежда на 17-о място в класацията на африканските милиардери. Между 2005 и 2017 година той е депутат, а през 2013 година става първия танзаниец, който се появява на корицата на сп. „Форбс\". Две години по-късно престижното издание го обяви за „Личност на годината в Африка\". Девджи е и основния акционер във футболния клуб „Симба\".", "date": "2018.10.20", "title": "Освободиха отвлечения в Африка милирдер Мохамед Девджи"}
{"url": "http://www.cross.bg/bulgariya-pargov-kaloyan-1586786.html", "text": "/КРОСС/ Повече държава - това е основната идея на „Визия за България\". Нашата цел е да предоставим на българското общество своята позиция за това, как трябва да се развива България през следващото десетилетие. Това каза лидерът на БСП - София Калоян Паргов в Казанлък по време на среща със социалистите от дискусионен клуб за лява политика „Георги Кирков\" и Движението на ветераните от БСП в града.„Самият документ „Визия за България\" представлява вижданията ни по различни въпроси в областта на демографията, икономиката, образованието, здравеопазването, културата и други. Нашето желание е да стартираме диалога с обществото, тъй като България е изправена пред тежко предизвикателство, което изисква национален консенсус\", каза Паргов и обясни, че става въпрос за едно предупреждение на учените, че около средата на века българският етнос ще бъде в малцинство. „Това се случва за първи път в 1 300-годишната история на България\", заяви той.„Ето защо е важен този документ. Важен е, защото предлага решения. Те се нуждаят от конкретизация, за да се превърнат в реални политики\", уточни Калоян Паргов. ", "date": "2018.10.20", "title": "Калоян Паргов: Повече държава – това е основната идея на „Визия за България“"}
{"url": "http://www.cross.bg/povredi-pozitziya-avtomobilite-1586782.html", "text": "/КРОСС/ Германската организация за контрол на качеството (TUV) избра петте автомобила на възраст до 10 години, които дават най-малко дефекти.Класацията е направена на основа на информация от дилърите в Германия за броя повреди на съответния модел, предава Automedia.На пета позиция е най-популярният автомобил на планетата - (на снимката), като при него за проблеми съобщават 19% от собствениците. Малко пред него - с 18%, е , който заема четвърто място.На трета позиция се нарежда  с резултат 16%, а на втора е друг японски модела - , при който повреди са отчетени при 15% от автомобилите.Начело в класацията на TUV 2018 г. за автомобилите с най-малък брой повреди отново е . При последното поколение на модела проблеми са открити при 10%. ", "date": "2018.10.20", "title": "TUV избра петте най-здрави коли за 2018 г."}
{"url": "http://www.cross.bg/kosmicheska-stantziya-soyuz-1586783.html", "text": "/КРОСС/ Космическият кораб „Союз МС-10\", който трябваше да отведе до Международната космическа станция (МКС) американския астронавт Ник Хейг и руския му колега Алексей Овчинин, бе принудена да осъществи аварийно кацане на 11 октомври.Изстрелването протече нормално от космодрума в Байконур в Казахстан. Кадрите, предавани на живо, показаха екипажа на борда на капсулата. Само две минути след старта обаче прозвучаха три кратки звукови сигнала, които бяха знак за аварийна ситуация. „Проблеми с двигателя, 2 минути и 45 секунди\", обяви със спокоен глас командирът на екипажа Алексей Овчинин. 47-годишният космонавт осъществява свой втори космически полет след мисията си на космическата станция през 2016 г.Аварийната система сработва безотказно и след няколко минути неизвестност, руската агенция „Роскосмос\" съобщи, че членовете на екипажа на „Союз МС-10\" са живи и с тях е установен контакт. Автоматичните спасителни системи се задействат веднага и корабът се спуска балистично на 20 км източно от Жезказган  в Казахстан. Малко след това американският астронавт Ник Хейг и руският космонавт Алексей Овчинин бяха извадени от спасителите от кораба „Союз МС-10\". „Екипажът напусна спускаемия апарат, самочувствието му се оценява като добро. Медиците не са наблюдавали някакви последствия от аварийната ситуация. Състоянието на екипажа не изисква специална хоспитализация и отделно наблюдение\", побърза да съобщи директорът на Института за медико-биологични проблеми към Руската академия на науките Олег Орлов.По време на аварийното кацане екипажът е понесъл натоварване от 6G без допълнителни проблеми. Но издържането на такива екстремни натоварвания се проверява още при подбора на космическите екипажи и при тренировките преди полета, припомни Орлов. „Те знаят какво да правят при такива ситуации и какво могат да изпитат. Претоварването, дори и в авариен режим, не им е създало допълнителни проблеми\", изтъкна той. Орлов отбеляза също, че екипажът е бил в скафандри, което допълнително е помогнало за понасянето на подобни натоварвания. Пред телевизия „Россия 24\" руският космонавт Алексей Овчинин пък сравни с „бетонен блок върху гръдния кош\" налягането върху тялото си при спешното кацане след аварията с ракетата „Союз\". „Налягането по време на спускането е от гърдите към гърба, така че си представете, че някой поставя върху гърдите ви огромен бетонен блок, чието тегло е 7 пъти по-голямо от вашето\", описа усещането той.Няколко дни след преживяното на пресконференция в Центъра за космически полети „Джонсън\" в Хюстън американският астронавт Ник Хейг призна, че не повярвал, че е възникнал проблем с ракетата-носител „Союз\". Запитан каква е била първата му мисъл след аварията, Хейг отговори, че помни неприятното усещане, след като станало ясно, че е отказал ускорителният блок. „До известна степен не можех да повярвам, че това е могло да се случи. Това бе изненадващо. Подобно нещо не се бе случвало от 35 години\", каза той.Заради аварийното кацане Русия официално съобщи, че временно спира пилотираните полети. Информиран за аварията, екипажът на Международната космическа станция промени работния си план. „Има достатъчно запаси на Международната космическа станция от храна, вода, кислород и гориво до лятото на 2019 г. Ще стигнат за половин година, до лятото на следващата година\", увери ръководителят на полетите на руския сегмент от станцията, космонавтът Владимир Соловьов.В момента на станцията работят руският космонавт Сергей Прокопиев, астронавтът от Европейската космическа агенция Александър Герст и астронавтката от НАСА Серена Ауньон. По план те трябва да се върнат на Земята през декември, но може да се наложи да останат в орбиталната станция още известно време.На Земята след аварията веднага бе сформирана държавна комисия, която да разследва случилото се с ракетата носител „Союз-ФГ\". Тя започна работа с изучаването на телеметричните данни, съобщи Дмитрий Рогозин, ръководител на Роскосмос.Роскосмос планира три безпилотни старта на ракетите-носители до края на годината, преди изстрелването на следващата пилотирана мисия с кораба „Союз\", съобщи изпълнителният директор на пилотираните програми към руското космическо ведомство Сергей Крикальов.„Стартът на ракетите-носители ще бъде осъществен след като комисията уточни какъв е проблемът, предизвикал неотдавнашната авария. Ще бъдат взети всички мерки, за да не се допуснат в бъдеще подобни инциденти\", заяви той.„По съществуващите правила преди следващия пилотиран полет, трябва да има поне един безпилотен старт след аварията. Ние планираме цели три преди следващата мисия до Международната космическа станция през декември. Един от космодрума Куру във Френска Гвиана, един на безпилотен апарат и един с товарния кораб \"Прогрес\". Необходимите потвърждения ще бъдат повече от достатъчни, преди старта на следващия екипаж\", информира още Крикальов.Междувременно стана ясно,че следващият екипаж, който ще полети към Международната космическа станция през декември, остава същият.„Точната дата на старта на следващата експедиция още не е известна. Известно е само, че засега изстрелването е планирано за месец декември. Съставът на екипажа остава същият, какъвто беше предварително определен - Олег Кононенко (Роскосмос), Ан Макклейн (НАСА) и Давид Сен-Жак (Канадска космическа агенция)\", потвърдиха от Центъра за подготовка на космонавтите.Източник: БТА\n\t\t\t\t\t", "date": "2018.10.20", "title": "Какво се случи при изстрелването на космическия кораб „Союз МС-10”? (видео)"}
{"url": "http://www.cross.bg/tyrizum-spryamo-evro-1586785.html", "text": "/КРОСС/ За периода януари-август 2018 г. приходите от международен туризъм в България възлизат на над 2,8 млрд. евро, като ръстът спрямо същия интервал на миналата година е 7,2%, сочи последната информация на БНБ.Новите данни потвърждават, че българският туризъм се развива с устойчив възходящ тренд и рекордните резултати през последните три години не са случайни. Те доказват ефективността на нашата политика съвместно с бизнеса и общините да предлагаме конкурентни услуги с високо качество, коментира министърът на туризма Николина Ангелкова.   Високи са показателите и за лятото. През периода юни-август 2018 г. приходите от международен туризъм възлизат на малко над 2 млрд. евро, като увеличението спрямо същите месеци на 2017 г. е 5,8%, показват още данните на БНБ. Само за август 2018 г. тези постъпления надхвърлят 780 млн. евро, като ръстът спрямо август 2017 г. е 5%.", "date": "2018.10.20", "title": "БНБ: Приходите от международен туризъм у нас нарастват със 7,2% "}
{"url": "http://www.cross.bg/detza-yvrezhdaniya-simeonov-1586767.html", "text": "/КРОСС/ „Националният фронт за спасение на България остро осъжда манипулацията на думи на вицепремиера Валери Симеонов и използването на децата с увреждания за политически цели, а именно дестабилизация на правителството\". Това се казва в позиция на партията, изпратена до медиите.В интервю Симеонов коментира за майките на деца с увреждания, че са „...една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство и грижа за тях...\".От Брюксел премиерът Бойко Борисов се извини от името на цялото правителството, а още вчера във „Фейсбук\" Симеонов написа, че не се отказва от нито една своя дума. „НФСБ не поставя под въпрос болката на всички майки на деца със специални потребности или съдбата на всички хора с увреждания в България. Лидерът на НФСБ също не е поставял под съмнение здравния статус на безспорно болните деца, но с израза „уж\" се е възмутил от недопустимия стремеж на някои майки-лидери на протеста и председатели на опозиционни партии да използват нещастието на тези деца за комерсиални и политически цели\", се изтъква в позицията.От партията са категорични, че злоупотребата с нещастието на децата с увреждания е недопустима. НФСБ настоява тези най-уязвими членове на нашето общество да не бъдат използвани за политически цели под никаква форма, се посочва още в съобщението.„Проведената лъжлива медийна кампания, ваденето на думи от контекста, безсрамното яхване на проблема с тежки случаи на деца с увреждания от опозицията начело с БСП е позор за парламентаризма и политическия живот в България\", изтъкват също от НФСБ. ", "date": "2018.10.20", "title": "НФСБ: Валери Симеонов не е поставял под съмнение здравния статус на болните деца "}
{"url": "http://www.cross.bg/lydogoretz-levski-antoni-1586769.html", "text": "/КРОСС/ Голямото дерби от 12-ия кръг на Първа лига ще противопостави отборите на Лудогорец и Левски. Двата тима ще се изправят един срещу друг на стадиона в Разград, в събота, 20 октомври. Мачът е от 20.00 часа и ще можете да го проследите по DIEMA SPORT, PLAY DIEMA XTRA и GONG.BG.Топ отборите, които заемат първо и второ място във временното класиране на шампионата, ще бъдат ръководени от главния съдия Георги Кабаков.Любопитен факт е, че при победа над „сините\" Лудогорец ще стане лидер в класирането за първи път през сезона. През миналия сезон пое водачеството след 11-ия кръг, за да не го изпусне до края.В същото време обаче обстановката в Левски изглежда далеч по-спокойна от тази в Разград, заради треньорската рокада, която предстои в Лудогорец. Пауло Аутуори ще води шампионите за последно именно срещу „сините\", а след това щафетата ще поеме Антони Здравков. Спортният директор Методи Томанов също се раздели с „орлите\". Очаква се обаче Елин Топузаков да влезе в щаба на Антони Здравков.След наказание в центъра на отбраната се завръща Козмин Моци. Бранителят ще стане едва третият играч в клубната история на Лудогорец със 150 мача в елита.Старши треньорът на Левски Славиша Стоянович има известни проблеми с контузени играчи. Давид Яблонски изпитва болки в областта на адукторите, но най-вероятно ще бъде на линия срещу Лудогорец. Паулиньо обаче е с контузия, а под въпрос е Богдан Вашчук. Решението, дали ще вземат участие, най-вероятно ще бъде взето в последния момент.Готови за игра са Станислав Костов и Габриел Обертан, а Ейолфсон ще премине фитнес тест, за да се види състоянието му преди важния двубой.Отборът на Левски не само ще защитава своята чест в този мач, но има да се справя с негативна серия. Тимът няма победа в последните си 7 шампионатни срещи с разградчани - 4 загуби и 3 ремита.Битката ще се води на още един фронт. След 11 кръга първото място при стрелците си делят острието на Левски Станислав Костов и щатният голаджия на Лудогорец Клаудиу Кешеру. И двамата имат по 8 попадения, като другото общо помежду им е, че никой от тях дотук не е реализирал от дузпа. ", "date": "2018.10.20", "title": "Голямото дерби по върховете изправя Лудогорец срещу Левски"}
{"url": "http://www.cross.bg/google-ppilozheniya-tolova-1586770.html", "text": "/КРОСС/ Heoтдaвнa ce пoяви инфopмaция, чe Gооglе cъвceм cĸopo възнaмepявa дa зaпoчнe дa взeмa пapи oт пpoизвoдитeлитe нa cмapтфoни зa възмoжнocттa дa инcтaлиpaт и изпoлзвaт пpилoжeниятa и ycлyгитe нa интepнeт гигaнтa. Πoпyляpният yeб пopтaл Тhе Vеrgе пoпaднa нa дoĸyмeнт, пoĸaзвaщ цeнитe нa бeзплaтнитe дoceгa ycлyги и пpилoжeния, пише сайта Калдата. Цeнaтa нa лицeнзa e paзличнa в зaвиcимocт oт гpaфичнaтa плътнocт нa диcплeя:Haд 500 ррі - $40Oт 400 дo 500 ррі - $20Πoд 400 ррі - $10Имeннo c тoлĸoвa щe ce пoвиши ceбecтoйнocттa нa cмapтфoнитe. Πo вcяĸa вepoятнocт, избpaнa e имeннo гpaфичнaтa плътнocт, пoнeжe тя пoĸaзвa ĸлaca нa ycтpoйcтвoтo. Koлĸoтo e пo-виcoĸa, тoлĸoвa cмapтфoнът e пo-cĸъп и цeнaтa лицeнзa пo-мaлĸo ce oтpaзявa нa ĸpaйнaтa цeнa. Πpoизвoдитeлитe мoгaт дa ce oтĸaжaт oт плaщaнeтo нa тeзи лицeнзи, нo тoгaвa щe тpябвa дa ce oтĸaжaт и oт Gооglе Рlау, YоuТubе, Марѕ и т.н.Gооglе щe взeмa лицeнзни тaĸcи caмo oт cмapтфoнитe, пpoдaвaни в Eвpoпeйcĸoтo иĸoнoмичecĸo пpocтpaнcтвo. Ho cъщecтвyвa гoлямa вepoятнocт дa ce вдигнaт цeнитe нa мoбилнитe ycтpoйcтвa в цeлия cвят.Дa cи пpипoмним, чe пpeз мeceц юли тaзи гoдинa Eвpoĸoмиcиятa глoби Gооglе c 4,3 милиapдa eвpo ($5 милиapдa) зa тoвa, чe ĸoмпaниятa диĸтyвa нa пpoизвoдитeлитe нa Аndrоіd ycтpoйcтвa, ĸoи пpилoжeния дa бъдaт инcтaлиpaни и ĸoи нe. Gооglе щe oбжaлвa тoвa peшeниe пpeд виcшecтoящa инcтaнция. ", "date": "2018.10.20", "title": "Поскъпват смартфоните от платените приложения на Google"}
{"url": "http://www.cross.bg/shymen-smyadovo-ii--1586764.html", "text": "/КРОСС/ От 12 ч. до 14 ч. днес ще бъде спряно движението на всички моторни превозни средства през Ришкия проход - път II-73 Шумен - Карнобат, съобщават от АПИ. Ограничението е по искане на „Пътна полиция\" - Шумен и Окръжна прокуратура - Шумен за извършването на следствен експеримент при 23-ти километър в близост до кръстовището за Смядово - път III-7302 Смядово - Велики Преслав. Алтернативните маршрути на път II-73 Шумен - Карнобат са проходите „Айтоски\", „Републиката\" и „Котленски\".Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ - www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.10.20", "title": "Спират движението в Ришкия проход заради следствен експеримент"}
{"url": "http://www.cross.bg/zhenite-muzhete-sravnenie-1586801.html", "text": "/КРОСС/  През 2014 мъжете с наднормено тегло в ЕС са са 57% от мъжете в сравнение с 44% от жените. Това показват данните от изследването \"Животът на жените и мъжете в Европа - статистически портрет 2018\" на Евростат, представено от Националния статистически институт. Пропорциите между държавите членки варират за мъжете от 52% в Холандия и Франция до 66% в Хърватия, а за жените - от 35% в Италия до 54% в Малта.Изследването съдържа и данни за редовната физическа активност. В ЕС през 2014 г. 36% от мъжете са отделили 150 или повече минути седмично за спортни и физически дейности, които не са свързани с работа, в сравнение с 26% от жените. Делът на мъжете варира от 14% в Румъния до 55% във Финландия, а на жените от - 4% в Румъния до 57% в Дания.Съществуват големи различия между жените и мъжете, а също и между държавите членки, при консумацията на алкохол, цигари, плодове и зеленчуци. През 2014 г. в ЕС по-голям дял от мъжете в сравнение с жените употребяват алкохол всяка седмица (38% от мъжете на 18 и повече години в сравнение с 23% от жените на същата възраст). Сред държавите членки делът на мъжете варира от 21% в Латвия до 52% в Обединеното кралство, а за жените - от 5% в Румъния и Литва до 40% в Обединеното кралство.По-голям дял от мъжете в сравнение с жените в ЕС са пушачи (24% от мъжете на възраст над 18 години са ежедневни пушачи в сравнение с 16% от жените на същата възраст). Делът на мъжете варира от 10% в Швеция до 40% в Кипър, а на жените - от 9% в Румъния до 23% в Австрия.За разлика от употребата на алкохол и тютюнопушенето редовната консумация на плодове и зеленчуци се счита за важен елемент на здравословна и балансирана диета. В ЕС през 2014 г. 54% от жените и 49% от мъжете консумират една до четири порции плодове и зеленчуци дневно. Делът на мъжете варира от 26% в Холандия до 70% в Белгия, а на жените - от 32% в Холандия до 73% в Белгия.При общуването, например срещи с приятели, както и при културните навици също се наблюдават различия между двата пола. Четенето на книги е по-често срещано сред жените отколкото сред мъжете в ЕС (42% от жените и 31% от мъжете през 2013 г.), както и посещаването на представления на живо (30% от жените и 28% от мъжете през 2015 година). Културните навици, като например посещенията на кинопрожекции (29% от жените и 27% от мъжете) и на културни обекти (28% от жените и 27% от мъжете) или срещи с приятели (24% от жените и 23% от мъжете), са много сходни сред жените и мъжете. Посещенията на спортни събития обаче са по-чести сред мъжете отколкото сред жените (21% от мъжете и 13% от жените) в ЕС.Жените използват интернет повече за участие в социалните мрежи, а мъжете - за четене на новини. Жените в ЕС използват интернет по-малко отколкото мъжете (79% от жените на възраст между 16 и 74 години са използвали интернет поне веднъж седмично през 2017 г. в сравнение с 82% от мъжете на същата възраст. Процентът на жените в ЕС, които четат новини онлайн е по-малък в сравнение с този на мъжете (70% от жените и 75% от мъжете, използвали интернет през последните три месеца през 2017 г) и които извършват интернет банкиране (60% от жените и 63% от мъжете).Няма голяма разлика при използването на интернет за изпращане и получаване на електронни съобщения (86% от жените и 87% от мъжете), докато при използването на интернет за телефонни разговори (по 46% от жените и мъжете) и търсене на работа (по 20% от жените и мъжете) и двата пола използват интернет еднакво.От друга страна, по-голям дял от жените са използвали интернет за участие в социални мрежи (67% от жените и 63% от мъжете).По-голям дял от жените купуват дрехи онлайн, а от мъжете - електронно оборудване. Мъжете са малко по-активни в онлайн пазаруването от жените (през 2017 г. 66% от жените - потребители на интернет, са пазарували онлайн в сравнение с 69% от мъжете. Но жените и мъжете купуват различни стоки. Много повече жени отколкото мъже купуват дрехи по интернет (70% от жените в сравнение с 58% от мъжете, пазаруващи онлайн), докато мъжете купуват повече електронно оборудване (32% от мъжете и 17% от жените, пазаруващи онлайн) и филми (32% от мъжете и 24% от жените, пазаруващи онлайн).По-малка е разликата при закупуването на домакински стоки онлайн (съответно 45% от жените и 47% от мъжете, пазаруващи онлайн), резервации за пътуване и настаняване (съответно 53% и 54%), докато при онлайн пазаруването на билети за различни събития няма разлика между жените и мъжете - по 39%.Във всички държави членки много по-голям е делът на жените отколкото на мъжете, които полагат грижи за децата, готвят и извършват домакинска работа. През 2016 г. в ЕС 92% от жените на възраст между 25 и 49 години (с деца под 18 години) се грижат за децата си ежедневно в сравнение с 68% от мъжете. Сред държавите членки най-големи различия между жените и мъжете са наблюдавани в Гърция - 95% от жените и 53% от мъжете, и Малта - съответно 93% и 56%, докато най-малките разлики са установени в Швеция - 96% от жените и 90% от мъжете, и Словения - съответно 88% и 82%. За домакинската работа и готвенето разликите са още по-големи. В ЕС през 2016 г. 79% от жените са готвели и/или са извършвали домакинска работа ежедневно в сравнение с 34% от мъжете. Най-голяма е разликата между жените и мъжете в Гърция - 85% от жените и 16% от мъжете, и Италия - съответно 81% и 20%, а най-малка е в Швеция - 74% от жените и 56% от мъжете, и Латвия - съответно 82% и 57%.Източник: Дневник", "date": "2018.10.20", "title": "Близо половината европейци са с наднормено тегло"}
{"url": "http://www.cross.bg/aligator-durzhi-tazi-1586771.html", "text": "/КРОСС/ Дуейн Джонсън се похвали в Инстаграм с нова снимка, на която седи над голям алигатор и държи устата му с голи ръце.В текста под снимката той признава, че винаги е имал странен вкус за забавление, но също така си спомня времето, когато е оседлал друг алигатор и се е превърнал в герой на квартала. \"Спомням си, когато във Флорида оседлах един алигатор, великият Бърт, който отхапа седем човешки ръце и 47 пръста. Моето разбиране за забавление винаги е било спорно, а сега се държи на текилата, трябва да играя с крокодила\", пише актьорът.И въпреки че мнозинството написа, че е велик, не на всички им допадна това и многобройни любители на животни изригнаха с възмущение. \"Повече от 100 милиона души те обичат и ти се възхищават и сред тях има деца, от тази картина ще разберат, че такова поведение към животните е приемливо.Помисли малко за своето его,\" \"Животните не са играчки, обичам те, но с това много ме разочарова \",\" Сигурен съм, че алигаторът не се радваше на това \",\" Няма нищо, което да ни развълнува на тази снимка. Не ми харесва как се показваш. \"\" По-добър си от това \", те бяха част от коментарите.", "date": "2018.10.20", "title": "Скалата обязди алигатор  "}
{"url": "http://www.cross.bg/bochkaryov-norvegiya-rysiya-1586772.html", "text": "/КРОСС/ Русия очаква официални извинения от Норвегия заради фалшивите обвинения срещу свой гражданин в шпионаж. Това заяви руското министерство на външните работи в изявление, цитирано от ТАСС.В текста се посочва, че Михаил Бочкарьов, сътрудник на апарата на Съвета на Федерацията, горната камара на руския парламент, е бил освободен вчера. Той се намира на територията на посолството на Русия в Норвегия, където получава необходимото му съдействие, и планира да замине за Москва днес. Бочкарьов бе задържан на 21 септември на летището на норвежката столица Осло. Той бе заподозрян, че по време на международен семинар в парламента на Норвегия е събирал данни от безжичната мрежа в сградата.В четвъртък норвежки съд реши да освободи Бочкарьов, тъй като срещу него не са били открити допълнителни доказателства. Разузнаването обжалва това решение, но след това оттегли жалбата си, без да посочи причини.По-рано се обсъждаше възможността Бочкарьов да бъде разменен за норвежец, задържан в Русия от април по обвинения в шпионаж.Русия очаква официални извинения от Норвегия заради фалшивите обвинения срещу свой гражданин в шпионаж. Това заяви руското министерство на външните работи в изявление, цитирано от ТАСС.В текста се посочва, че Михаил Бочкарьов, сътрудник на апарата на Съвета на Федерацията, горната камара на руския парламент, е бил освободен вчера. Той се намира на територията на посолството на Русия в Норвегия, където получава необходимото му съдействие, и планира да замине за Москва днес.Бочкарьов бе задържан на 21 септември на летището на норвежката столица Осло. Той бе заподозрян, че по време на международен семинар в парламента на Норвегия е събирал данни от безжичната мрежа в сградата.В четвъртък норвежки съд реши да освободи Бочкарьов, тъй като срещу него не са били открити допълнителни доказателства. Разузнаването обжалва това решение, но след това оттегли жалбата си, без да посочи причини.По-рано се обсъждаше възможността Бочкарьов да бъде разменен за норвежец, задържан в Русия от април по обвинения в шпионаж. ", "date": "2018.10.20", "title": "Русия чака извинение от Норвегия заради обвинения в шпионаж руснак"}
{"url": "http://www.cross.bg/severin-kokinov-otbelyaza-1586773.html", "text": "/КРОСС/ Обвиненият за убийството на Виктория Маринова - Северин Красимиров, няма друга алтернатива, освен да съжалява. Очевидно цели по-малко наказание. Това каза в предаването „Тази събота\" по bTV Николай Кокинов, адвокат и бивш софийски градски прокурор.Той прогнозира, че ако Северин продължи със самопризнанията, ще получи най-вероятно присъда от 30 години затвор. „Ако той действително съжаляваше, първо, нямаше да се стигне до този резултат, и второ - щеше да се предаде, а не да бяга в Германия\", смята Кокинов.Според него Северин е бил привлечен или от предмет, който е искал да отнеме от Виктория Маринова, или чисто полово.Делото няма да е лесно, защото фокусът на обществото е върху този случай, отбеляза бившият градски прокурор.Кокинов защитава Цвета Таскова, която участва в катастрофата на магистрала „Тракия\", при която загинаха 6 души, а над 20 бяха ранени. Другата седмица предстои предяване на прецизирано обвинение.  „Съдебно-техническата експертиза, която посочва причините за катастрофата, явно е готова, след като ги викат, но аз нямам достъп до нея на този етап от процеса. Когато се запозная с нея, ще имам някакво становище\", отбеляза адвокатът. ", "date": "2018.10.20", "title": "Прокурор Кокинов: Съжаленията на Северин Красимиров целят по-малко наказание"}
{"url": "http://www.cross.bg/tryd-selo-raiiona-1586775.html", "text": "/КРОСС/ За пореден път жителите на Труд ще протестират срещу централата, която произвежда електричество от биомаса в покрайнините на пловдивското село.Хората ще изразят недоволството си от замърсяването на въздуха в района като проведат и шествие, което се очаква за кратко да блокира движението по пътя Пловдив - Карлово.Протестиращите настояват за оставките на министрите на околната среда и водите и на земеделието - Нено Димов и Румен Порожанов, както и на директора на Регионалната инспекция по околната среда и водите - Стефан Шилев.\"Производството на топло и електроенергия от биомаса у нас е една опорочена, побългарена и неефективна практика, която става все по-проблемна за населението поради липсата на експертност в изграждането на тези обекти и най вече поради липсата на работещи инструменти за контрол на този тип производства\", казват от сдружението с нестопанска цел \"Бъдеще за село Труд\". Те очакват в днешният протест да се включат и представители на още седем населени места в страната с подобни проблеми.Междувременно от пловдивската екоинспекция заявиха, че от началото на годината до момента са извършени шест проверки на централата в село Труд - четири, от които по сигнали. При нито една не е отчетено наличието на неприятни миризми в района. ", "date": "2018.10.20", "title": "Протест зарали електроцентрала блокира пътя Пловдив - Карлово"}
{"url": "http://www.cross.bg/obyasni-zdraveopazvaneto-samo-1586776.html", "text": "/КРОСС/ \"Решаването на проблемите в здравеопазването не търпи отлагане\". Това заяви пред Нова телевизия народният представител от ПГ на \"БСП за България\" проф.Георги Михайлов.  Той  обясни, че вотът на недоверие е нормален инструмент за една демократична държава,  чрез който опозицията поставя сериозни въпроси в социалния и икономическия живот на страната. \"Смисълът на този вот не беше само да се направи аритметична сметка- кой ще застане зад правителството и кой против. За нас беше важното да се постави един проблем, който от безотговорно дълго време, седи безобразно нерешен\", обясни той. Социалистът припомни, че от началото на 44-тото НС, ПГ на левицата поставя този проблем последователно  в пленарна зала и има признание от министъра на здравеопазването, че системата е болна. \"За съжаление, 9 месеца след това признание, бяха представени промени, изработени на тъмно, само на здравноосигурителния модел, но не и на здравеопазването\", коментира той. Проф. Михайлов обясни, че това, на практика, няма да реши по никакъв начин сериозните въпроси, които стоят в тази сфера.  Той подчерта, че само след няколко дни, ще започне обсъждане на новата на бюджетна година в парламента, а предложенията са за 2020г. \"Вървим в повторение на едни и същи полуистини и дълъг разговор. Българското здравеопазване вече няма нужда от това, а от оптимални, ясни решения, тъй като проблемите не търпят отлагане\", категоричен бе той.Михайлов обясни, че в последните 10 години, всяка една област на управлението е била доминирана от една политическа сила. Според него, когато човек се опитва да реши проблеми  за такъв дълъг период, няма как обществото да го оправдае, когато дойде да се покае пред очите на гражданите и каже: \"Ние всички сме виновни\". \"Състоянието е тежко - фалират много общински болници, в критичното състояние са много областни болници, а дълговете им нарастват и са вече около 500 млн. лв, въпреки приказките, че са намалели. Всички тези проблеми са сериозни и реални- няма как да говорим повече, че вината е само в миналото.  Трябва да потърсим ясно алтернативи\", заяви той. Проф. Георги Михайлов обясни, че има две предложения, които са застъпени във \"Визия за България\" в сферата на здравеопазването - болници да не са търговски дружества и да има реално остойностяване на лекарския труд.", "date": "2018.10.20", "title": "Георги Михайлов: Решаването на проблемите в здравеопазването не търпи отлагане"}
{"url": "http://www.cross.bg/vremeto-duzhd-stranata-1586759.html", "text": "/КРОСС/ Топлите есенни дни са към края си, предстои сериозна промяна на времето. Есента ще донесе облаци, валежи и понижение на температурите в следващите дни. Това показват средносрочните модели за времето.Още днес времето над по-голямата част от страната ще бъде облачно, на места се очакват дори превалявания от дъжд. Максималните температури обаче ще останат сравнително високи - до 16-21 градуса.Облачно ще остане и в неделя, понеделник и вторник. Валежи от дъжд вече ще има на повече места в страната. Очакванията за преваляванията са по различно време и с различна интензивност. Ще се усети и понижението на максималните дневни температури.След сряда валежите ще спрат и до края на следващата седмица се очаква времето да остане сухо и без превалявания. В сряда и четвъртък обаче ще бъде и ветровито. Във високите полета на Западна България дневните температури ще достигат 10-13 градуса, по-топло ще бъде в низините на Южна България - до 15-16 градуса.Следващата седмица във високите части на планините - над 2000 м, се очаква да падне и първия сняг.", "date": "2018.10.20", "title": "Идва захлаждане и дъжд"}
{"url": "http://www.cross.bg/fond-dohodnost-yasno-1586806.html", "text": "/КРОСС/ Над 2,92 млрд. лв. има в Държавния фонд за гарантиране устойчивост на държавната пенсионна система, известен като Сребърен фонд към края на септември, става ясно от данни на Министерството на финансите, публикувани на сайта на ведомството.От тази сума 2,904 млрд. лв. са оформени в годишни депозити в Българска народна банка с решения на Управителния съвет на фонда.Трансферираните през юли средства към гаранционния фонд от фонд \"Пенсии\" в ДОО са в размер на 6,11 млн. лв. Месец по-рано трансферът е бил в размер на 7,1 млн. лв., а за цялото второ тримесечие - 113,4 млн. лв. За 2017 г. трансферът е близо 128 млн. лв., става ясно още от данните.Както през последните няколко години, така и към края на юни 2018 г. парите за пенсии са с нулева доходност. Консервативната инвестиционна политика, с която се управлява фондът обаче, осигурява постигането на положителна реална доходност, т.е. на доходност, надхвърляща темпа на инфлация за определен период.На 3 октомври Министерският съвет прие Дългосрочната инвестиционна политика на Държавния фонд за гарантиране устойчивост на държавната пенсионна система и Средносрочната стратегия за инвестиране на средствата на фонда за периода 2019-2021 г.От стратегическите документи става ясно, че ще бъде запазен и през следващата година прилагания досега консервативен подход за управление на активите, при спазване на принципите за надеждност, ликвидност и прозрачност.Настоящите пазарни условия не предполагат реализирането на висока доходност при желаните ниски нива на инвестиционен риск, поради което най-добрата алтернатива за инвестиране на средствата на Фонда ще продължи да бъде под формата на депозит в Българската народна банка или други инструменти по сметки в нея. ", "date": "2018.10.20", "title": "В Сребърния фонд има вече близо 3 милиарда лв. резерв"}
{"url": "http://www.cross.bg/taiivan-kitaii-nezavisimost-1586814.html", "text": "/КРОСС/ Няколко хиляди привърженици на независимостта на Тайван се събраха в Тайпе днес да протестират срещу \"тормоза\" от Пекин и призоваха за референдум за официално обявяване на независимост на самоуправляващия се остров от Китай, предаде Ройтерс. Днешният протест е един от най-големите тази година в Тайван. Организиран е от група, наречена Формоза Алианс, основана преди шест месеца. Протестиращите са се събрали пред централата на партията на президента Цай Ингвен Демократична прогресивна партия.Отношенията с Пекин се влошиха, откакто президент стана Цай Ингвен през 2016 година. Китай подозира, че тя иска да постигне официална независимост на острова.Китай смята Тайван за своя провинция и никога не се е отказвал от употребата на сила за връщането на демократичен Тайван под контрола си, отбелязва Ройтерс. Тази година Китай засили военния и дипломатически натиск, извършвайки въздушни и морски военни учения около острова и убеждавайки три от правителствата, които все още подкрепят Тайван, да оттеглят поддръжката си.Протестиращите настояват правителството да окаже отпор на Пекин и защитават идеята за референдум за независимост, за да не бъде \"погълната\" държавата им. Някои от демонстрантите днес носеха плакати, на които се четеше:\"Без повече тормоз, без повече анексирания\". ", "date": "2018.10.20", "title": "Хиляди призоваха за референдум за независимост на Тайван от Китай "}
{"url": "http://www.cross.bg/investitzii-bulgariya-godina-1586753.html", "text": "/КРОСС/Преките чуждестранни инвестиции (ПЧИ) в България за периода януари-септември са едва 230 млн. евро. Данните на БНБ показват, че спрямо същия период на миналата година има трикратно намаление. Трябва обаче да се има предвид, че статистиката за ПЧИ се ревизира всеки месец, а окончателните данни се обявяват с 3-годишно закъснение.Това е причината числата за миналата година да са ревизирани значително нагоре, като за първите 8 месеца на 2017 г. вече инвестициите са 812 млн. евро. Въпреки това едва ли ще бъде компенсирано изоставането дори след множеството предстоящи ревизии.Малката сума на чуждите инвестиции в българската икономика е само един от проблемите. Данните за вида на инвестициите показват категоричното нежелание на вече присъстващи у нас инвеститори да останат да работят в страната. Така наречените инвестиции в дялов капитал са отрицателни, т.е. инвеститорите или разпродават активите си у нас, или прекратяват дейността си в страната.Показателни за нежеланието на чуждите инвеститори да останат в България са намеренията на собствениците на ЧЕЗ, на „Нова телевизия\", на „Теленор\" и на др. да продадат бизнеса си в България. ", "date": "2018.10.20", "title": "Чуждите инвестиции намаляват тройно"}
{"url": "http://www.cross.bg/london-referendym-vtori-1586815.html", "text": "/КРОСС/ Протестиращи излязоха по улиците на Лондон с искане за втори референдум за сделката по излизането на страната от ЕС. Според организаторите митингът в Лондон е събрал 600 хиляди души. Те поискаха да има още един референдум, на който британците да кажат дали са съгласни с финалното споразумение с Европейския съюз за излизането от общността.По първоначални оценки се очакваше в демонстрацията да се включат около 100 000 души. Обявената бройка е неофициална. Лондонската полиция не предоставя редовно данни за броя на участниците в протестни прояви.Някои от участниците в протестната акция дори скандираха за ново гласуване за напускане на Евросъюза, което правителството вече отхвърли като вариант. На митинга имаше много депутати от двете големи партии, а речите бяха открити от кмета на Лондон Садик Кхан.Ruptly припомня, че лидерите на Европейския съюз посрещнаха със скептицизъм последните предложения на британския премиер Тереза Мей за Brexit. Правителството в Лондон отхвърли идеята за втори референдум по въпроса.", "date": "2018.10.20", "title": "Стотици хиляди на поход срещу Brexit в Лондон "}
{"url": "http://www.cross.bg/tir-avarira-na-putya-vidin-montana-1586761.html", "text": "/КРОСС/ Шофьорите да се движат с повишено внимание по път I-1 Видин - Монтана в участъка Бела - Скомля поради аварирал ТИР.  Стеснена е едната лента за движение, а трафикът се регулира от Пътна полиция.", "date": "2018.10.20", "title": "ТИР аварира на пътя Видин-Монтана"}
{"url": "http://www.cross.bg/merkyriii-satelitite-planetata-1586794.html", "text": "/КРОСС/ Два сателита, съвместна европейско-японска разработка, поеха към Меркурий - планетата, разположена най-близо до Слънцето, съобщава Би Би Си. Космическата мисия, известна като BepiColombo, излетя с ракета „Ариана\", от космодрума в Куру, Френска Гвиана в Южна Америка. На сателитите ще са необходими около 7 години, за да достигнат крайната си цел. Когато достигнат планетата целта им ще бъде да извършат наблюдения, които ще доведат до разрешаването на редица научни спорове. Един от тях е свързан с прекалено голямото ядро на планетата, съставено изцяло от желязо, което представлява около 60 процента от масата на Меркурий, предаде БГНЕС. Учените и до момента не могат да дадат логично обяснение на факта, че малката планета има само тънка външна обвивка от скали.От центъра за контрол на мисията в германския град Дармщад заявиха, че сателитите са изведени в правилната посока за дългото пътуване. За пръв път Европейската и Японската космически агенции изпращат мисия до Меркурий. НАСА вече има подобни изследвания, направени от сондата \"Маринър 10\" през 70-те години на миналия век и от сондата „Вестител\", изпратена там преди десетилетие. Новата космическа мисия обаче има по-добро оборудване и ще остане в орбита около Меркурий за по-дълго време. Самото възникване на планетата е основният въпрос, на който ще се търси отговор. Според учените днешното плътно ядро на планетарното тяло не отразява състоянието му при неговото създаване. Възможно е Меркурий да е възникнал като планета доста далеч от Слънцето и впоследствие да е изменил траекторията си - вероятно след сблъсък с друго космическо тяло, което да го е доближило до звездата в центъра на нашата галактика. Това може би обяснява загубата на повечето външни слоеве от обвивката на планетата - които са били унищожени при сблъсъка. Новата космическа мисия ще прелети край Земята, Венера и Меркурий, възползвайки се от гравитационните им полета, за да намали леко скоростта си и през 2025 година ще се позиционира в орбита около горещата и най-малка планета в Слънчевата система. Именно горещината ще е най-големият проблем за сателитите, тъй като макар да се намира на 58 милиона километра от Слънцето, жегата на Меркурий е сравнявана с горещината в пещ за пици. Затова и обвивките на сателитите са изградени така, че да издържат на температури от над 400 градуса по Целзий.Космическата мисия до Меркурий е на стойност над 3 милиарда евро. Европейската и японската космическа агенции са вложили около 1,65 милиарда евро в разработването на сателитите. Отделно националните космически агенции на европейските страни също са допринесли за оборудването на мисията. Сумата покрива периода от одобряването на мисията през 2007 година до нейното приключване през 2025 година. За сравнение парите, вложени в проекта могат да платят заплатите на няколко футболни отбори от Английската висша лига за няколко сезона. ", "date": "2018.10.20", "title": "Изстреляха два сателита към Меркурий  "}
{"url": "http://www.cross.bg/simeonov-natzionalnata-mrezha-1586796.html", "text": "/КРОСС/ В отворено писмо до премиера Бойко Борисов и до вицепремиера Валери Симеонов Националната мрежа за децата настоява за незабавната оставка на Симеонов заради коментарите му за родителите на деца с увреждания.\"Скандалното му изявление е не само крайно неадекватно в ситуация, в която месеци наред се търси решение за едни от децата и родителите с най-труден живот у нас, то е недопустимо за държавник, който трябва да служи на народа си\", се казва в позицията.Националната мрежа, която обединява близо 150 организации и подпомага работата на 8 големи ведомства и министерства, обяви, че спира подкрепата си за правителството, докато Симеонов е на поста си.Вчера майките на деца с увреждания от палатковия лагер пред Народното събрание поискаха оставката на Симеонов.В понеделник те излизат на протест пред Министерския съвет с искане за оттеглянето на вицепремиера. ", "date": "2018.10.20", "title": "Националната мрежа за децата настоява за незабавната оставка на Валери Симеонов"}
{"url": "http://www.cross.bg/meteorit-dolara-zemyata-1586754.html", "text": "/КРОСС/5,5-килограмов къс от лунна скала, който паднал на Земята като лунен метеорит, бе продаден за 612 500 долара на търг на аукционна къща \"Ар Ар окшънс\", предаде Асошиейтед прес.Парчето скала е съставено от 6 фрагмента, които съответстват идеално едно на друго и са свързани като елементи от пъзел. От тръжната къща със седалище в Бостън прогнозираха, че лотът може да намери купувач за 500 000 долара.Лунният метеорит бил открит миналата година в отдалечен район в Мавритания.Смята се, че става въпрос за най-значимия откриван някога лунен метеорит заради размерите му и частичното стопената му повърхност в резултат на топлината, която оставила своя отпечатък върху скалата при падането ѝ на Земята. ", "date": "2018.10.20", "title": "Лунен метеорит бе продаден за над 600 000 долара на търг "}
{"url": "http://www.cross.bg/stranata-reshenieto-bulgariya-1586762.html", "text": "/КРОСС/ България приветства решението на парламента в Скопие, с което се отваря процесът на европейска и евроатлантическа интеграция на страната.\"Ние ще продължим да бъдем най-искрен и близък приятел в този процес\", се казва в позиция на Министерството на външните работи след като снощи македонският парламент прие поправки в конституцията, за да може страната да промени името си на Република Северна Македония.\"Вярваме, че това е най-правилното и единствено отговорно решение, което дава шанс за благоденствие на всички граждани в региона. Поздравяваме всеки един народен представител, който е дал гласа си в полза на общото ни бъдеще в НАТО и Европейския съюз\", посочва външното ни ведомство. ", "date": "2018.10.20", "title": "МВнР: България приветства решението на македонския парламент"}
{"url": "http://www.cross.bg/mikrobi-strani-kolichestvo-1586752.html", "text": "/КРОСС/Учени успели да докажат необходимостта от създаване на „хранилище\" за микроби, за да бъде запазено здравето на населението. За научния пробив съобщава статия в специализираното списание „Сайънс\".Човешките микроби включват огромно количество бактерии, гъби и вируси, които изпълняват важни функции в организма. Така че тяхното достатъчно количество оказва благотворно влияние върху здравословното състояние и установеното им намаляване представлява значителен риск, отбелязват учените.Индустриализацията на обществото, според тях, намалява разнообразието на човешката микробиология. Например то се влияе от употребата на рафинирани храни, приема на антибиотици и дори от изкуственото хранене на децата.Изследователите са на мнение, че промените в микрофлората, които се случват едновременно с индустриализацията, са основният фактор, който влияе върху растежа на метаболитните, имунните и когнитивните заболявания. Микробиолозите подчертават още, че след Втората световна война броят на случаите на диабет, затлъстяване, алергии, астма и аутизъм се е увеличил значително в индустриализираните страни.Ето защо, за да се запази здравето на човешкото население, изследователите предлагат да се създаде „Ноев ковчег\" за микроорганизми, които трябва да се съберат от жителите на развиващите се страни.", "date": "2018.10.20", "title": "„Ноев ковчег“ за микроби ще спасява света "}
{"url": "http://www.cross.bg/devet-bratya-pipkov-1586766.html", "text": "/КРОСС/ На 27 октомври от 19,00 ч. и 28 октомври от 16,00 ч., веднага след турнето си в Япония, Софийската опера ще открие новия сезон 2018/2019 г. с най-българската опера, наречена така от наши и чужди музикални критици. Любомир Пипков създава операта „Янините девет братя\" съвсем млад - едва 26-годишен, още като студент в Париж. Вдъхновява го не само едноименният разказ на Никола Веселинов, но също така кървавите събития в обществено-политическия живот у нас през 1923-25 г. Деветоюнският преврат, септемврийските погроми и последвалия терор.\"В операта исках да видя миналото на своя народ от съвременни позиции, да разкрия правото на един живот, пълен с мъдрост, опит и вяра в бъдещето... Противопоставих светлия образ на резбаря Ангел срещу образа на Георги Грозника. Помъчих се да отправя укор към тогавашните тъмни сили, които сечаха ръцете на напредничавия човек у нас. С историческия сюжет разрешавах съвременни задачи\", обяснява Любомир Пипков за \"Янините девет братя\".Първата премиера е през 1937 г., но тогава песимистичната история за разпада на едно многолюдно семейство в навечерието на турското нашествие от средата на XIV в. предизвиква противоречиви реакции най-вече заради потискащия сюжет. Някои критици например са на мнение, че подобна ужасяваща драма не е в традициите на оперния жанр. Пипков, който е син на композитора Панайот Пипков, е съавтор на либретото, заедно с автора на разказа, заимствал сюжетните линии от народни песни като \"Песен за Георги Грозника\" и \"Яна жали девет братя жетвари\". Акад. Пламен Карталов е поставял \"Янините девет братя\" през 1984 г. в Русе, сега, в новата постановка надгражда режисьорските си идеи с помощта на сценографа Свен Йонке и художничката по костюмите Станка Вауда. В основата на сценичния му замисъл е идеята за космическата роля на дървото като символ на живота, медиатор на светове, хранител и пазител на ценности, родова памет и традиции. Подът на сцената пък носи идеята за земята - \"земьо ле, черна неверна\" с визия за \"черната пръст\", която заравя грешника, а на праведника помага.Всички събития и конфликти между героите водят към изсъхване на дървото и разруха на общността, обяснява маестро Карталов в режисьорските си бележки и допълва:\"На финала на спектакъла главният герой Георги Грозника вижда къщата си почерняла и снишена, изсъхналото насред двора дърво. Така и неговият род, издигнал се като мощно плодно дърво, е разяден от неговата братова завист, злонамерени действия и морално безсилие и ще падне саморазрушен в неравната борба между Доброто и Злото.\" ", "date": "2018.10.20", "title": "Софийската опера открива сезона на 27 октомври с \"Янините девет братя\" "}
{"url": "http://www.cross.bg/pirin-park-kampaniya-1586763.html", "text": "/КРОСС/ Експерти на коалицията от неправителствени организации и граждански групи \"За да остане природа в България\" ще проведат информационна кампания в защита на Националния парк \"Пирин\" в 9 града на страната следващата седмица.До края на месеца се очаква окончателното решение на Върховния административен съд във връзка с делото за липса на екологична оценка на проекта за нов план за управление на Национален парк \"Пирин\". ", "date": "2018.10.20", "title": "Информационна кампания в защита на ПП \"Пирин\" "}
{"url": "http://www.cross.bg/zakrivat-moto-sezona-1586768.html", "text": "/КРОСС/ Софийски мотоклубове организират символично закриване на мото сезона днес.Събират се още в 9.00 часа тази сутрин пред храм-паметника „Свети Александър Невски\", за да почетат паметта на загиналите мотористи през 2018 година, както и за да се помолят за здраве и изцеление на пострадалите при пътно-транспорти произшествия. ", "date": "2018.10.20", "title": "Закриват мото сезона"}
{"url": "http://www.cross.bg/hora-trafika-borba-1586765.html", "text": "/КРОСС/ \"Поход за свобода\" в подкрепа на жертвите на трафика на хора организира днес в 18 български града фондация \"А21 България\".Инициативата е най-мащабната улична информационна кампания по проблема, като у нас тя се организира за пета поредна година. Посветена е на Европейския ден за борба с трафика на хора (18 октомври) и целта ѝ е да обърне вниманието на хората към мащабите на трафика на хора и търговията с човешки съдби у нас, както и да информира хората за Националната телефонна линия за борба с трафика на хора - 0800 20 100. На този номер могат да се подават сигнали денонощно и безплатно всеки ден.В София Походът ще се проведе от 11 ч. Сборният пункт е НДК (пред Войнишия паметник, поставен на мястото на \"1300 години България\"). Шествието ще завърши в Античен комплекс \"Сердика\" с прожекция на късометражен документален филм, посветен на трафика на хора.Освен в София, Поход ще има и в Пловдив, Бургас, Плевен, Сливен, Благоевград, Видин, Монтана, Смолян, Кърджали, Ямбол, Пазарджик, Габрово, Силистра, Разград, Русе, Шумен и Никола Козлево.\"Поход за свобода\" е ежегодно събитие, което се провежда в 400 града в над 50 държави по целия свят и с това се превръща в най-мащабната инициатива в подкрепа на жертвите на трафик на хора в света. Благодарение на ефективните партньорства на фондация \"А21 България\" с Националната комисия за борба с трафика на хора, местните комисии за борба с трафика на хора, Българският младежки червен кръст и превантивно-информационните центрове към местните общини, за първа година България взима участие в международната инициатива на А21 с цели 18 града-домакини. ", "date": "2018.10.20", "title": "Поход за свобода в подкрепа на жертвите на трафик в 18 български града днес"}
{"url": "http://www.cross.bg/kantarite-belezhki-cholakov-1586744.html", "text": "/КРОСС/ Изборът на Георги Чолаков за председател на Върховния административен съд (ВАС) показа, че лобитата в новия Висш съдебен съвет (ВСС) са разпределени по сходен начин като в стария.С 20 гласа \"за\" съветът гарантира мястото на Чолаков за следващите 7 г. въпреки неубедителните отговори, които той даде на въпросите на кадровиците. Президентът Румен Радев вече няма избор и трябва да подпише указа за назначението му.Против Чолаков гласуваха само четирима от членовете на ВСС - председателят на Върховния касационен съд Лозан Панов, Атанаска Дишева, Цветинка Пашкунова и Олга Керелска.НАП се похвали с огромен интерес към новото издание на своята лотария. Само за седмица са регистрирани над 470 хил. касови бележки, или по 67 хил. на ден, след като стана ясно, че играещите могат да удвоят шансовете си да спечелят награда, като участват и с бележки от ПОС терминали. Играта на данъчните вече си има и Facebook страница, която е харесвана от стотици потребители.Голямата печалба във втората годишна лотария е 50 хил. лв. Късметлията ще бъде определен през декември. Отделно всеки месец някой щастливец ще печели 2 хил. лева, а всяка седмица ще бъдат раздавани предметни награди.Когато има декларация от името на парламентарна група, в залата трябва да има минимален ред и чуваемост, защото нещата, които цяла парламентарна група иска да каже, са важни. Това каза от парламентарната трибуна Йордан Цонев от ДПС във връзка с позицията, която бе изразена по-рано от \"БСП за България\", цитиран от \"Фокус\".През цялото време не можахме да разберем половината от декларацията от шума. Разбирам, че са ви коалиционен партньор, г-жо председател, но нищо няма да промени истината. Тези неща са изключително важни за българските граждани. Не можахме да ги чуем. Тези неща са продължение на онова признание, на онази активистка на националистите, която сключи споразумение със съда, признавайки си, че е участвала в канал на мигранти. Ето го пътят на този канал. Разбирате ли, че коалиционните ви партньорите са в тази игра?\", запита Цонев.12,8% от кантарите и везните у нас не отговарят на изискванията. Това стана ясно от думите на председателя на Държавната агенция за метрологичен и технически надзор (ДАМТН) Петър Горновски, който представи отчет за свършената работа пред парламентарната Комисия за наблюдение на приходните агенции и борба със сивата икономика и контрабандата.За периода от януари до септември тази година инспекторите са проверили 12 183 везни в бензиностанции и газостанции, в данъчни складове, както и водомери, топломери и таксиметрови апарати. Оказва се, че за 1560 или 12,8% от кантарите е установено несъответствие със законовите изисквания, като 210 от тях, предимно везни, използвани по пазари и тържища, не са одобрени за използване за търговски плащания, уточни Горновски.  ", "date": "2018.10.20", "title": "Преглед на печата на 20 октомври"}
{"url": "http://www.cross.bg/chasa-sofiyaot-provede-1586742.html", "text": "/КРОСС/  София.От 11.00 часа на „Дондуков\" 2 президентът Румен Радев ще се срещне със зам.-председателя на Постоянния комитет на общо-китайското събрание на народните представители Цао Дзиенмин.***София.От 9.00 часа в Националния дворец на културата ще се проведе четвъртата среща на местните лидери на страните от Централна и Източна Европа  и Китай „16+1\". Форумът ще бъде открит от премиера Бойко Борисов. Министър-председателят ще проведе и двустранна среща със заместник-председателя на Постоянния комитет на общокитайското събрание на народните представители Цао Дзиенмин***София.От 11.00 часа в сградата на омбудсмана Мая Манолова ще отчете 3 години на поста с Бяла книга на неразрешените проблеми на гражданите.***София.От 09.30 часа ще се проведе почистване на залите на Националния студентски дом. Ще бъдат осигурени ръкавици и чували за всички доброволци, включили се в инициативата по почистване.***София.От 10.00 часа на столичния пазар „Ситняково\" ще се проведе фермерски пазар, вдъхновен от есента.***София.От 10.30 часа пред Войнишкия паметник с лъва при НДК ще се проведе ежегодната кампания, посветена на борбата ни с трафика на хора.***София.От 11.00 до 16.00 часа в Античен комплекс „Сердика\" (Ларгото между метростанция „Сердика\" и Президентството) ще се проведе Ден на японските  бойни изкуства и културни традиции.***София.От 11.00 часа в Зала „Родопи\" по време на Международното изложение Automotive Expo Sofia 2018, Българската федерация по авомобилен спорт, съвместно с домакините от Интер експо център организират Кръгла меса на тема: „Автомобилният спорт и безопасността на движение\".***София.От 11.00 часа стартира есенния залесителен сезон в Новата гора на София край Суходол.***София.От 11.00 часа в Дом-паметник „Ал. Стамболийски\" НС на Отечествения съюз ще проведе Общо събрание (конгрес).***София.От 11.00 часа в парк „Възраждане\" по инициатива на Савина Савова, кмет на район „Възраждане\"-СО, ще се проведе инициативата \"Читалищата - творчество, културни ценности и традиции\".***София.От 19.00 часа в Зала \"България\" ще се проведе концерт на Софийска филхармония с известната пианистка Дора Делийска.***Бургас.От 10.30 часа пред сградата на Община Бургас ще започне дефилето на Маскарадните игри, което ще преминава от Община Бургас към площад „Тройката\", а в 11.00 ще започне представянето на маскарадните групи.***Варна.От 10.30 часа в 1СУ \"Пенчо П. Славейков\" комисарят по цифровата икономика и общество Мария Габриел ще бъде гост на ателие за забавно програмиране с робота Финч в 1СУ \"Пенчо П. Славейков\" на ул. „Стара планина\" - № 11. Инициативата е в рамките на Европейската седмица на програмирането, която се провежда за шеста поредна година. Уменията си пред българския еврокомисар ще покажат деца от пети клас.***Видин.От 11.00 часа пред спортна зала „Фестивална\" заместник-кметът по хуманитарни дейности и социална политика Венци Пасков ще даде старт на първия Поход за Свобода в град Видин, който се организира по повод Международния ден за борба с трафика на хора - 18 октомври.*** Враца.От 08.00 часа от паметника на загиналите във войните за национално обединение, до гаровия площад в града /Лъвчето/ ще стартира емблематичния за града поход-събор „Речка\", който се провежда за 33 пореден път.***Кюстендил.От 11.30 часа с благословението на Негово светейшество Българския патриарх и Софийски митрополит Неофит, Преосвещеният Белоградчишки епископ Поликарп ще освети нов параклис в Рила.***к.к. „Пампорово\".От 09.00 часа в заседателна зала на Хотел „Белвю Ски & Спа\" в к.к. „Пампорово\" ще се състои откриването на „Чилова академия - 2018\".***Пловдив.От 11.00 часа в Международен панаир ще се състои специализирана изложба на йоркширски териери по време на финалите за Световната киноложка купа 2018.***Пловдив.В 11.00 часа от пл. „Стефан Стамболов\" ще тръгне „Поход на свободата\" - глобалната инициатива срещу трафика на хора.***Сливен.От 11.00 часа от бул. Цар Освободител № 1, пред централния вход на Община Сливен, тръгва Поход за Свободата срещу трафика на хора.***Смолян.101-ви Алпийски полк - Смолян ще отбележи своя празник.***с. Труд.От 13.00 часа пред кметство с. Труд, ще стартира протест за чист въздух и работещи институции.***Търговище.В 10.00 часа в спортна зала „Дечко Стефанов\" ще се проведе VІI Национален фолклорен фестивал за любителските клубове по танци „Джумалийско надиграване\".*** Шумен.От 10.00 часа в на бившето летище до хиподрума ще се проведе двудневен турнир по прескачане на препятствия.*** Шумен.От 11.00 часа под лозунга „Не на робството\", от площад „Освобождение\" до входа на Градската градина, младите доброволци на БЧК-Шумен още се присъединят към Световния поход против съвременните форми на робството и дискриминацията.  ", "date": "2018.10.20", "title": "Предстоящи събития в страната за 20 октомври"}
{"url": "http://www.cross.bg/godina-grip-bulgariya-1586741.html", "text": "/КРОСС/ Няма грипни вируси в България, както и в Европа, успокои директорът на НЦЗПБ проф.Тодор Кантарджиев. В момента има случаи на инфекции от кашлица и дразнене в гърлото с хрема. Това са вирусни заболявания, които не причиняват грип. До края на месеца може да очакваме първите случаи на грипа. За бум може да се очаква в края на тази или началото на следващата година. Препоръката е да не се започва лекуване на грипа с антибиотици. До тях да се прибягва едва след 5-6 ден, когато се вижда, че няма отшумяване на настинката.От следващата година всички възрастни хора ще могат да се ваксинират срещу грип, заяви на пресконференция главният държавен инспектор д-р Ангел Кунчев, който представи традиционната преди зимния сезон информационна кампания.За имунизирането на пенсионерите са осигурени от държавата 2 млн.лева за ваксини. Към този момент няма информация дали всички пенсионери в България ще се ваксинират. Очакванията на Кунчев са най-малко 10-15% от тази възрастова група да си сложат 4 валентната ваксина, която до голяма степен съвпада с вирусния щам.Острата вирусна инфекция е замесена в 500 000 смъртни случая всяка година по света, отчете д-р Скендер Скала, ръководител на офиса на Световната здравна организация в България. Затова от 2013 година се провежда активна информационна кампания. За начало на грипния сезон се смята месец октомври. Най-уязвими от заразяване са възрастните и бебетата. Най-често вирусът се предава по въздушно-капков път. Препоръката на лекарите е заразените да се движат с марля на устата и да си стоят вкъщи.", "date": "2018.10.20", "title": "Сезонният грип се очаква в края на годината"}
{"url": "http://www.cross.bg/koli-pozitziya-nissan-1586743.html", "text": "/КРОСС/ Статистиката на КАТ за регистрациите в първите девет месеца на годината разкрива кои са най-продаваните нови коли у нас.От януари до септември са регистрирани 3279 автомобила Dacia - моделите от марката отново се е превърнала в най-купуваните нови коли у нас.Renault е на втора позиция с 3171 продажби, а на трета позиция е Skoda с 2958 регистрирани автомобила. Най-голям скок в челната десетка прави Nissan, който с 2651 регистрации се изкачва от деветото място преди година до четвърто сега. Петата позиция е за Toyota с 2448 продажби. VW, Peugeot, Kia, Ford, Citroen и Opel също имат силни позиции, нареждайки се в долната част на класацията. В премиум сегмента пазарен лидер си остава BMW с 802 регистрации, пред Audi с 661 и Mercedes-Benz с 609.Ето как изглежда списъкът на КАТ:1. Dacia - 3279 продажби2. Renault -  3171 пр.3. Skoda -  2958 пр.4. Nissan - 2651 пр.5. Toyota -  2448 пр.6. Volkswagen - 2309 пр.7. Peugeot -  1849 пр.8. Kia - 1718 пр.9. Ford - 1494 пр.10. Citroen - 1150 пр.11. Opel - 948 пр.12. BMW -  802 пр.13. Hyundai - 670 пр.14. Audi - 661 пр.15. Mercedes - 609 пр. ", "date": "2018.10.20", "title": "Най-продавани марки коли у нас през 2018-та"}
{"url": "http://www.cross.bg/bulgariya-tyristicheski-sezon-1586756.html", "text": "/КРОСС/Все по-голям става напоследък интересът към 4 и 5- звездните хотели в България, към луксозните ни туристически дестинации, заяви пред журналисти в Смолян заместник-министърът на туризма Любен Кънчев.Според него резултатите от приключилия летен сезон показват, че България изпреварва по туризъм Кипър и Черна гора, нареждайки се редом до Португалия. България е сред топ 10 на европейските туристически дестинации, според заместник-министър Кънчев.Той откри в Смолян ХV Международно туристическо изложение \"Планините на България - гостоприемство в четири сезона\". За предстоящия зимен сезон се очаква поне 5 процента ръст за зимните ни курорти, прогнозира Любен Кънчев.Окончателните данни за точния ръст за летния туристически сезон все още не са обобщени, тъй като се изчакват резултатите за септември. Според заместник-министъра септември вече е част от летния туристически сезон, като разширяването на сезона е важна тенденция, която българският туризъм от години се бори да постигне.Данните за първите 8 месеца на годината показват, че над 6.9 милиона чуждестранни туристи са избрали дестинация България, което отбелязва 5.9 на сто увеличение при посещенията в сравнение с 2017 г.Приходите от международен туризъм за първите 7 месеца надхвърлят 2 милиарда евро, при което ръстът е 8.1 процента в сравнение с предходната година. Отминалата зима беше най-успешната от влизането на страната ни в ЕС по брой визити на чуждестранни туристи, обобщи заместник-министърът.От декември 2017 до март 2018 над 1.6 милиона чуждестранни туристи са посетили зимните ни дестинации, което е 12 процента ръст спрямо предходния зимен сезон.Туристически райони от България, Унгария, Македония, Турция и Естония са представени на изложението в Смолян. Форумът продължава и днес.  ", "date": "2018.10.20", "title": "България е сред топ 10 на европейските туристически дестинации"}
{"url": "http://www.cross.bg/tema-subota-bulgariya-1586740.html", "text": "/КРОСС/ Тема: Малките трусове в голямата коалиция - говорят анализаторите;Тема:  Носителят на наградата \"Млад лекар на годината\" д-р Петя Чавеева и проф. Виолета Димитрова - за честта на професията;Тема:  Парите за култура - битка за нов бюджет. Говори Вежди Рашидов;Тема:  Златни имена на сцената - актрисата Пламена Гетова;Тема:  Милосърдието на един народ: председателят на БЧК Христо Григоров;Тема:  На живо: Салса фестивал в София; Музикална събота с DJ Ясен Петров и DJ Стивън;Тема: Световни игри на номадите или как се пазят традициите - фоторазказ от КиргистанТема: Най-добрият лекар на годината с диагноза за нашето здравеопазванеТема: Виктория  и жертвите  - адвокат Николай КокиновТема: За Япония като оперна ария - операта ни на турнеТема: Христо Мутафчиев - „Как се обира банка\"Тема: С адреналин в кръвта - България като сноуборд-дестинацияТема: 30 години на сцената - Ахат влизат в студиотоТема: След разкритията за хаоса в Националната болница по хематология в \"Събуди се\", Миролюба Бенатова представя още истории от болничното заведение.Тема: Как се става дизайнер на световно ниво  и какво е лицето на Холивуд отблизо - отговорите от Ари, както я нарича баща й- Астор, в рубриката „Говори с Ива\".Тема: Галя Щърбева ще запознае зрителите с швейцарски бизнесмен, решил да направи сериозна инвестиция в България. Марсел живее в българската провинция от 3 години и вече е вложил около 1 млн. лева в козеферма. В рубриката \"Да хванеш гората\" ще научим какво е за един чужденец да прави бизнес в България и заслужава ли си да инвестираш средства в такъв труден бизнес като животновъдството.Тема: За динамиката в живота и на сцената говори актьорът Калин Врачански  през Мариян Станков-Мон Дьо.Тема: Краси Боев представя най-сексапилната спортна съдийка в света. Пролетина Величкова се е заела с нелеката задача да контролира участниците в един от трудните спортове, какъвто е снукъра.Тема: На Мира Иванова в събота гостува човекът, за когото всички говорят - Валентин Кулагин. От първо лице - за равносметка след няколко дни, извън Къщата на VIP Brother и има ли обида от вота на публиката.  ", "date": "2018.10.20", "title": "Теми и гости в ефира днес"}
{"url": "http://www.cross.bg/makedoniya-repyblika-stranata-1586760.html", "text": "/КРОСС/ Късно снощи македонският парламент прие поправки в конституцията, за да може страната да промени името си на Република Северна Македония, предадоха световните агенции, цитирани от БНР. Поправките бяха одобрени с необходимото квалифицирано мнозинство от две трети - 80 от общо 120 депутати; 39 техни колеги гласуваха против.Промяната на името на бившата югославска република беше договорено с Гърция в Преспанския договор от юни. То може да отблокира пътя на страната към НАТО и Европейския съюз.Това развитие стана възможно, след като няколко депутати от националистическата опозиционна партия ВМРО-ДПМНЕ се отклониха от нейната линия и подкрепиха конституционните поправки, отбелязва ДПА. Останалите им колеги от групата на ВМРО-ДПМНЕ - най-голямата в парламента на Република Македония - бойкотираха гласуването.Заседанието на парламента беше забавено с над 10 часа, посочва АП. Ако македонският премиер социалдемократ Зоран Заев  не беше успял да си осигури подкрепата на депутати от националистическата опозиция, в страната щяха да бъдат свикани предсрочни избори, допълва агенцията.Сега процесът на промяна на името на страната на Република Северна Македония трябва да започне официално в срок от две седмици.Днес е исторически ден за Македония, подчерта пред журналисти македонският премиер Зоран Заев. Това стана по време на първото му изявление, след като парламентът в Скопие прие с поправки в конституцията.\"Македония ще стане част от европейското семейство. Нашите мечти и визията ни за по-добър живот ще станат реалност. Ще влезем в двете най-мощни организации в света - като пълноправен член, като независима и горда страна. С това историческо решение нашето присъединяване към НАТО, което вече е в ход, ще продължи с по-бързи темпове и с ясен изход, а следващата година вече ще започне процесът по влизане в ЕС. Това е исторически момент!\", подчерта Зоран Заев.Македонският премиер специално благодари и на депутати от ВМРО-ДПМНЕ, които въпреки натиска от страна на партията, гласуваха \"за\" промените, предаде още македонският \"Канал 5\". Лидерът на македонската опозиционна партия ВМРО-ДПМНЕ Християн Мицкоски обяви, че от формацията са изключени депутатите, гласували \"за\" промените в конституцията на страната на снощното заседание на парламента в Скопие.Пред медиите Мицкоски коментира решението на народните представители и съобщи решението, което е било взето на извънредно заседание на партийното ръководство на  ВМРО-ДПМНЕ:\"Днес в Република Македония се случи тъжен ден! Черен петък! Най-черният петък в демокрацията на съвременна независима Република Македония. Волята на мнозинството от гражданите, потвърдена на референдум, че са против договора в Гърция, беше погазена от 2/3 от депутатите в събранието, но и от 8 депутати от опозицията, които тръгнаха против волята на гражданите\", заяви лидерът на ВМРО-ДПМНЕ Християн Мицкоски.Атина приветства одобряването на промяната на името на Република Македония от парламента в Скопие, предаде Ройтерс.\"Поздравления на моя приятел Зоран Заев! Вотът тази вечер е голяма крачка към нашия общ успех. Много важна крачка към мирно и проспериращо бъдеще за нашите народи!\", написа гръцкият премиер Алексис Ципрас на английски език в Туитър, където председателят на Европейския съвет Доналд Туск определи резултата от гласуването в македонския парламент като \"огромна крачка към заемането на полагащото ви се място в евроатлантическата общност\", предаде ДПА.Еврокомисарят по разширяването Йоханес Хан поздрави Македония с приемането на конституционните поправки. \"Очаквам свободният избор на депутатите да бъде уважен, особено на онези, които минаха пътеката вчера. Трябва ни държавническо отношение, а не партийни игри\", написа Хан на страницата си в Туитър.Също в Туитър поздравления отправи и генералният секретар на НАТО Йенс Столтенберг, като добави: \"Сега правителствените и политическите лидери трябва да завършат националните процедури съгласно договора за името и да осъществят историческата възможност за влизането на страната в НАТО\".\"Честит рожден ден на Република Северна Македония\", написа албанският премиер Еди Рама в Туитър, цитиран от телевизия Алсат.\" Нова врата на бъдещето се отвори днес за двата наши народа в Република Северна Македония\", посочи той. ", "date": "2018.10.20", "title": "Македонският парламент прие поправки в конституцията за промяна на името"}
{"url": "http://www.cross.bg/manolova-oktomvri-godina-1586758.html", "text": "/КРОСС/ Омбудсманът Мая Манолова ще отчете 3 години от встъпването си на поста с Бяла книга на неразрешените проблеми на гражданите. Тя ще представи и броя на постъпилите жалби и темите, по които е работила институцията за времето от 20 октомври 2015 година до 20 октомври тази година. Мая Манолова ще огласи и намаренията си за работата си занапред.", "date": "2018.10.20", "title": "Мая Манолова отчита 3 години от встъпването си на поста"}
{"url": "http://www.cross.bg/rysiya-lynata-klyuchov-1586751.html", "text": "/КРОСС/САЩ искат Русия да е ключов партньор в проекта за изследвания на Луната, предаде ТАСС. Това заяви директорът на НАСА Джим Брайдънстайн, който на страницата си в Twitter качи видео, заснето на Червения площад в Москва.„Бяхме партньори още по времето на програмата „Союз-Аполо\", а след това и на „Мир-Шатъл\". Двете страни извлякоха изгода от използването на Международната космическа станция. Възнамеряваме да стигнем още по-далеч, да се отправим към Луната и искаме Русия да е наш ключов партньор\", отбеляза Брайдънстайн.Историята на партньорството ни е дълга - започва още през 1975 г. с осъществяването на проекта „Союз-Аполо\" и дори по-рано. Независимо, че нашите две страни не са постигнали съгласие по всички въпроси и интересите ни невинаги съвпадат, винаги сме успявали да си сътрудничим в сферата на космоса. Това бе важно и за Съединените щати, и за Русия\", пише още Брайдънстайн.", "date": "2018.10.20", "title": "САЩ искат Русия да е ключов партньор в изследванията на Луната "}
{"url": "http://www.cross.bg/dyshi-sredstva-chetirima-1586757.html", "text": "/КРОСС/ Четирима души  са загинали при взрив в завод за пиротехнически средства в Русия, предаде ТАСС, като се позова на спасителните служби. Инцидентът е станал в руския град Гатчина, Ленинградска област.Предполага се, че сред жертвите е и гражданин на Беларус. Пострадали са седем души, двама от които са настанени в болница. Спасителните операции продължават. Смята се, че под отломките на завода може да има още хора. ", "date": "2018.10.20", "title": "Четирима души загинаха при взрив в руски завод за пиротехнически средства"}
{"url": "http://www.cross.bg/hashogi-arabiya-pres-1586755.html", "text": "/КРОСС/Саудитска Арабия призна, че журналистът дисидент Джамал Хашоги е бил убит в консулството на страната в Истанбул, предаде Франс прес, като се позова на Саудитската агенция по печата. Тя цитира главният прокурор на страната, който е заявил:\"Разговорите между Джамал Хашоги и тези, с които се е срещнал в консулството на кралството в Истанбул... са прераснали в юмручен бой, довел до смъртта му\".Това са предварителни резултати от разследването, което продължава и в момента, и във връзка с което са били арестувани 18 граждани на Саудитска Арабия, допълва Ройтерс. В изявлението се посочва още, че кралският съветник Сауд ал-Кахтани и заместник-началникът на разузнаването Ахмед Асири са били уволнени.Освен това крал Салман е наредил преструктурирането на ръководството на главната разузнавателна агенция  под надзора на принц Мохамед бин Салман. В заповедта се изисква обновяване на правилниците, определяне правомощията на агенцията и оценка на нейните методи и процедури на действие. За промяната ще следи министерска комисия, която ще докладва на крал Салман в рамките на един месец, допълва Саудитската агенция по печата.По-рано беше съобщено, че в телефонен разговор, турският президент Реджеп Ердоган и саудитският крал Салман са се разбрали двустранното сътрудничество при разследването да продължи.От Белия дом коментираха, че са \"натъжени\" от потвърждението за убийството на Джамал Хашоги в саудитското консулство в Истанбул, но не споменаха за американски действия срещу важния си партньор Саудитска Арабия, отбелязва Франс прес. Говорителката Сара Сандърс поднесе съболезнования на семейството, годеницата и приятелите на журналиста.Американски конгресмени поставиха под съмнение обясненията на Саудитска Арабия, че журналистът дисидент Джамал Хашоги е починал при сбиване в консулството на кралството в Истанбул, предаде ДПА.\"Да кажа, че съм скептичен към новата саудитска версия, би било прекалено сдържано от моя страна\", коментира в Туитър влиятелният републиканец Линдзи Греъм. Той допълни, че му е трудно да определи най-новото обяснение като правдоподобно.Демократът Адам Шиф също постави под съмнение достоверността на саудитската версия. \"Ако (Хашоги) се е бил с онези, изпратени да го задържат насила, залогът е бил неговият живот. Трябва да бъде потърсена отговорност от (Саудитска Арабия). Ако администрацията (на президента Доналд Тръмп) не поеме лидерска роля (по въпроса), то тогава Конгресът трябва да го направи\", призова Шиф.Преди Саудитска Арабия да потвърди официално смъртта на журналиста, Тръмп заяви, че може да обмисли санкции срещу нея във връзка със случая, отбелязва Ройтерс.По-рано държавният секретар Майк Помпео заяви, че ще се обмисля широк набор от мерки, ако бъде установено, че представители на саудитските власти са замесени в (към онзи момент) предполагаемото убийството на Хашоги, припомня Асошиейтед прес.Генералният секретар на ООН Антониу Гутериш е \"дълбоко обезпокоен от потвърждаването на смъртта на Джамал Хашоги\", предаде Франс прес, като се позова на комюнике на световната организация. Гутериш настоява \"отговорните да понесат пълна отговорност\" за своите действия\", свързани с гибелта на саудитския журналист дисидент, който изчезна на 2 октомври, след като отишъл в консулството на страната си в Истанбул.Бързата реакция на Гутериш, след като Саудитска Арабия обяви, че Хашоги е починал в консулството след спречкване, влиза в разрез с предпазливата позиция на ООН по случая досега, отбелязва Франс прес. До днес генералният секретар на организацията се ограничаваше да призовава за установяване на истината, въпреки многобройните информации, сочещи, че кралството е отговорно за изчезването на журналиста.Междувременно американският президент Доналд Тръмп заяви, че  намира саудитските обяснения за смъртта на журналиста за достоверни, предаде Франс прес. Тръмо обаче добави: \"Рано е, не сме приключили с нашия преглед на разследването.\" ", "date": "2018.10.20", "title": "Саудитска Арабия призна, че Джамал Хашоги е бил убит в консулството на страната в Истанбул"}
{"url": "http://www.cross.bg/tzeliyat-stzena-svyat-1586737.html", "text": "/КРОСС/ Целият свят е сцена и всички ние сме актьори на нея - влизаме, излизаме и за своето време всеки от нас играе различни роли...Уилям Шекспир 1564-1616 Както ви се харесва", "date": "2018.10.20", "title": "Целият свят е сцена"}
{"url": "http://www.cross.bg/rodeni-na-oktomvri-1586739.html", "text": "/КРОСС/ О.з. ген. Нонка Матова, олимпийска медалистка, световна и европейска шампионка по спортна стрелбаВиктор Калев, актьорГеорг Георгиев, зам.-министър на външните работи, лидер на младежката организация на ГЕРБДжуди (Юлиан) Халваджиян, тв продуцентЕнчо Данаилов (Бате Енчо), актьор и тв водещЖана Бергендорф, певицаПроф. Йордан Христосков, бивш служебен вицепремиер и министър на труда, бивш управител на НОИПроф. дтн инж. Петър Гецов, директор на Института за космически изследвания при БАНПроф. Румен Байрактаров, композитор", "date": "2018.10.20", "title": "Родени на 20 октомври"}
{"url": "http://www.cross.bg/voiina-priklyuchva-bitka-1586738.html", "text": "/КРОСС/ 1740 г. - Мария Тереза се възкачва на трона на Австрия. Франция, Прусия, Бавария и Саксония отказват да уважат завещанието на нейния баща Карл VI, император на Свещената римска империя, и започва Войната за австрийското наследство.1827 г. - В Битката при Наварин, обединенa турско-египетска флота е победена от британски, френски и руски военноморски сили в последната значителна битка, водена на дървени кораби.1865 г. - Отава става столица на Канада.1876 г. - С примирие приключва Сръбско-турската война.1894 г. - На престола се изкачва последният руски император - Николай II.1912 г. - По време на Балканската война приключва 6-дневната Люлебургаско-Бунархисарска операция, в която българите разбиват главните сили на османската армия в Източна Тракия.1915 г. - В Божурище е открито първото училище за пилоти в България.1923 г. - Осъществен е първият полет на спортния самолет АНТ-1.1932 г. - В Далечния изток на СССР са създадени като административни единици Амурска област и Камчатска област.1941 г. - Втората световна война: Хиляди цивилни са избити от нацистите по време на разстрелите в Кралево и Крагуевац в окупираната Югославия.1944 г. - В Гватемала започва народно въстание срещу диктатурата, което приключва с успех едва през 1954 г.1945 г. - Жените във Франция получават право да гласуват в избори.1951 г. - Издадена е Заповед № 53, с която се сформира Българска национална доброволческа рота № 4093 на НАТО.1955 г. - В София е учреден Съюз на българските журналисти.1961 г. - Съветският съюз извършва първото изстрелване на балистична ракета от подводница, изтрелвайки Р-13 от Подводница проект 629.1968 г. - Бившата първа дама на САЩ Жаклин Кенеди се омъжва за корабния магнат Аристотел Онасис.1971 г. - Канцлерът на ФРГ Вили Бранд е удостоен с Нобелова награда за мир.1973 г. - Английската кралица Елизабет II открива официално прочутата опера в Сидни, Австралия.2004 г. - На пазара излиза първата версия на Ubuntu Linux.2011 г. - В битка за Сирт е убит Муамар Кадафи, либийски лидер. ", "date": "2018.10.20", "title": "20 октомври в историята"}
{"url": "http://www.cross.bg/yulian-konstantziii-vyara-1586736.html", "text": "/КРОСС/ След смъртта на император Константин Велики православните християни изтърпели тежко гонение от сина му Констанций, привърженик на ароаните, които отхвърлили истината за божествеността на Спасителя. След това трябвало да изтърпят гонение от друг род. Наследник на Констанций бил неговият роднина Юлиан, който от млади години ненавиждал християнската вяра и тайно се отрекъл от нея и станал наново езичник. Когато се възкачил на престола, той обявил всенародно, че служи на боговете. С всевъзможни средства употребил усилия да възстанови езичеството в цялата империя. Той открито показвал пренебрежение към ония християни, които били с граждански заслуги. Лишавал ги от местата и длъжностите им. Сам извършвал тържествено езически обряди. Принуждавал християните със свои средства да възстановяват разрушените езически храмове.Много християни, изповедници на правата вяра, загинали мъченически. Като се готвел за война с персите, Юлиан бил известно време в Антиохия. Тук бил силно раздразнен от мъжествената твърдост на християните. Изгоряло езическото капище. Юлиан обвинил християните в запалване на капището и почнал да ги предава на мъчения и смърт. По това време в Автиохия се намирал египетският управител Артемий, известен като славен воин още при Константин Велики. Той бил с Константин, когато на небето се появило чудосното знамение на Христовия кръст.При царуването на Констанций на него било поръчано да пренесе от Ахаия в Цариград мощите на светите апостоли Андрей, Лука и Тимотей. Ревностен в християнската вяра, той възнегодувал открито срещу императора и смело благовестял истината. Разярен, Юлиан не уважил в него ни предишните заслуги, ни званието му, ни преклонната му възраст. Предал го на жестоки мъчения. След това го осъдил на смърт. Свети Артемий бил посечен с меч в 361 година. ", "date": "2018.10.20", "title": "Св. мчк Артемий"}
{"url": "http://www.cross.bg/kitaii-obyavi-evropa-1586774.html", "text": "/КРОСС/Китай иска визови и митнически облекчения за туристите си. Това стана на среща в НДК с над 700 делегати от Централна и Източна Европа и Китай и над 300 представители на бизнеса и местните власти.Глобално мислене и действие на местно ниво е акцентът на инициативата, която е продължение на форума 16+1 на европейските държави и Китай, който се проведе в София през юли.\"Отдаваме голямо значение на свързаността с Китай, не само транспорт и инфраструктура, а и туризъм, информационни технологии, малки и средни предприятия, индустриални зони и селско стопанство\", обяви министърът на българското председателство на ЕС Лиляна Павлова.Премиерът Бойко Борисов обясни, че днешният форум се реализира в момент, когато в Брюксел е приключила срещата на Европейския съюз с Азия.\"В Брюксел бяха очертани големите възможности на нашия пазар. 60% от населението и 70% от БВП в света са Европа с Китай, но сме в ситуация с наложени санкции от САЩ за Китай. Ако приемем, че свободният пазар и конкурентността са движещи сили, санкциите са прътът в колелата, който спира и променя конкурентността на бизнеса\", обяви българският премиер.Цао Дзиенмин, заместник председателят на Китайското народно събрание, поиска визови и митнически облекчения за китайските туристи и обяви, че практическото сътрудничество продължава да се развива.Китайските туристи са на 13-о място по посещаемост у нас, съобщи кметът на София Йорданка Фандъкова. От 3 на 10 млрд. щатски долара растат инвестициите на Китай в Централна и Източна Европа. Европейските държави са инвестирали 1,4 млрд. долара в Китай. От 200 хиляди до 1 милион са се увеличили посещенията на туристи.Китай подкрепя европейската интеграция, един проспериращ ЕС ще е важен компонент за нашето сътрудничество, обяви Цао Дзиенмин.  ", "date": "2018.10.20", "title": "Китай иска визови и митнически облекчения за туристите си "}
