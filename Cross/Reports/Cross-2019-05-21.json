{"url": "http://www.cross.bg/petima-vreme-sreshta-1604796.html", "text": "/КРОСС/  Трима са задържани; петима души във видимо нетрезво състояние не бяха допуснати на стадионаВ резултат на предприетата от ръководството на СДВР организация, не са регистрирани напрежение и по-сериозни инциденти по време на днешната футболна среща от първенството на Първа професионална лига между отборите на ПФК „Левски\" и ПФК \"ЦСКА- София\" на Националния стадион „Васил Левски\". Не бяха допуснати нарушения на обществения ред и в столицата.Столичната полиция предприе всички необходими мерки за обезпечаване на реда и сигурността на гражданите. Посетителите на спортното събитие бяха проверявани на изградените в района на стадиона контролно-пропускателни пунктове.Преди, по време и след приключване на футболната среща са задържани трима - двама с наркотици, и един с маска. На петима са им съставени актове по Закона за българските лични документи, и петима във видимо нетрезво състояние са били върнати от входовете на стадиона. ", "date": "2019.05.21", "title": "Трима задържани по време на футболната среща между \"Левски\" и ЦСКА"}
{"url": "http://www.cross.bg/dete-park-kurlezha-1604788.html", "text": "/КРОСС/  Над 50 кърлежа са извадени от главата на дете в Спешното отделение на Университетската болница \"Лозенец\". Детето се е разхождало със своите родители в Южния парк в столицата. Това съобщи за БТА д-р Димитър Шандурков, лекар в спешното отделение на болница \"Лозенец\".Друго дете е имало по тялото си 20-30 кърлежа. Лекарят каза, че не е имал подобни случаи в своята практика. Кърлежите са изпратени за изследване в Националния център по заразни и паразитни болести. Д-р Шандурков съветва родителите да бъдат особено внимателни, да ползват репеленти за децата си и да не им позволяват да се движат в близост до гъсти храсти и високи треви.От Столичната община съобщиха за аенцията, че днес са извършени обработки срещу кърлежи на централните поляни на Южния парк. Дейностите продължават и в следващите дни. ", "date": "2019.05.21", "title": "Над 50 кърлежа са извадени от главата на дете в София след разходка в Южен парк"}
{"url": "http://www.cross.bg/literatyra-ezik-bulgarski-1604787.html", "text": "/КРОСС/  Министерство на образованието и науката публикува отговорите на въпросите от държавния зрелостен изпит по български език и литература, на който се явиха над 52 000 зрелостници.На държавния зрелостен изпит по български език и литература се явиха 49 334 ученици. Анулираните писмени работи са 11, съобщи пресцентърът на Министерството на образованието и науката.За днешната матура по български език и литература предварително 52 650 зрелостници бяха подали заявления за явяване. Изпитът включваше тест от 41 въпроса, като последният въпрос беше за написването на интерпретативно съчинение или есе върху разказа \"Косачи\" на Елин Пелин.Матурата по български език и литература се състоя в 4143 зали в 677 училища, като сред тях бяха и две училища в чужбина. За сигурността на изпита отговаряха 10 500 квестори, които бяха в класните стаи и по коридорите на училищата.Вторият задължителен държавен зрелостен изпит по предмет по избор в 12-и клас е на 23 май. Резултатите от държавните зрелостни изпити ще бъдат обявени до 13 юни 2019 година.Верните отговори ", "date": "2019.05.21", "title": "Вижте ВЕРНИТЕ ОТГОВОРИ на матурата по български език и литература"}
{"url": "http://www.cross.bg/plovdiv-teatur-firma-1604773.html", "text": "/КРОСС/  Производство и разпространение на серия колекционерски медали стартира пловдивска фирма, която посвещава продукта си на Европейска столица на културата. Уникалната емисия съдържа пет вида сребърни медали с различен дизайн, които представят едни от най-известните архитектурни и културни символи на града, съчетани с логото на Пловдив 2019. „Това е съвместна инициатива между фирма „Булминт Уан\" и фондация „Пловдив 2019\" по повод годината на титлата\", подчерта изпълнителният директор на „Пловдив 2019\" Кирил Велчев.Идеята за колекцията „Пловдив 2019 #Заедно\" е на художника Вълкан Вълканов, който е част от екипа на творческо студио „Графис\". „Вдъхновиха ме забележителностите в Пловдив. Надявам се в бъдеще да направим и една по-голяма серия, тъй като културните обекти в града никак не са малко\", каза Вълканов.„Античния театър\"  е първият мотив от колекцията , който ще бъде пуснат в продажба от тази седмица в специализираните онлайн магазини. Следващите мотиви са посветени на  „Античен стадион на Пловдив\", „Старият град и Хисар Капия\" и „Капана\". Последният медал ще обединява тези четири мотива. Всеки месец ще бъде обявявана нов продукт от серията. Медалите са ограничен тираж от по 3000 бр. за всеки. Колекцията ще се разпространява в Пловдив в магазина на фирма  „Сара Трейд\" ООД на ул. „Коматевско шосе\" 29, 4000 ж.к. Христо Ботев - Юг и в бижутерски магазин „Арвес\" на фирма „Весар\" ООД на ул. „Златарска\" 5 в Капана. Изданието може да се намери и по време на фестивала „Оpera open\", който традиционно се провежда на Античен театър. Стойността на всеки знак е 73 лева с ДДС, като инициаторите са решили от всяка продажба да отделят 4,80 лева за спонсориране на проекта.За изработката на медала са използвани най-модерните методи на монетосечене в световен мащаб. Пластиката се характеризира с изящна гравюра и стилно излъчване. Медалът \"Античен театър\" е изработен от сребро с най-високо качество проба 925/1000, мат-гланц с тегло 24 гр и диаметър 38,6 мм. На лицето е изобразен Античният театър, а на гърба - логото на Пловдив 2019. Медалът е придружен със сертификат за качество в луксозна опаковка, оформена тематично.Фирмата производител  „Булминт Уан\" ООД притежава лиценз от Министерство на финансите № 2412 от 22.05.2018 за преработване на благородни метали и сплави и производство на продукти и изделия от тях. ", "date": "2019.05.21", "title": "Колекция от медали запечатва историческите емблеми на Пловдив"}
{"url": "http://www.cross.bg/okeanite-nivoto-stzenariii-1604763.html", "text": "/КРОСС/  22 експерти публикуваха прогнози в изданието \"Протоколи на Американската академия на науките\", според които до края на века нивото на океаните може да се покачи с два метра, предаде АФП.Според песимистичния сценарий на Междуправителствената експертна група по климатичните промени до споменатото покачване може да се стигне, ако до 2100 г. се запазят сегашните тенденции и се стигне до глобално затопляне с 5 градуса по Целзий. При този вариант съществува и 5% опасност нивото на океаните да се повиши до 238 см.Дори и да бъдат спазени параметрите на Парижкото споразумение за климата глобалното затопляне да бъде ограничено до 2 градуса по Целзий, покачването на океаните може да варира в твърде широка амплитуда - от 36 см до 126 см.Експертната група е направила своите прогнози, основавайки се на топенето на ледените покривки на Гренландия и Антарктика. То е един от главните фактори за повишаването на нивото на океаните наред с термичното разширяване на обема им, дължащо се на затоплянето на климата.Ако се реализира песимистичният сценарий на учените Земята ще загуби 1,79 млн. кв.км суша и ще последва миграция на 187 млн. жители на планетата. ", "date": "2019.05.21", "title": "Нивото на океаните може да се покачи с 2 м до края на века "}
{"url": "http://www.cross.bg/poroshenko-portnov-protok-1604790.html", "text": "/КРОСС/  Държавното бюро за разследване на Украйна възбуди наказателно дело за държавна измяна срещу бившия президент Петро Порошенко. Това съобщиха от пресслужбата на министерството, цитирано от БГНЕС. Причината за разследването е заявление от Андрей Портнов, бивш заместник-ръководител на президентската администрация на Виктор Янукович.Става дума за събитията от ноември миналата година, когато кораби на украинския флот се опитаха да преминат от Черно море в Азовско море през Керченския проток и бяха задържани от руски граничари. Портнов обвинява Порошенко във факта, че той, като държавен глава, е извършил предателство, като е изпратил моряци в Керченския проток.\"Президентът Порошенко се опита да въведе военно положение в страната. За това той пожертва граждани, украински моряци. Трябваше да осъзнае и да предвиди, че те поне ще бъдат заловени и, най-вече, че те биха могли да умрат. Ние смятаме, че тези действия са извършени в ущърб на националната сигурност\", каза Портнов по телевизионния канал Newsone.Освен обвинението в държавна измяна, делото съдържа и пледиране за „действия, насочени към насилствено изменение или премахване на конституционната система и към изземване на държавната власт\" и „злоупотреба на служебно лице с власт или служебно положение\".В утрото на 25 ноември 2018 г. два катера на украинския флот и влекач нарушиха държавната граница на Русия в Черно море и маневрираха опасно за няколко часа, без да отговарят на законовите изисквания на руските власти. Граничната охрана задържа корабите, за което трябваше да използват оръжия. По-късно всички бяха арестувани за незаконно преминаване на държавната граница на Русия.Киевските власти обвиниха Москва в агресия и наложиха военно положение в десет региона, граничещи с Русия и Приднестровието в продължение на 30 дни. Този режим продължи до 26 декември.Руският президент Владимир Путин подчерта, че граничните служители са изпълнявали задълженията си, а инцидентът в Керченския проток нарече предварително подготвена провокация, която Порошенко е използвал заради ниския рейтинг в навечерието на президентските избори.Андрей Портнов е заместник-ръководител на президентската администрация на Виктор Янукович. Той напуска Украйна през февруари 2014 г., веднага след държавния преврат и оттогава живее в Москва и Виена. В момента възнамерява да се занимава с политика и юриспруденция в Украйна. Бившият ръководител на администрацията на Янукович възнамерява да подаде и други искове срещу Порошенко. Според него следващото му заявление ще се отнася до предприятие за корабостроене в Киев, което Порошенко е притежавал преди да бъде продадено през 2018 година.„Престъплението се състои в това, че тогавашният президент на Порошенко, имащ своя фракция, е сформирал военен бюджет за закупуване на военна техника на ниска цена във военната си фабрика. След като е формирал този бюджет, той го е реализирал чрез министър-председателя и Министерството на финансите. Той е изпълнявал едновременно три роли: сформирал е бюджет, реализирал го е и го купил от себе си на завишени цени, т.е. облагодетелствал се е от това\", каза Портнов в интервюто.Друг съдебен процес ще бъде свързан с телевизионния канал \"Прямой\", който, според Портнов, Порошенко също купува за пране пари. ", "date": "2019.05.21", "title": "Порошенко на съд за държавна измяна"}
{"url": "http://www.cross.bg/godina-myzika-frantziya-1604772.html", "text": "/КРОСС/  Котарашки са първите български музиканти, които влизат в селекцията на артистите в един от най-старите и популярни в Европа фестивали за съвременна музика Франкофоли в Ла Рошел /Francofolies de la Rochelle/, Франция. Те ще свирят на 14 юли т.г., в последния ден на фестивала и национален празник на страната. Българските музиканти ще имат шанса да свирят на отворена сцена, пред многохилядните фенове на фестивала, който всяка година събира за събитието в Ла Рошел около 150 000 публика. Участието им е инициатива и част от календара на Българския културен институт в Париж в партньорство с най-големия международен фестивал за франкофонска музика Франкофоли. Тази година той ще има своето 35-то издание във Франция и общо 8 изнесени издания по света, след които в Монреал /Канада/, Спа/Белгия/, Нова Каледония, както и това в Благоевград, което се провежда от 2015 година до сега.  Никола Груев - Kottarashky е едно от изключително интересните музикални явления на съвременната българска музика. Издава го берлинския лейбъл Asphalt Tango. Смесва елементи от фолклор с рок, фънк, блус, джаз, електорнна музика. Стилът му е изключително разпознаваем,  на парчетата му танцуват в клубове по цял свят. За годините на съществуването му, от сцената на Франкофоли в Ла Рошел са пяли най-големите световни френски звезди, сред които Азнавур, Джон Холидей, Патрисия Каас, Силви Вартан, Ванеса Паради, Рено, Буена Виста Соушъл клуб, както и превърналите се днес  в идоли за феновете ЗАЗ, Мика, ДЖ Снейк, Имани, Шарлот Гейнсбург, Давид Гета и др.Франкофоли възстановява своето провеждане в България през 2015 г. след 20 годишно прекъсване. Тази година фестивалът ще се проведе в Благоевград за 5-ти пореден път на 21 и 22 юни с концерти на френската поп-звезда  Кенджи Жирак, една от най-актуалните американски изпълнителки LP, френската електро-суинг банда Караван Палас, Дан Балан и румънските звезди от Моранди.", "date": "2019.05.21", "title": "Котарашки с концерт на международния фестивал ФРАНКОФОЛИ във Франция през юли"}
{"url": "http://www.cross.bg/nikolova-varna-regionite-1604795.html", "text": "/КРОСС/  Над 1 млрд. лв. ще достигнат европейските инвестиции за модернизиране на българските училища и детски градини до 2020 г. Това обяви във Варна заместник-министърът на регионалното развитие и благоустройството и ръководител на ОПРР Деница Николова. В града заедно с кмета Иван Портних тя откри обновените с  евросредства основно училище „Никола Вапцаров\" и детска градина „Светулка\" и инспектира редица обекти, които се реализират с финансиране по ОПРР. Двете учебни заведения са част от проекта „Модернизация на образователната инфраструктура на територията на град Варна\", по който с над 16,1 млн. лв. в общината се обновяват десет учебни заведения. Зам.-министър Николова отбеляза, че по Оперативна програма „Региони в растеж\" 2014-2020 г. в ремонти и ново оборудване на учебни заведения се влагат 624 млн. лв., а заедно със средствата, инвестирани в предишния програмен период - 2007-2013 г., инвестициите ще нахвърлят 1 млрд. лв. Изпълнението на оперативната програма върви с ускорени темпове, коментира още заместник-регионалният министър. 86% от общата сума по нея в размер на над 3 млрд. лв. вече са договорени, а 51% са разплатените  средства по проекти. Николова информира, че до края на годината по програмата ще бъдат отпуснати нови 14 млн. лв.  за подобряване на енергийната ефективност на многофамилни жилища и обществени сгради в 28-те малки общини, бенефициенти.Във Варна зам.-министър Деница Николова присъства на  символичната първа копка за началото на проекта за модернизиране и реконструкция  на рибарско пристанище „Карантината\" край Аспарухово.  На събитието присъстваха и кметът на община Варна Иван Портних, еврокомисарят по цифрова политика Мария Габриел, областният управител на Варна Стоян Пасев,  евродепутатът Емил Радев и др.  Индикативната стойност на проекта е  15 млн. лв. , от които 2,7 млн.лв. се осигуряват от Оперативна програма „Региони в растеж\" 2014-2020 г. под формата на нисколихвено кредитиране през Фонда за градско развитие, а близо 6 млн. лв. е безвъзмездната европейска помощ по програмата за морско дело и рибарство. „Това е отличен пример за ефекта от реализацията на интегриран проект с комбинирано финансиране между двете европейски програми\", отбеляза зам.-министър Николова. Проектът включва изграждането на модерен пристан за местните рибари, както и административна сграда с ресторант и щандове. На тях те ще могат да продават уловените риба и морски дарове и да представят пред туристи и местното население своите традиции и познания. В района ще се обновяват и зелените площи, улиците, ще се обособят и нови паркоместа. Ще се монтира ново парково обзавеждане и улично осветление. Ще се облагороди целият район от морската ивица, който ще стане привлекателен за туристите и местните жители като нова морска градина.Зам.-министър Николова инспектира и строителните дейности  по благоустрояване на междублокови пространства в район „Владислав Варненчик\", част от проекта „Естетизация и модернизация на градската среда във Варна\", който се финансира от ОПРР с над 34,4 млн. лв. Строителните дейности в района са завършени на над 90%, установи тя. Обхванати са над 160 декара новозастроени площи. Обновени са централните улици,  тротоарите, направено е ново озеленяване.  Създадени са нови 7000 паркоместа, 6 детски площадки и 4 спортни игрища, велоалеи, нови перголи и обзавеждане.  По проекта в града тече и  реконструкция на редица главни булеварди и улици с изграждане на пешеходни пасарелки, детски площадки, зони за отдих, атракциони, спортни площадки и велоалеи. Извършва се и рехабилитация на  части от „Морската градина\".  Зам.-министър Николова информира също, че предстои и реализацията на проект за многофункционален спортен комплекс в жилищен район „Владиславово\", включващ зала и спортни площадки за различни дисциплини, който ще се финансира с нисколихвено кредитиране от Фонда на фондовете и ОПРР. Индикативната стойност е около 7,5  млн. лв.Заместник-регионалният министър даде висока оценка за изпълнението на инвестиционните проекти на Варна. „В града вече се виждат положителната промяна и ефектът от интегрираните мерки и визия за развитие. \"Европа близо до жителите\" ще бъде нашата основна цел през следващите години за развитие на регионите. Целта ни е да направим регионите по-добро място за живот и инвестиции и да запазим младите хора, каза още тя.Пред журналисти Николова коментира, че през следващия програмен период ще се подкрепя развитието на територията на регионален принцип. „Скоро започва дебат за функциите на регионите в новото програмиране, какви отговорности ще имат и в каква посока ще са въвлечени в решенията за инвестиционни мерки\", каза тя. Зам.-министърът съобщи, че няма да се извършва ново териториално делене на страната и регионите за планиране ще останат 6, както и досега. „Няма да променяме обхвата на статистическото райониране, за да направим правилно планиране на инвестиции за следващия период.  Работим усилено какви отговорности ще делегираме на регионите при избор на проекти\", заяви тя.  ", "date": "2019.05.21", "title": "МРРБ: ЕС ще инвестира над 1 млрд. лв. за модернизация на учебни заведения до 2020 г."}
{"url": "http://www.cross.bg/obvineniya-muchitelen-svoboda-1604789.html", "text": "/КРОСС/  Софийска градска прокуратура /СГП/ повдигна обвинения на трима служители на охранителна фирма за извършено от тях убийство по особено мъчителен за жертвата начин. Владислав Д., Георги Я. и Татян Н. са обвинени, затова, че на 16.05.2019 г. на територията на месокомбинат „Родопа-София\" са умъртвили по особено мъчителен начин 29-годишната П.С, съобщават от прокуратурата.Тримата извършители завързали ръцете на пострадалата и й нанесли множество удари по главата, гръдния кош, корема и крайниците. В резултат на това се развили травматичен и хеморагичен шок, довели до остър срив на хемодинамиката и настъпване на смъртта й.Единият от извършителите Владислав Д., е осъществил деянието в условията на опасен рецидив, след като е бил осъден в чужбина за трафик на наркотични вещества на 13 години и 4 месеца лишаване от свобода.Обвиняемите са задържани за срок до 72 часа, с оглед осигуряване явяването им пред съда за определяне на мярката за неотклонение „задържане под стража\".Ако бъдат признати за виновни по повдигнатите им обвинения, извършите могат да получат наказания в размер от 15 до 20 години „лишаване от свобода\", „доживотен затвор\", или „доживотен затвор без право на замяна\".Разследването по случая продължава. ", "date": "2019.05.21", "title": "Повдигнаха обвинения на трима души за убийството в кв. „Орландовци“"}
{"url": "http://www.cross.bg/selo-gorna-gradyshka-1604791.html", "text": "/КРОСС/  Градушка валя в центъра на Бургас, както и в село Правда, край Горна Оряховица.Според последните синоптични карти опасност от бури и градушки има най- вече в Източна България.По-рано стана ясно, че 56 ракети са били изстреляни вчера към облака, който засипа с градушка Монтанско. От Агенцията за борба с градушките в областта твърдят, че не са могли да въздействат върху него по-рано, защото дошъл от планината, където няма ракетни площадки. И са го атакували едва след като е минал през село Горна Вереница. Почти цялата продукция на хората там е унищожена. ", "date": "2019.05.21", "title": "Градушка падна в Бургаско"}
{"url": "http://www.cross.bg/iioncheva-pochtenostta-elena-1604784.html", "text": "/КРОСС/  „Застанете зад почтеността - ангажимент за Европейските избори през 2019\" е инициатива на международната неправителствена организация \"Трансперънси интернешънъл\", насочена към кандидатите за евродепутати, които припознават като своя кауза борбата срещу корупцията  и непочтеността в политиката. Подкрепяйки инициативата, Елена Йончева и кандидатите от БСП за България категорично се обявяват за спазване на принципите на върховенството на закона, за гарантиране на независимостта на съдебната система и свободата на медиите.  Освен това, с подписа си те се ангажират да спазват най-високи стандарти на прозрачност и почтеност в бъдещата си работа на членове на Европейския парламент.", "date": "2019.05.21", "title": "Елена Йончева и кандидати от \"БСП за България\" подкрепиха инициативата „Застанете зад почтеността”"}
{"url": "http://www.cross.bg/areta-franklin-zaveshtaniya-1604762.html", "text": "/КРОСС/ Три саморъчно написани завещания бяха намерени в дома на певицата Арета Франклин, едното от които под възглавници във всекидневната й.Последното е от март 2014 г. То разпределя богатството на Кралицата на соул музиката сред членове на семейството й. Част от написаното в него е нечетливо, има задраскани думи и фрази в полето. Намерено е в тетрадка под възглавници на канапе.Арета Франклин почина през август миналата година от рак на панкреаса. Тогава не беше намерено завещание. Трите саморъчни версии са открити този месец. Другите две завещания са стояли в заключен шкаф, ключът за който е намерен чак сега. Те са от 2010 г.Дейвид Бенет, който 40 години е адвокат на Арета Франклин, регистрира завещанията вчера, съобщават от БТА. Той каза, че ги е показал на четиримата синове на певицата или техни адвокати, но не е постигнато споразумение кое от тях да бъде признато за валидно. Двама от синовете й не са съгласни със завещанията.Според законите на щата Мичиган, където почина Арета Франклин, състоянието й се поделя поравно между синовете й. ", "date": "2019.05.21", "title": "Откриха три саморъчно написани завещания на Арета Франклин"}
{"url": "http://www.cross.bg/gerb-material-kazanluk-1604779.html", "text": "/КРОСС/  Да се наложи санкция  на ГЕРБ за нарушаване на Изборния кодекс в Казанлък. Това поискаха от Предизборния щаб  на БСП в две жалби до РИК днес.Първата е свързана с участието на кандидати за евродепутати в общинско събитие, организирано с  общински средства - Конкурс „Царица Роза 2019\" в Казанлък. От щаба предоставят разпечатано копие  на публикация  на фейсбук страницата на политическата партия от 18 май 2019г., от която е видно, че кандидатите за евродепутати на ГЕРБ Николай Диков и Йоана Фильова участват в събитието. На общинското мероприятие  се разпространява агитационен материал, който не отговаря на чл.183, ал. 2 от ИК, който гласи , че всеки агитационен материал съдържа информация, че купуването и продаването на гласове е престъпление, като информацията заема не по-малко от 10 на сто от лицевата площ на агитационния материал и е разположена в обособено поле, се казва в жалбата. На същия материал е изобразен и националния флаг на РБ България, което е нарушение на чл.183, ал.4 от ИК.От втората жалба е видно, че кандидатите за евродепутати на политическа партия ГЕРБ Ева Майдел и Фильова са взели участие на 14 май в официалното откриване на нов Дневен център за подкрепа на деца с тежки множествени увреждания и техните семейства в Казанлък. Дневният център е част от сградата на Детска ясла №6 „Надежда\". „Припомням  императивната норма на чл.182, ал.1 от ИК, която гласи, че не се допуска предизборна агитация в държавните и общинските учреждения и институции\", каза председателят  на Предизборния щаб Румяна Друмева. ", "date": "2019.05.21", "title": "БСП- Казанлък хвана ГЕРБ в нарушение на Изборния кодекс. Иска санкции"}
{"url": "http://www.cross.bg/mesetz-nepravomerno-ambylatorni-1604785.html", "text": "/КРОСС/  Софийска градска прокуратура /СГП/ привлече към наказателна отговорност петима лекари по дентална медицина - Л.Г., Т.М., Д.Б., А.В. и Х. Б., и един от техните помагачи - Г.М.,  за извършени от тях документи измами в условия на продължавано престъпление, чрез които неправомерно са получили суми от НЗОК- престъпления по чл. 212  ал.1 вр. чл. 26 ал.1 чл. 20 от НК.Разследването е установило, че петимата лекари по дентална медицина работели в гр. София, но не се познавали по между си. Всички те обаче имали сключени договори с НЗОК и ползвали софтуерния продукт, разработен от Здравната каса за отчитане на дейността им- „Хипократ\".Поради спецификата на програмния продукт зъболекарите ползвали услугите на Г.М., който регистрирал в програмата изготвените от тях амбулаторни листове.През 2015г. служител при един от лекарите /Т.М/ започнал да му предоставя здравните книжки на различни непълнолетни лица от гр. Ямбол. След това лично съдействал на този зъболекар да оформя амбулаторни листове, в които се отчитало извършване на прегледи и дентални манипулации на тези пациенти.Изготвените документи били с невярно съдържание, тъй като непълнолетните пациенти изобщо не били посещавали зъболекарския кабинет. В тях служителят полагал и лично подпис в графата за „родител\" на лица.След това тези документи били предоставяни на компютърния специалист Г.М, който от своя страна ги регистрирал в системата „Хипократ\".Тъй като обемът на така регистрираните амбулаторни листове станал значителен и надминал лимитите, определени от Здравната каса, по инициатива на Г.М, останалите четирима зъболекари-  Л.Г., Д.Б., А.В. и Х. Б. - негови клиенти, започнали да отчитат неистинските амбулаторни листове, като свои.Всички те били запознати с невярното съдържание на тези документи, тъй като нито един от непълнолетните пациенти не бил посещавал кабинети им, както и с обстоятелството, че документите не са подписани от законния представител на непълнолетните, каквото е изискването на закона.Самите документи били изготвени и подписани от служителя на доктор Т.М.В резултат на така представяните пред Здравната каса амбулаторни листове, петимата зъболекари получавали ежемесечно по банковите си сметки парични преводи от касата за отчетените  дейности по дентална медицина.По този начин за период от месец септември 2015г. до месец юни 2018г. А.В. получил неправомерно сумата в общ размер над 23 390 лв.За периода месец август 2015г. декември 2015. доктор Т.М получил неправомерно общо над 20 420 лв.За времето от месец януари 2015г. до юни 2018г. доктор Х.Б получил неправомерно общо над 44 540 лв.За времето от месец септември 2015г. до месец април 2018г. доктор Л.Г. получил неправомерно общо над 28, 290 лв.За времето от месец май 2017г. до месец юни 2018г. доктор Д.Б получил неправомерно общо над 7 000 лв.В резултат на престъпните действия на лицата за посочения период била нанесена щета на Здравната каса в обща размер над 120 000 лв.Спрямо шестимата обвиняеми е определена мярка за неотклонение „парична гаранция\" в различни размери, които те в момента обжалват пред съда.Предстои привличане към наказателна отговорност и на втория помагач в извършването на престъплението- лицето, изготвило неистинските амбулаторни листове.Ако бъдат признати за виновни по повдигнатите им обвинения, извършите могат да получат наказания в размер от 2 /две/ до 8 /осем/ години „лишаване от свобода\".  ", "date": "2019.05.21", "title": "Прокуратурата подхвана петима зъболекари, източвали Здравната каса"}
{"url": "http://www.cross.bg/direktor-stopanstvo-miroslav-1604783.html", "text": "/КРОСС/  Инж. Мирослав Маринов е новият изпълнителен директор на Изпълнителна агенция по горите, съобщиха от МЗХГ.Той е завършил Лесотехнически университет в София с придобита образователно-квалификационна степен магистър по \"Горско стопанство\" и специализация по \"Ловно и рибно стопанство\" през 2008 г.Магистър е и по международни икономически отношения и международен бизнес.Мирослав Маринов започва работа през 2005 г. в Община Сливен - в отдел \"Екология, земеделие и гори\". Преминава през йерархията на горското стопанство като началник участък, заместник директор, директор. Ръководил е Държавно горско стопанство (ДГС) - Стара река, ДГС - Твърдица, ДГС - Тича, както и Регионална дирекция по горите - Сливен.Инж. Мирослав Маринов заменя на поста досегашния изпълнителен директор инж. Мирослав Джупаров. ", "date": "2019.05.21", "title": "Изпълнителна агенция по горите вече има нов директор "}
{"url": "http://www.cross.bg/leva-hram-posochi-1604778.html", "text": "/КРОСС/ До октомври догодина автомагистрала \"Хемус\" между Варна и Търговище ще е готова, каза днес при посещението си в крайморския град премиерът Бойко Борисов. Заедно с министърът на финансите Владислев Горанов и вицепремиерът Томислав Дончев той посети новостроящия се храм \"Св. Прокопий Варненски\".Парите за изграждането на \"Хемус\" са изцяло осигурени и са на отделна сметка, посочи Борисов. По думите му плащанията на строителите се извършват, след приключването на отделните обекти. Премиерът допълни, че в момента се проектира участъкът между Търговище и Велико Търново.По думите му цялата магистрала трябва да е готова до 3 години, евентуално 4 за най-тежките участъци.Изграждането на \"Хемус\" е наложително, за да се облекчи бизнесът в Северна България, каза премиерът. Той допълни, че в тази част на страната се появяват все повече предприятия, които работят за износ и има нужда от хубави пътища.В новостроящия се храм премиерът и министрите разговаряха с Варненския и Великопреславски митрополит Йоан, който посочи, че за пълното приключване на дейностите са необходими още около 1 милион лева. Владиката уточни, че вече има готовност да започне изписването на иконите по стените, за което ще са нужни около 620 хиляди лева. Най-важното в момента е да се монтира иконостасът и да се довърши подовото отопление, допълни митрополитът. Той каза още, че последната голяма църква във Варна - Катедралният храм, е осветена през 1886 година. Владиката изрази благодарността си към премиера за отпуснатите от правителството 200 хиляди лева за ремонта на покрива на Катедралата.Той припомни, че кабинетът отпусна средства и за строежа на новия храм. По думите му помощ е оказала и община Варна, която през годините е осигурила 1,4 милиона лева.Обсъждането за осигуряването на нужните за довършването на храма средства няма да е тази седмица, за да не се правят коментари, че е предизборно, посочи Борисов. По думите му въпросът ще бъде дискутиран през следващата седмица. Според премиера сумата може да бъде отпусната на два транша.Финансовият министър Владислав Горанов посочи, че е добре църквата да се върне при хората, защото в миналото черквите не са строени от данъци, а от дарения. ", "date": "2019.05.21", "title": "До октомври 2020 г. магистрала \"Хемус\" между Варна и Търговище ще е готова "}
{"url": "http://www.cross.bg/vsichki-ministri-yvolni-1604781.html", "text": "/КРОСС/  Австрийският президент Александер ван дер Белен уволни от правителството всички министри от крайнодясната Партия на свободата (АПС) с изключение на външната министърка Карин Кнайсъл. Това съобщи самият той, цитиран от Ройтерс.Президентът каза, че ще прегледа кандидатурите на всеки един от експертите, предложени за попълване на овакантените министерски постове, след като коалицията между консерваторите на премиера Себастиан Курц и АПС рухна.", "date": "2019.05.21", "title": "Президентът на Австрия уволни всички министри от крайната десница, без външния "}
{"url": "http://www.cross.bg/muzhete-zhenite-zaplashtaneto-1604782.html", "text": "/КРОСС/  Разликата в заплащането на жените и мъжете намалява, но равното възнаграждение за един и същи труд все още не е реалност за работещите жени и мъже. Това е един от изводите в проекта на доклад за равнопоставеността на жените и мъжете в България за 2018 г., публикуван за обществено обсъждане.За 2017 г. средната брутна месечна заплата на мъжете е 1152 лв., при жените тя достига 920 леваНеравенството в средните заплати не означава непременно различие в заплащането между жените и мъжете, упражняващи една и съща професия и имащи еднакъв професионален опит. Неравенството в заплащането в сектор \"Хуманно здравеопазване и социална работа\" жените, работещи на пълно работно време, печелят с 37 на сто по-малко от мъжете.Социалните работници са част от наетите в този сектор и също така са предимно жени.В икономическата дейност \"Медико-социални грижи с настаняване и социална работа без настаняване\" средната заплата през четвъртото тримесечие на 2018 г. е около 65 на сто от средната за страната.Сектор \"Строителство\", където средната месечна заплата за жените е с 10,6 на сто по-висока от тази на мъжете, но в този отрасъл наетите жени са под 15 на сто.Разлики има и в размера на пенсиите. Средният основен месечен размер на пенсиите за 2018 г. е 321,80 лв., като за мъжете стойността му е 396,72 лв., а за жените - 268,10 лв., или средният основен месечен размер на пенсиите на жените е със 128,62 лв. по-нисък от този на мъжете.За 2017 г. процентът на жените, живеещи с материални лишения, надвишава с 2,3 процентни пункта този на мъжете и с 1,1 процентни пункта средния за страната. Делът на жените над 65 и повече години, живеещи с материални лишения, е с 11,4 процентни пункта по-висок от този на мъжете в същата възрастова група. ", "date": "2019.05.21", "title": "Разликата в заплащането на жените и мъжете намалява"}
{"url": "http://www.cross.bg/proverka-andreevo-slyzhitel-1604780.html", "text": "/КРОСС/  52-годишен мъж нападна с крак и юмруци митничар на Капитан Андреево. По случая е образувано бързо производство в Районна прокуратура-Свиленград.До момента е установено, че 52-годишниятм мъж е влязъл пеша от Турция в България. На ГКПП-\"Капитан Андреево\" първоначално е преминал през паспортен контрол, след което се опитал да избегне митническа проверка и да напусне пункта. Той бил спрян от митнически служител, който поискал да извърши проверка. 52-годишният мъж започнал да го обижда и го ударил два пъти в областта на главата.Впоследствие е извършена проверка на мъжа и у него са били открити акцизни стоки без бандерол - 47 кутии цигари, облепени около краката му. На пострадалия служител е издаден медицински документ за причинена лека телесна повреда.Нападателят е бил задържан за срок от 24 часа. Предстои повдигане на обвинение.", "date": "2019.05.21", "title": "Биха митничар в Свиленград "}
{"url": "http://www.cross.bg/sestri-penkova-meditzinskite-1604770.html", "text": "/КРОСС/  \"Потресена съм от условията, при които медицинските сестри работят. Тези хора се грижат за нашите близки. Няма как да развиваме устойчиво малките населени места, ако липсват лечебни заведения и медицински персонал. Тук трябва да бъдат насочени европейските средства.\" Това каза кандидатът за евродепутат от \"БСП за България\" Цветелина Пенкова на среща с медицинските сестри от МБАЛ, гр. Девин. \"Не е допустимо вече 5 години, квартал \"Настан\", както и малките населени места,  да не получават възможност за обновяване на инфраструктурата си и в частност на водоснабдителната система. Родопите са район с много язовири и водоеми и не е нормално, че там имат проблем с водоснабдяването\" коментира Пенкова при разговор с жители на девинския квартал. По-късно тя се срещна с жители на село Гьоврен, където се срещна с работници.  ", "date": "2019.05.21", "title": "Цветелина Пенкова: Потресена съм от условията, при които медицинските сестри работят"}
{"url": "http://www.cross.bg/brekzit-evropa-dokato-1604774.html", "text": "/КРОСС/  Макар и обединени в привързаността си към ЕС, европейските гласоподаватели са разделени в очакванията си за бъдещето на Съюза. Гражданите във Великобритания остават дълбоко разделени по въпроса за Брекзит. Мнозинството от анкетираните от двете страни на Ламанша, се единни в страховете си, че в Европа може да има „ефект на доминото\" (ако Великобритания напусне, да я последват и други).58% от европейските граждани и 62% от британските смятат, че Брекзит е по-лош за ЕС, отколкото за Обединеното кралство. Но нито европейците, нито британците са абсолютно убедени, че Брекзит най-накрая ще се състои. 39% от интервюираните в Европа смятат, че все пак Обединеното кралство ще остане (27% във Великобритания очакват отмяна на резултата на референдума от 2016 г., а 29% не са сигурни). Следователно изглежда, че несигурността ще продължи да доминира в политиката на ЕС. В Източна Европа този възглед преобладава - 48% казват, че Обединеното кралство ще остане в Съюза, докато 37% смятат, че ще напусне.По-голямата част от гражданите от двете страни на Ламанша искат повече гъвкавост от ЕС в преговорите за Брекзит, така че да се постигне споразумение. Това предполага, че ако има несъгласие по текущата сделка, то не е между обикновените граждани, а между политическия елит.Повечето от британците са гласували за Брекзит, защото само част от тях се чувстват европейци (42%) и именно тук нашето проучване разкрива голямата разлика с Европа, където 71% от гражданите на ЕС се приемат за европейци. Съмненията, породени сред поданиците на Обединеното кралство, са следствие на десетилетия на антиевропейска реторика, обхванала британската преса. Факторът идентичност е в сърцето на проблема.Само дни преди европейските избори, гласоподаватели от цяла Европа остават дълбоко разделени относно това дали тези избори ще доведат до промяна. Всеки втори (49%) очаква изборите да имат положително въздействие, докато 41% смятат, че изборите няма да доведат до промяна в ЕС. Положителни очаквания имат шест от десет сред онези, които се идентифицират като граждани на ЕС, докато негативните очаквания доминират (65%) сред тези, които се чувстват по-отдалечени от ЕС.Мнозинството в първоначалния блок на ЕС (западните и северните държави-членки на ЕС) не очакват никаква положителна промяна след изборите за Европейски парламент, докато мнозинството в Южна Европа и новите страни-членки са по-оптимистично настроени по отношение на резултата.Левите в ЕС са разделени (48% оптимисти срещу 45% песимисти) в очакванията си за промяна, произтичаща от предстоящите избори. Крехко мнозинство от избирателите, заемащи по-центристки позиции (50% на 42%), са положително настроени. Ясно мнозинство сред десните избиратели (59% на 35%) очакват положително развитие.Това разделение е един от факторите за увеличаване на подкрепата на популистките партии в ЕС.  ", "date": "2019.05.21", "title": "Галъп: Гражданите на ЕС се страхуват от разпад заради последващ Брекзит"}
{"url": "http://www.cross.bg/sdindex-shofirane-bulgarskite-1604769.html", "text": "/КРОСС/  От днес официално стартира новото издание на SDIndex (Safe Drive Index/Индекс за безопасно шофиране) - първото по рода си изследване, което изчислява валиден национален индекс на рисковете в поведението на шофьорите в България. Това стана ясно на специално събитие, което събра организаторитe, екипа, партньорите и представители на медиите за представяне на тазгодишния проект. Сред официалните гости на събитието бяха зам. министърът на транспорта Ангел Попов, председателят на Държавна агенция \"Безопасност на движението по пътищата\" Малина Крумова, зам. изпълнителният директор на Изпълнителна агенция \"Автомобилна администрация\" Дамян Войновски, началникът на отдел \"Пътна полиция\" в МВР Росен Рапчев и др. Съкратеният вариант на изследването тестът SDIndex Quiz привлече 46 000 водачи и ги накара да се замислят за поведението си на пътя. Това коментира по време на представянето Спасова, управител на консултантска агенция Explica и отбеляза, че това е най-мащабното изследване сред българските шофьори, провеждано досега. За да видим какво се случи с нашия проект, ние проведохме едно допълнително проучване през февруари тази година и установихме, че с темата за пътната безопасност всъщност сме достигнали до почти 4 милиона души, или до две трети от пълнолетното население на страната, което смятаме, че е един впечатляващ резултат, добави тя.Тази година SDIndex има и нови елементи, най-важният от които е специален модул за изследване на рисковете сред водачите на камиони и автобуси - необходимост, идентифицирана в миналогодишното издание на проучването. Актуализиран е и въпросникът, адресиран към водачите на леки и лекотоварни автомобили. „Най-важното, когато говорим за проблемите на пътната безопасност, е да разглеждаме темата в нейната цялост и да анализираме всички елементи заедно - водачи, превозни средства, инфраструктура\", подчерта Малина Крумова. През 2018 година SDIndex показа, че превишаването на позволената скорост, определяно като \"неволно\", бе най-разпространеното рисково действие сред българските шофьори на леки и лекотоварни автомобили 71% от запитаните 1000 водачи тогава отговориха, че това им се е случило поне веднъж за последните 12 месеца. Резултатите показаха също, че българските шофьори смятат, че те самите избягват рисковете по пътищата, но  търсят отговорност от останалите участници в движението. Българският шофьор е категоричен в мнението си, че шофира безопасно - стойността на SDIndex за 2018 г. на национално ниво е 89.6 и е близка до максимума на скалата - това е основният извод от изследването. Водачите с индекс за безопасно шофиране под 74 (214 хил. души, 9% от всички активни водачи) са с високорисково поведение и следователно с най-голям риск да попаднат в тежко пътно-транспортно произшествие. Това се дължи на факта, че те допускат и трите основни грешки, характерни за българските шофьори - агресивно шофиране, ниска концентрация и пренебрегване на ограниченията за скорост. Агресивното шофиране обаче е характеристиката, която се отнася за тях в най-голяма степен.", "date": "2019.05.21", "title": "Стартира второто издание на SDIndex/Индекс за безопасно шофиране 2019"}
{"url": "http://www.cross.bg/selo-konare-dvizhenieto-1604771.html", "text": "/КРОСС/  От утре - 22 май, до 24 май между 8 ч. и 18 ч. ще се ограничава движението по третокласния път III-866 Кричим - Стамболийски, в участъка през с. Куртово Конаре, поради ремонт на настилката.  Обходният маршрут за шофьорите на товарни автомобили е по общинския път за с. Ново село, а на леките и на лекотоварните автомобили по уличната мрежа на село Куртово Конаре, както и по общинския път за с. Ново село. Възможно е затруднение на трафика, тъй като отсечката е натоварена, но ремонтът трябва да се направи, за да се повиши удобството и безопасността на движение по третокласния път.Необходимо е шофьорите да карат внимателно и да спазват стриктно пътните знаци.", "date": "2019.05.21", "title": "До 24 май между 8 ч. и 18 ч. ще се спира движението по пътя Кричим - Стамболийски"}
{"url": "http://www.cross.bg/voiina-samara-zname-1604777.html", "text": "/КРОСС/  Международният фестивал „Самарско знаме\", който традиционно се провежда в руския град Самара,  тази година беше посветен на събитията, свързани с руско-турската война и освободителното движение на българския народ против турските завоеватели в периода 1876-1878 година.За мероприятието в град Самара пристигна и делегация от България, пише вестник Известия. Фестивалът започна с тържествен молебен в Иверския женски манастир и изнасянето на кръста в Структовски сад. Кулминацията на фестивала стана възстановката на събитиято от руско-турската война 1877-1878. Бяха пресъздадени епизоди от бойните действия между турската армия и руско-българските отряди.Около 60 човека в историческа униформа на руската и турската армии с копия от огнестрелните оръжия от края на XIX век възпроизведоха сцени от сражението.«Днес пресъздаваме атмосферата в една от ключовитe битки в руско-турската война около Стара Загора през 1877 г. Самара има пряко отношение към тази война - именно нашите съотечественици , опитвайки се да подкрепят българите, са им подарили Самарското знаме. Редом до бойното поле ние организирахме военна болница, в която може да се види как са лекували ранените войници през XIX век», сподели изпълнителният директор на регионалния отдел на Руската военно-историческа общност в Самарска област Инна Жичкина.   ", "date": "2019.05.21", "title": "Делегация от България взе участие във фестивала „Самарско знаме”"}
{"url": "http://www.cross.bg/benisheva-daniela-bulgarskoto-1604764.html", "text": "/КРОСС/  На 20 май 2019 г. от този свят си отиде журналистът от Българското национално радио Даниела Бенишева. Даниела Бенишева е част от екипа на Радио София от 2007 г. В годините работи неуморно като репортер, редактор и водещ в емблематични предавания, като „Арте вива\", „Арт посоки\", „Чуй София!\", „София днес\", „Кой-кой е\", „Радио кафе\", „Ритъмът на столицата\" и др. Реализирала е стотици интервюта с едни от най-големите имена на нашето време, хора на изкуството и културата, интелектуалци, общественици, политици...Преди да стане част от Българското национално радио, Даниела Бенишева сътрудничи на различни издания от периодичния печат, като в.„Сега\", в.„Българска армия\", в.„Земя\", „Програмата\" и др.Светла й памет! ", "date": "2019.05.21", "title": " Напусна ни журналистът Даниела Бенишева "}
{"url": "http://www.cross.bg/vodite-sreda-sutrydnichestvo-1604767.html", "text": "/КРОСС/  Министърът на околната среда и водите Нено Димов, вицепремиерът и министър на околната среда на Румъния Грациела Гаврилеску и министърът на водите и горите Йоан Денеш подписаха днес в Букурещ Меморандум за разбирателство между Министерството на околната среда и водите на Република България, Министерството но околната среда и Министерството на горите и водите на Румъния за сътрудничество в областта на опазването на водите, качеството на въздуха и биоразнообразието.Меморандумът определя областите на сътрудничество между министерствата на двете държави с цел намаляване на замърсяването и гарантиране на екологична устойчивост. По отношение на водите сътрудничеството предвижда координиране на изпълнението на трансгранични мерки от Морските стратегии на България и Румъния по отношение на морските отпадъци. Целта е постигане на добро състояние на морската околна среда, както и контрол на замърсяването на водите с пластмаси/микропластмаси с акцент върху общия участък на река Дунав и съответните зони на юрисдикция в Черно море.В сферата на биоразнообразието усилията ще бъдат насочени към координирано опазване и управление на влажните зони, опазване и възстановяване на жизнеспособна споделената популация от есетрови риби в долното течение на р. Дунав и Северозападно Черно море, както и към обмен на най-добри практики по отношение управлението на трансграничните обекти по НАТУРА 2000.Меморандумът предвижда и сътрудничество между двете страни за намаляване на замърсяването на въздуха, свързано с вноса на употребявани автомобили.С оглед на по-добрата координация на работата се предвижда създаването на съвместни работни групи в определените области на сътрудничество. ", "date": "2019.05.21", "title": "България и Румъния ще си сътрудничат в опазването на водите, въздуха и биоразнообразието"}
{"url": "http://www.cross.bg/kvartala-pokazvash-dryzhestvoto-1604765.html", "text": "/КРОСС/  Десетки жители на ромския квартал „Победа\" в Бургас протестираха пред сградата на общината тази сутрин. Те настояват да им бъде възстановено водоснабдяването в квартала. Заради натрупани близо 100 хил. лева задължения към дружеството ВиК, от 4 месеца, водата в по-голямата част на квартала е спряна.С викове и плакати с призиви за оставката на директора на водоснабдителното дружество в Бургас, близо 2 часа роми протестираха на централния площад в града. Причините за недоволството:\"Искаме да ни пуснат водата. Аз имам седем деца, трябва да се къпят. Няма да  ги пускат учителите. Не ни пускат в автобусите, защото миришем\".\"Ние в момента плащаме ток, искаме да плащаме и вода, искаме да плащаме и данъка за къщата\".\"Искаме да се изготви погасителен план за натрупаните задължения\", каза адвокат Димитър Вълчев, който защитава интересите на жител на квартала. \"Това, което желаят от ВиК, е да заплатят наведнъж сумата от сто хиляди лева, за която към настоящия момент не са представени никакви документи\".\"Проблемът е, че повечето семейства нелегално са се включили към мрежата на ВиК\", каза говорителят на дружеството Димитър Гюров.\"Ние решихме по следният начин, показваш акт за собственост, показваш, че имаш изградена водомерна шахта, показваш, че нямаш задължение към ВиК дружеството и отново имаш вода\".В момента с шествие по оживени булеварди протестиращите роми се връщат в квартала. ", "date": "2019.05.21", "title": "Роми от бургаския квартал „Победа“ протестираха заради спряна вода"}
{"url": "http://www.cross.bg/yvrezhdaniya-horata-ivan-1604766.html", "text": "/КРОСС/  До момента представителите на България в Европейския парламент не взимаха отношение по проблемите на хората с увреждания. Самите те не познаваха достатъчно добре лостовете, с които разполагат, за да прокарват важни за страната ни политики в тази сфера. Около тази теза се обединиха кандидати за евродепутати на „Движение 21\" и част от председателите на национално представените организации на хората с увреждания. Домакин на дискусията беше Националният съюз на трудово-производителните кооперации, който е най-големият работодател за хора с увреждания у нас.По време на дискусията д-р Иван Янев и д-р Лидия Чорбанова представиха възможността за използване на различните институции и комисии на ЕС при прокарването на важни за България политики.„През 2018 г. успяхме да постигнем сериозен успех с „Движение 21\". В края на ноември след внесена от нас петиция Европейският парламент чрез своята Комисия по петициите (PETI) взе единодушно решение да наблюдава прилагането на Европейската стратегия за хората с увреждания 2010-2020 в България. Ще бъдат изследвани всички практики, които създават пречки за интеграцията и реализирането на пазара на труда на хората със специални потребности, а също така ще бъдат проучени мерките, които България предприема за облекчаване и решаване на трудностите, които тези хора срещат ежедневно\", заяви д-р Иван Янев, който е председател на федерация \"Спорт за хора със зрителни увреждания\" и трети в листата на политическата партия.По думите на д-р Лидия Чорбанова петицията е получила по-широка подкрепа от депутати от различни партии и държави, отколкото от българските такива. Това било достатъчно показателно за абдикирането им от един от основните проблеми на социалната политика.На срещата представителите на организациите за хора с увреждания поискаха адаптиране на европейските програми към подобен тип структури. По думите на председателя на Националния съюз на трудово-производителните кооперации д-р Стилиян Баласопулов представителите ни в Европарламента и ЕК имат възможност да повлияят при определянето на изискванията, които тези програми поставят при кандидатстване. Според заместник-председателя на организацията Веска Събева именно чрез евродепутатите си Полша и Унгария са успели да лобират за по-лесното реализиране на социални проекти.Водачът на листата на „Движение 21\" призова българите повече да не позволяват „измамници-сладкодумци\" да управляват и представляват страната ни, като единствената им цел е да отклоняват евросредства, за да се облагодетелстват.Сред темите, които бяха обсъдени още бяха създаването на регионални сътрудничества в рамките на ЕС, организирането и популяризирането на повече форуми за социално предприемачество, възможността за повече законодателна инициатива на Европейския парламент и др.В събитието участие взеха кандидатите за евродепутати Данаил Георгиев, д-р Лидия Чорбанова, д-р Иван Янев, Боряна Петкова, Димитър Веселинов, Павлина Ковачева, Иван Вацев и Емил Тарасов. ", "date": "2019.05.21", "title": "До момента българските евродепутати не взимаха отношение по проблемите на хората с увреждания"}
{"url": "http://www.cross.bg/leva-live-sofiya-1604758.html", "text": "/КРОСС/  ЦСКА София ще победи Левски София в предстоящото дерби от българската Първа професионална футболна група. Срещата е днес от 18.00 часа:Левски София - ЦСКА София тук\t\t\t\t\tСингъл, Live, ТОП „1\"-2.60 „Х\"-3.15 „2\"- 2.00Вижте всички вълнуващи срещи в следващите дни:Ботев Пловдив - Лудогорец тук\t\t\t\t\tСингъл, Live, ТОП „1\"-5.20 „Х\"-4.75 „2\"- 1.25Париж ФК - Ланс тук\t\t\t\t\t\t\tСингъл, Live, ТОП „1\"-2.79 „Х\"-2.71 „2\"- 2.68Читадела - Беневенто тук\t\t\t\t\t\tСингъл, Live, ТОП „1\"-2.39 „Х\"-3.02 „2\"- 2.85Локо Москва - Урал Екатер. тук\t\t\t\t\tСингъл, Live, ТОП „1\"-1.65 „Х\"-3.05 „2\"- 4.66Шахтьор Донецк - Динамо Киев тук\t\t\t\t\tСингъл, Live, ТОП „1\"-1.65 „Х\"-3.10 „2\"- 3.65Септември София - Дунав Русе тук\t\t\t\t\tСингъл, Live, ТОП „1\"-1.70 „Х\"-3.20 „2\"- 3.30Верона - Пескара тук\t\t\t\t\t\t\tСингъл, Live, ТОП „1\"-2.07 „Х\"-2.72 „2\"- 2.86Атл. Паранаензе (Браз.) - Ривър плейт (Арж.) тук\t\t\tСингъл,          ТОП „1\"-2.21 „Х\"-2.61 „2\"- 2.67Етър Велико Търново - Славия София тук\t\t\t\tСингъл, Live, ТОП „1\"-1.95 „Х\"-3.05 „2\"- 2.75Цървена звезда - Партизан тук\t\t\t\t\tСингъл, Live, ТОП „1\"-1.73 „Х\"-2.89 „2\"- 3.28Щутгарт - Унион Берлин тук\t\t\t\t\t\tСингъл, Live, ТОП „1\"-1.62 „Х\"-3.04 „2\"- 3.96Софиянец позна 13-те срещи от Джакпот 13 и грабна 20 512,62 лева в неделя. От тях 6011,62 лева са от коефициенти, а 14 501 лева са от Джакпота. Той е избра система 3 тройни + 7 двойни + 3 твърди знаци, като сумата на талона е 345,60 лева.Също тогава жител на Павликени си тръгна с общо 12 973,80 лева със система 2 и 3 от 3 мача. Отново на 19-ти май беше регистрирана сериозна сума - този път от 8922,50 лева, която замина за Бургас. В град Белослав (област Варна) могат да се похвалят с най-хубавите печалби от Спортмакс в последните дни. Там бяха спечелени суми като 2030 лева, 2364 лева, 2010 лева и 7880 лева с прогнози за Краен изход.  В Сливен, Варна и Добрич са най-големите познавачи на Конни надбягвания, след като за тези градове заминаха печалби от 1998,80 лева, 1380 лева и 1012,50 лева за Победител и 1-3.  Жител на Горна Оряховица взе общо 1400 лева от Гонки в понеделник, а в Разград местен заслужи 1080,50 лева за 1-3.„Еврофутбол\" желае успех на всички участници! ", "date": "2019.05.21", "title": "ЦСКА София ще победи Левски София в предстоящото дерби според Еврофутбол"}
{"url": "http://www.cross.bg/glasove-sybsidiya-partii-1604761.html", "text": "/ КРОСС/  Над 6.5 млн. са получили в повече от държавните пари водещите политически сили на фона на спекулациите за намаляване на субсидиите и дори отказ от тях. Вместо по 11 лева на глас, както е по закон, през 2018 г. партиите са взели по 13,23 лв. Разкритието направи \"Шоуто на Слави\" в ефира на предаването си в понеделник вечер.Оповестената от редакционната колегия проверка показва, че за да се увеличи субсидията, е нарушен законовият принцип за изчисляване на база действителни гласове. Нещо повече - в сметката е включен дори и отрицателният вот. Това означава, че всеки гласувал \"Не подкрепям никого\", практически е превел 13,23 лв. В допълнение са взети предвид и гласовете за независимите кандидати, за партиите, които не са прескочили бариерата от 1% за субсидия, както и 71 гласа, добавени от ЦИК.Действителните гласове на последните парламентарни избори са 2 920 804. Законът повелява, че умножени по 11 лв., това прави 32 128 844 лв. Общо предоставена държавна субсидия обаче е 38 648 384 лв. Разликата показва, че държавата е била завлечена с точно 6 519 540 лева. Така ГЕРБ взимат над 2,5 млн. лева повече, БСП - над 2,1 млн. лева, \"Обединени патриоти\" - над 710 хил. лева, ДПС - над 700 хил. лева, \"Воля\" - над 320 хил. лева, а партия \"Възраждане\" - над 80 хил. лева.В закона за Политическите партии се определят критериите коя партия или коалиция има право на държавна субсидия и какъв размер е тя. Съгласно чл. 25, ал. 1 и чл. 26 от Закона за политическите партии право на държавна субсидия имат:1. Политическите партии или коалиции, които са регистрирани в Централната избирателна комисия за участие в избори, участвали са в последните парламентарни избори и имат избрани народни представители.2. Партиите, които не са представени в Народното събрание, но са получили не по-малко от едно на сто от всички действителни гласове на последните парламентарни избори.Т.е., за да получаваш субсидия, трябва да си партия и коалиция, която има народни представители, тоест минали са 4% граница гласове. Партия, която има поне 1% от от всички действителни гласове на изборите.Определянето на общата сума за субсидиране на политическите партии и коалиции пък е посочено в чл. 27. от  Закона за политическите партии.Общата сума, предвидена за субсидиране на политическите партии и коалиции, се определя ежегодно в закона за държавния бюджет на Република България в зависимост от броя на получените действителни гласове от партиите и коалициите на последните парламентарни избори, като за един получен глас се предвижда субсидия в размер, определен ежегодно със закона за държавния бюджет на Република България.Следователно, след като вече е ясно кои имат право на субсидия, този член от закона само посочва как се изчислява и определя държавната субсидия за един получен действителен глас от субсидираните партии и коалиции.Първо е определено кои имат право на субсидия.Второ колко е тя - в зависимост от получените гласове за съответната партия или коалиция.Както знаем - От 2014 г. годишният размер на държавната субсидия за един получен действителен глас съгласно Закона за държавния бюджет е 11 лв.Как се разпределя сумата от субсидията между правоимащите партии и коалиции. Това е посочено чл. 25, ал. 2 от Закона за политическите партии.Съгласно него, общата сума, предвидена за субсидиране в бюджета, се разпределя пропорционално на получените действителни гласове от всяка (правоимаща) партия или коалиция.Следователно при определянето на общата сума в бюджета за субсидиране на партиите и коалициите, трябва да се вземат предвид само и единствено действителните гласове на партиите и коалициите, които имат право на субсидия.И така, сега да сметнем колко трябва да е субсидията при сегашния закон от 11 лева на глас. Според закона общата сума на субсидията, заделена в държавния бюджет за 2018 г., е трябвало да бъде: 2 920 804 действителни гласа (според официалните данни на ЦИК) за правоимащите партии и коалиции умножена по 11 лв. е равна на 32 128 844 лв.Обобщените данни сочат, че държавна субсидия за партии и коалиции за 2018 година по данни на Министерство на финансите е:ПП ГЕРБ - 15 181 092 лв.ПП \"Движение за права и свободи\" - 4 181 028 лв.БСП за България - 12 643 144 лв.Обединени патриоти - 4 214 592 лв.ПП Воля - 1 927 084 лв.ПП Възраждане - 501 444 лв.Общо предоставена държавна субсидия за 2018 г. е 38 648 384 лв., която се явява доста по-голяма от тази, която би трябвало да е по закон. Нека видим с колко.  38 648 384 - 32 128 844 = 6 519 540 леваКолко лева излиза държавната субсидия на 1 глас, според данните от МФ. Припомням, че по закон трябва да е 11 лева. Предоставената държавна субсидия за един глас за всички партии се оказва, че е по 13,23 лева.И тук идва въпроса, как МФ си е сглобило такава огромна сума в нарушение на закона?И така - Общо предоставена държавна субсидия за 2018 г. е 38 648 384 лв.За да получат 38 648 384 министерство на финансите са си добавили не само гласовете на партиите които имат право на субсидия (тези гласове са -2 920 804), но и гласовете, подадени за всички партии, дори на тези които не са минали единия процент на изборите нека ги добавим и да видим какво излиза.Общо предоставена държавна субсидия за 2018 г. е 38 648 384 лв.1.Общо гласове за партии и коалиции - 3 420 5243 420 524 х 11 = 37 625 764 лв.Пак не достига близо милион за да стане сумата дадена реално на партиите. Следователно са добавили още гласове. Откъде?Ей сега ще видите откъде - от гласовете за независимите кандидати.Общо предоставена държавна субсидия за 2018 г. е 38 648 384 лв.1.Общо гласове за партии и коалиции - 3 420 5241. В някои изборни райони, обаче, има и независими кандидати и с тези гласове общият брой на действителните гласове става - 3 425 632.3 425 632 x 11 = 37 681 952 лв.Пак не достига с около милион отпусната сума. Какво са добавили още? Добавили са дори гласовете от протестния вот - гласовете от графа \"Не подкрепям никого\".Общо предоставена държавна субсидия за 2018 г. е 38 648 384 лв.1.Общо гласове за партии и коалиции - 3 420 524 гласа2. Добавени към тях гласове за независими кандидати - 3 425 632 гласа.3.Добавени към тях и бюлетини \"Не подкрепям никого\" и общият брой на всички действителните гласове по протоколите на ЦИК става:3 513 419 гласа3 513 419 х 11 = 38 647 609 леваПак милионите са по малко от реално отпуснатите. Липсват още около 1000 лева. И какво са направили? Откъде са добавили още гласове? Просто ЦИК е издал ново решение и , неясно откъде, да добавили още гласове. Добавили са си още 71 гласа. Ето:Съгласно т. 6 от Решение 4670 - НС от 30 март 2017 г. на ЦИК общият брой на действителните гласове за партиите, коалициите, независимите кандидати и гласовете \"Не подкрепям никого\" според актуализираната база данни е 3 513 490. Тази сума е получена след повторното въвеждане на данните от протоколите на секционните избирателни комисии в ЦИК съгласно чл. 301 от Изборния кодекс.3 513 490 гласа x 11 лв. = 38 648 390 лв.И какво излиза - че общата сума, отделена за субсидия е 38 648 390, и тя е определена не въз основа на спечелените от тях гласове, както е по закон, а въз основа на общия брой на всички гласове, на всички партии, дори и на независимите кандидати и най-голямата наглост - и на гласовете \"Не подкрепям никого\".А сега, нека видим по каква схема си разпределят тези 38 648 390 лева.Формулата, по която се изчислява действителната партийна субсидия, е следната - броят на действителните гласове за съответната партия, разделен на общия брой на получените действителни гласове, който се умножава по общата сума за разпределение. ", "date": "2019.05.21", "title": "\"Шоуто на Слави\": Има кражба на партийни субсидии за над 6.5 млн. лв."}
{"url": "http://www.cross.bg/jeremy-pesen-ychastie-1604759.html", "text": "/КРОСС/    JEREMY? е големият победител в юбилейното издание на конкурса за нови български песни \"Пролет 2019\". С новата си песен \"Day After Day\" бандата получи цели три награди на церемонията по раздаването им късно снощи. А това са: Голямата награда на селекционния екип и участие във фестивала \"Евросоник\" в Грьонинген, (Холандия), Първа награда на журито и Наградата на музикалната и журналистическата гилдия. Три топ награди излъчени от съвсем различни гилдии и техните представители. Конкурсът \"Пролет\" е създаден през 1970 г. и вече няколко десетилетия популяризира творчеството на българските музиканти. Бандата изпълни за първи път на живо пред публика новата \"Day After Day\" на гала вечер в първо студио на БНР (изпълни я дори два пъти). Тя е по музика на Ерсин Мустафов и Ташо Колев и текст на Гергана Нойкова и Ерсин Мустафов. От днес песента ще звучи официално и в ефира на различни радио станции у нас, а феновете ще могат да я чуят и съвсем скоро на живо - на 30 май в столичния клуб Music Jam!  В големият концeрт на JEREMY? на 30 май в столичния Music Jam специално участие ще има и Кирил Маричков. Групата ще изпълни заедно с него няколко вълнуващи парачета на Щурците и разбира се общата им песен - \"Не си сам\". Това е песентя, която завладя заслужено сърцата на феновете и първите места в родните класации и радио ефир и сякаш още в самото начало на годината даде тласък за бъдещите и настоящи успехи за JEREMY? през 2019! Билети за събитието можете да намерите в системата на еventim.bg, партньорската мрежа и на място в клуба. Повече подробности можете да намерите на официалната страница на JEREMY? или в страницата на събитието.Няколко часа след шоуто в София бандата ще излети към Лондон за участието си в Camden Rock Festival на 1 юни!Преди това обаче, още утре (22 май) JEREMY? и Кирил Маричков ще бъдат заедно в Пловдив, за да вземат участие в официалната церемония по връчване на Годишните Музикални Награди на БГ Радио в зала Колодрум. JEREMY? са с номинация в престижната категория \"Група на годината\" благодарение на слушателите и всички ние, фенове и приятели ще им стискаме силно палци да я получат! \n\t\t\t\t\t\n\t\t\t\t&feature=youtu.be", "date": "2019.05.21", "title": "Най-новата песен на JEREMY? - “Day After Day” с три награди от конкурса  за нови български песни на БНР"}
{"url": "http://www.cross.bg/dete-semeiiniya-stranata-1604760.html", "text": "/КРОСС/  Протест в защита на семейството ще има в 30 град в страната. Началният час е 18.30. Стотици родители, с позиция за семейството и срещу прекалената намеса на НПО-та (доставчици на социални услуги) и държавата в семейния живот на българина ще протестираме и най-вече ще информираме, чрез раздаване на боршури и флаери в София на бул. Витоша - между ул. Парчевич и ул. Солунска.Паралелно информационни кампании и протести ще се организират в около 30 града в страната. Това пише в отворено писмо до медиите инициативният комитет, който организира проявата.След промяна на около 25 закона в българското законодателство, ето най-фрапантните новости, които ще се отразят на семейния живот на българина:- Въвежда се отнемане на дете, инициирано от непроверен сигнал- Въвежда се отнемане на дете, инициирано от анонимен сигнал- Позволява се безнаказан тормоз на семейства с деца с неверни сигнали, без да се носи и най-малката отговорност- Родителите са виновни (за лошо гледане на дете), докато не се докаже противнотоНаказуемо е, ако не докладваш и за най-малкия проблем (дете в риск включва всичко, което може да си представите) при отглеждането на кое да е дете - включва и детето на съседа. ЗЗД, Чл. 36а. (Нов - ДВ, бр. 24 от 2019 г., в сила от 01.01.2020 г.)Изрично задължени да доносничат са: Управителят на лечебно заведение, в което има родилно отделение, личният лекар на бременни жени, учители и т.н.Домът ни вече не е защитен:- по сигнал на социален работник ще може да се влиза в домовете на семействата без съдебна заповед;- да се съставят доклади с огромно количество лична информация, както и да се претърсва семейния дом за неща като: съдържание на хладилника, шкафове дрехи и т.н. от наредба, изм. с постановление на МС № 104/02.05.2019) г. (вж държавен вестник бр. 37 от 7.V.2019) - никаква заповед за обиск от прокурор и куриране от съда вече не са нужни!Въвеждат се и още много други срамни и силно тоталитарни практики, призвани да държат българското семейство с деца в постоянен страх.Ние смятаме, че:Да отнемеш детето, защото родителите не се грижат \"добре\" за него, е като да убиеш болният вместо да го лекуваш! ", "date": "2019.05.21", "title": "Протест в защита на семейството в 30 града в страната"}
{"url": "http://www.cross.bg/baawards-biznes-konkyrsa-1604754.html", "text": "/КРОСС/  Българската асоциация на рекламодателите (БАР) стартира 6-тото годишно издание на конкурсите „Награди на БАР\" (BAAwards 2019) навлизайки в „Четвъртото измерение\". В него активно си взаимодействат всички създадени до момента математически, маркетингови, рекламни и корпоративни формули за успех, за да изведат на нов етап професионалното сътрудничество в сектора.  Новото е, че за първи път фокусът на BAAwards 2019 събира заедно трите водещи страни в маркетинговия процес: рекламодатели, комуникационни агенции и студенти. В три отделни конкурса BAAwards 2019 ще отличи постиженията на рекламодатели, комуникационни агенции и студентски екипи. Условията за участие в конкурсите за рекламодатели и комуникационни агенции изискват кампаниите да са осъществени в периода между 1 януари 2018 г. и 30 юни 2019 г. Проектите се подават онлайн от 03 юни 2019г. до 08 септември 2019г. на сайта на конкурса.Кампаниите в BAAwards 2019 ще се състезават в 5 различни категории: Пускане на пазара на нов продукт или услуга под нов бранд или като деноминатор на съществуващ бранд в установена категорияИновация в продукт или услуга, и/или ребрандинг (подобрен продукт или услуга и/или повторно пускане на пазара с ново брандиране)Корпоративен ребрандинг (ново брандиране на бизнес организация)Бранд активационна  кампания на продукт/услуга с бизнес насоченост (основен елемент: изграждане на трайна емоционална връзка с таргета)Бранд активационна  кампания за Корпоративна социална отговорност (обществено-полезни кампании, които постигат цели, извън конкретните бизнес интереси или законови изисквания;  основен елемент: изграждане на трайна емоционална връзка с таргета и добавена стойност за обществото)За втора поредна година BAAwards обръща специално внимание и на студентите по маркетинг, реклама и комуникации. Те могат да участват в студентския конкурс на BAAwards 2019, като подготвят и представят рекламно-комуникационна кампания на тема „Пускане на пазара на нов брандиран продукт или услуга в съществуваща категория\" в избран от тях бизнес сектор. Проектите ще оценяват три съдийски състава на BAAwards 2019, в които участват водещи български професионалисти в сферата на маркетинга и рекламата, представители на големи рекламодатели-членове на БАР, на комуникационни агенции-членове на БАКА ,на агенции за пазарни и потребителски проучвания-членове на БАМОР и академични преподаватели.  Росен Мисов, изпълнителен директор на БАР обяви старта на конкурса: \"BAAwards  непрекъснато се развива: като агенти на положителната промяна в маркетинговите комуникации през 2015 и нейни архитекти през 2016, вдигнахме още по-високо летвата през 2017 и разшифровахме БАРкода на успеха през 2018. Сега през 2019 заедно навлизаме в четвъртото измерение като отчитаме уникалната експертиза на основните страни в сектора: маркетолози, рекламисти и комуникатори, и студенти.\"Важни дати за BAAwards 2019Участват кампании, реализирани в периода 01.01.2018-30.06.2019г. Заявки за участие в бизнес конкурсите се приемат между 03.06.2019-08.09.2019г.Студентски проекти се подават между: 29.6.2019-21.7.2019г.Оценяване и определяне на победителите: 22.7.2019-25.8.2019г. за студентския конкурс и между 09.9.2019-29.9.2019 г. за бизнес конкурситеГаласъбитие за връчване на наградите: (общо за трите конкурса в BAAwards 2019: дата между 22-24.10.2019г., която ще бъде обявена по-късно).Подробна информация за конкурсите в BAAwards 2019, може да намерите на сайта на конкурса.     ", "date": "2019.05.21", "title": "Българската асоциация на рекламодателите стартира конкурса \"Наградите на БАР\""}
{"url": "http://www.cross.bg/obrazovanieto-broii-teza-1604752.html", "text": "/КРОСС/  Разказът „Косачи\" на Елин Пелин се падна на дванайсетокласниците на матурата по български език и литература, на която се явиха над 52 000 зрелостници. Една от 11 700 000 комбинации беше изтеглена рано сутринта на 21 май в Министерството на образованието, а темата в 41 въпрос, в който се пише есе или интерпретативно съчинение, беше под номер 13.Новото тази година е, че матурите и изпитите от Националното външно оценяване на седмокласниците вече се провеждат на различни дати и това облекчава организацията. Наред с мерките за сигурност срещу преписване, изключително важна е и ролята на квесторите, които следят за реда в изпитните зали, заяви зам.-министърът на образованието Таня Михайлова.\"Абсолютно недопустимо е спекулирането с притеснението на учениците, които се явяват на матура. От определен брой автори и съответно определен брой произведения винаги може да има някаква комбинация, но според мен се създава излишно напрежение преди изпита. Тези, които са учили, ще се справят и аз желая на всички успех\", обърна се тя към ученици и родители.За нормалното протичане на изпитния ден, във всички зали, в които се провеждат изпити, е осигурено и видеонаблюдение, съобщиха от Министерството на образованието. Какви са критериите са оценка на есетата и на интерпретативните съчинения обясни експертът в МОН Александър Трингов:„Обхващат оценяване на знания, умения, компетентности по посока на изграждане на аргументативен текст, прилагане на книжовно-езиковите норми, литературни компетентности, умения да се формулира теза, да се защитава тази теза. Тази задача носи на зрелостниците максимален брой от 30 точки\".Резултатите от матурите ще бъдат обявени до 13 юни. След 16.00 часа на 21 май на сайта на просветното ведомство ще бъдат публикувани изпитните варианти и ключ с верните отговори. ", "date": "2019.05.21", "title": "Зрелостниците писаха по „Косачи“ на Елин Пелин на матурата по литература"}
{"url": "http://www.cross.bg/ohrana-bregova-granichna-1604755.html", "text": "/КРОСС/  Европейската агенция за гранична и брегова охрана в сътрудничество с албанските власти дава началото на първата съвместна операция на територията на съседна държава извън ЕС. От 22 май нататък екипи на Агенцията ще бъдат разположени заедно с албански гранични служители по гръцко-албанската граница, за да помогнат за укрепването на външните граници на ЕС, с пълното съгласие на всички засегнати държави. Тази операция бележи нов етап в граничното сътрудничество между ЕС и партньорите от Западните Балкани и е още една стъпка към постигането на пълна оперативност на Агенцията.Европейските екипи за гранична и брегова охрана ще могат да съдействат на албанските гранични служители например при извършването на гранични проверки на контролно-пропускателните пунктове и предотвратяването на неразрешено влизане.В началото на операцията Агенцията ще разположи 50 служители, 16 патрулни коли и един микробус с термовизионно оборудване от 12 държави - членки на ЕС.Откриването е днес в Тирана в присъствието на Димитрис Аврамопулос, комисар по въпросите на миграцията, вътрешните работи и гражданството, Фабрис Леджери, изпълнителен директор на Европейската агенция за гранична и брегова охрана, Еди Рама, министър-председател на Албания и Сандър Леши, министър на вътрешните работи на Албания.  ", "date": "2019.05.21", "title": "Европейската гранична и брегова охрана с първа съвместна операция извън ЕС"}
{"url": "http://www.cross.bg/izzeti-zhelyazkov-namereni-1604757.html", "text": "/КРОСС/ На 17 май 2019 г. служители от сектор „Оперативно обслужване на местата за лишаване от свобода\" към отдел „Криминална полиция\" в Главна дирекция „Национална полиция\", съвместно със служители от надзорно-охранителния състав в Софийския затвор, са извършили проверка (претърсвания и лични обиски на лишени от свобода) в спалните помещения на „Вътрешно отделение\" на болницата към затвора в София, съобщиха от пресцентъра на специализираната прокуратура.На 20 май 2019 г. заместник-директорът на ГДНП старши комисар Тодор Гребенаров уведоми за резултатите от проверката административния ръководител на Специализирана прокуратура Димитър Петров и административния ръководител на Софийска градска прокуратура Емилия Русинова, по чиито досъдебни производства са лишени от свобода настанените в затворническата болница.В резултат на извършените претърсвания и лични обиски на лишените от свобода лица са открити и иззети множество забранени, неразрешени и други вещи и предмети, за които не е налична съответна документация.В помещение „Реанимация\", където са настанени Димитър Желязков и Миню Стайков, са намерени и иззети 59 броя CD, 1 карта за цифрова телевизия и 1 разтегателен колан. При извършения личен обиск на Желязков е намерен 1 мобилен телефон марка „IPHONE\". Желязков лично извадил от колана на кръста си и го ударил в земята, с цел да го унищожи. Установено е, че в спалното помещение, в което са настанени Димитър Желязков и Миню Стайков (с наложени мерки за неотклонение „Задържане под стража\"), се държат голямо количество хранителни продукти: десетки стекове с безалкохолни напитки, стекове с минерална вода, множество пакетирани захарни изделия (шоколади, вафли десерти), множество хранителни продукти (колбаси, плодове, олио) и други малотрайни продукти. Към момента на извършване на претърсването Миню Стайков вече ебил обявил гладна стачка. В помещението са намерени медикаменти и хранителни добавки, за които не са издавани медицински рецепти.В шкаф, ползван от Димитър Желязков, са намерени: „Конкор\", „Селеногин\", препарат „Сладки сънища\", „Ексфордж\", „Валсартан\", „Терафлу\",„Роватинекс\", „Небилет\", „Нурофен\", „Хамацинк крем\", „Авирон\",аминокиселини, „Витабиотикс\", „Простамол уно\", „Валидол\", „Алора\",„Флуанксол\". За тях на името на Желязков няма издадени рецепти, поради което те са иззети с протокол от служители на НОС при затвора в София.На Желязков са върнати осем други медикамента, които по данни на медицинския персонал от СБАЛЛС при затвора са му били предписани.В шкаф, ползван от Миню Стайков, са намерени: „Синелан\", „Прополки\", „Хексоралетен Ен\", „Нурофен\", „Деприм Депресион\", „Простамакс\", „Валидол\", препарат за инсектициди „Айкън\". Те са иззети с протокол отслужители на НОС при затвора в София, тъй като за тях няма издадени рецепти. На Стайков са върнати пет от намерените лекарства, които са му били предписани. В спално помещение №1 са намерени и иззети 1 бр. USBкабел, 1 адаптор, 1 телевизор с дистанционно и с адаптор, 1 котлон. В спално помещение №2 е намерен и иззет 1 бр. USB кабел.В спално помещение №3 е намерен и иззет 1 бр. USB кабел.При личен обиск на лишения от свобода Румен Янакиев е намерен и иззет мобилен телефон „SAMSUNG\" с поставена в него SIM карта на мобилен оператор. В спално помещение №4, в което е настанен лишеният от свобода Янко Ваташки, са намерени и иззети: 1 мобилен телефон „NOKIA\" с поставена SIM карта на мобилен оператор, машинка за подстригване, зарядно за телефон, 3 вентилатора, 1 кафемелачка и 1 бр. слушалки.В спално помещение №5, където е настанен лишеният от свобода Пеньо Мангъров, са намерени и иззети мобилен телефон „ALKATEL\" и зарядно за него, 2 броя USBкабел и 1 адаптор. Забранените и неразрешени вещи и предмети са иззети с протоколи от служители на НОС при затвора в София.Иззетите мобилни телефони дават възможност на задържаните под стража за нерегламентирани (забранени от закона) контакти с трети лица, което от своя страна създава опасност да се влияе на свидетели, както и нанормалния ход на събиране на доказателства по досъдебни производства.За резултатите от извършената проверка в болницата към Софийския затвор е уведомен министърът на правосъдието - за предприемане на мерки за решаване на системния проблем с наличие на забранени и неразрешени предмети в местата за лишаване от свобода и арестни помещения. За сведение е уведомен и главният прокурор. ", "date": "2019.05.21", "title": "Откриха мобилни телефони, лекарства и куп забранени предмети в килията на Митьо Очите   и Миню Стайков"}
{"url": "http://www.cross.bg/metzaninrastezh-ychastnitzi-fond-1604753.html", "text": "/КРОСС/  Днес, 21 май 2019 г., в сградата на Фонд на фондовете се проведе публично заседание, на което бяха отворени първоначалните оферти, получени по процедурата за възлагане на обществена поръчка с предмет „Фонд Мецанин/Растеж\". Той е финансиран със средства по Оперативна програма „Иновации и конкурентоспособност\" 2014-2020, съфинансирана от Европейския фонд за регионално развитие.Фонд Мецанин/Растеж (ФМР) ще управлява публични средства от 75.3 млн. лв., като се очаква инструментът да привлече и допълнително частно финансиране от минимум 32.3 млн. лв.Фондът подкрепя развитието на конкурентоспособността на българските малки и средни предприятия (МСП) в зрял етап на развитие. Чрез него ще се осигури достъп до алтернативно финансиране за компаниите с потенциал за растеж, планове за разширяване, подобряване на дейността, навлизане на нови пазари, както и разработването на нови продукти и услуги.Прилагането на финансовия инструмент ще доведе до увеличаване на производителността и потенциала за износ на българските МСП. Наред с бизнес целите, инструментът ще бъде насочен и към развитието на управленския капацитет и корпоративното управление на финансираните предприятия.Подкрепата от ФМР ще се осъществява под формата на дялови и квази-дялови инвестиции, съществена част, от които ще бъде предоставена под формата на мецанин финансиране.Участниците подали първоначални оферти в определения срок са, както следва:„Бългериан Мецанин Партнърс\" ДЗЗД, с участници в обединението: Иван Маркос Христанов; Евгени Ангелов Ангелов; Елеонора Христова Сърбова; Диана Павлова Аладжова; Лоид Фредерик Шулц; „Ривър Стикс Кепитъл\" ЕАДОбединение „Мейфеър Партнърс\", с участници: Андрю Серижио Газитуа; Гавин Джон Александър; Густаво Перота; Илиян Димитров Илиев; Йордан Димитров ПетровОбединение „Сисиел България\", с участници: Норман Антъни Столкър; Флориан Хут; Баръш Сиври; Оринбашар Муратович Куатов; Димитър Николов Костадинов; Ивайло Георгиев Спасов; Димитър Венелинов Узунов; Георги Кръстев Вангелов.На публичното заседание комисията обяви датите за преговорите, както и темите, по които те ще бъдат проведени.", "date": "2019.05.21", "title": "Фонд на фондовете отвори първоначалните оферти за избор на финансови посредници за „ Фонд Мецанин/Растеж “"}
{"url": "http://www.cross.bg/zhilishta-sgradi-ypravlenie-1604756.html", "text": "/КРОСС/  „Значението  на жилищния сектор е огромно като фактор за икономическото развитие и обновлението на населените места. Приоритет в работата на Министерството на регионалното развитие и благоустройството е разработването на стратегически нормативни документи за стимулиране развитието на този сектор.\"Това каза заместник-министърът на регионалното развитие и благоустройството инж. Валентин Йовев, който откри днес Residential Forum 2019, в столицата.Заместник-министърът съобщи, че според статистиката в България има средно 550 жилища на 1000 човека, като жилищата са много повече, отколкото домакинствата. Над 97% от собствеността е частна. Броят на необитаемите жилища обаче расте, като те са над 31% от всички жилища в страната. Около 40% от домакинствата живеят в пренаселени домове.„Затова е необходимо формирането на нова политика за осигуряване на достъпни жилища на всички слоеве от населението и разработването на мерки за създаване на  нов социален жилищен фонд, който ще допринесе и за справяне с демографската криза и бедността по региони\", каза по време на форума Валентин Йовев.Ще се набележат мерки за подкрепа на общините за обновяване на социалните жилища чрез публично-частно партньорство с неправителствени или бизнес организации за поддържане на социалния фонд или създаване на нов, защото наличният не е достатъчен, стана ясно още от думите на заместник-регионалния министър. Той допълни, че се предвижда и подобряване на механизмите за по-ефективно управление на етажната собственост и създаването на стимули за подобряване на енергийната ефективност в жилищните сгради.Наред с това през март МРРБ стартира обществен дебат и процедура за промени в Закона за управление на етажната собственост. Обсъжданите промени са свързани с регламентиране на задължение за качествена поддръжка на сградите и механизми за събиране на таксите за управление; прецизиране и регламентиране на правата, отговорностите и задълженията на собствениците и ползвателите в сградите; засилване ролята и функциите на професионалното управление на сгради, както и въвеждане на изисквания за лицата, които предоставят услуги за професионално управление.„Голяма част от апартаментите в страната са в сгради, които са на възраст над 30 години\", коментира инженер Йовев и допълни, че съществува остра нужда от масово обновяване на съществуващия жилищен фонд и повишаване на неговата използваемост. Като стъпка в тази насока той очерта изпълнението на Националната програма за енергийна ефективност на правителството, която осигури 2 млрд. лв. за обновяване на жилища в цялата страна.„Това е най-голямата социална и икономическа програма за регионите, която има само плюсове не само за обществото, но и за малкия и средния бизнес\", беше категоричен заместник-министърът. Той информира, че към момента обновените и въведени в експлоатация сгради са 1699. Общият брой на жилищните здания, по които ще бъдат изпълнени мерки за енергийна ефективност по програмата, е 2022.Форуми като този са изключително полезни за диалога между местна власт, бизнес и институции и са своеобразна професионална публична платформа за дискусия по въпросите на жилищната политика, каза в заключение заместник-регионалният министър.  ", "date": "2019.05.21", "title": "Около 40% от домакинствата живеят в пренаселени домове "}
{"url": "http://www.cross.bg/mrezha-provodnitzi-obrazyvanie-1604747.html", "text": "/КРОСС/  Електроразпределение Север завърши проект за изграждане на въздушна електропроводна мрежа в селищно образувание (СО) Боровец Юг, разположено югоизточно от Варненския квартал Аспарухово. Вложените средства са част от част от инвестиционната програма на дружеството за 2019 година и възлизат на 250 000 лева.В рамките на осъществения проект беше изградена нова електроразпределителна мрежа ниско напрежение от два трафопоста в селищното образувание. Поставени бяха общо 183 нови стоманобетонни стълба, а цялата дължина на вложения проводник възлиза на близо 13 000 метра. Проектът за изграждането на новата въздушна мрежа е изпълнен изцяло с  усукани изолирани проводници. Те имат редица съществени предимства пред мрежите с неизолирани проводници и през последните години се определят като съвременна и перспективна тенденция в енергийното строителство. Усуканите изолирани проводници се характеризират с отлични технически показатели, надеждни са и са устойчиви на неблагоприятни атмосферни условия.Макар СО Боровец Юг да се характеризира със сезонна динамика на населението, през последните години се наблюдава значителен ръст на постоянно обитаващи жители в района. Стабилността на електроразпределителната мрежа е една от важните предпоставки за развитието на всяко населено място. Извършената от ЕРП Север инвестиция ще даде възможност за присъединяване на нови клиенти на компанията и същевременно ще повиши качеството и сигурността на електрозахранване на живущите в селищното образувание.", "date": "2019.05.21", "title": "ЕРП Север инвестира 250 000 лева в изграждане на въздушна мрежа във Варненската местност Боровец Юг"}
{"url": "http://www.cross.bg/sharam-club-yalta-1604746.html", "text": "/КРОСС/  Силната клуба програма на YALTA CLUB продължава през май месец с едната половинка на дуото Deep Dish. Неповторимият Sharam ще забавлява българската публика на 24 май в Room 1, а специално за събитието клубът отваря и лятната си градина. Българското участие в петък ще бъде в лицето на Liubo Ursiny.Eдва ли има някой, който не е чувал за създателя на Yoshitoshi. През последните 20 години, Sharam се затвърди като истински иноватор в денс музика, благодарение на уникалния си стил, както и на разнообразния списък с постижения в световните класации. Продуцентът, който печели Грами през 2001 година, непрекъснато пресъздава своя стил и звучене, което се корени в убежденията му, че движение напред е възможно единствено чрез смесване на различни стилове и влияния. Това се вижда и в последните му два албума - Retroactive показва връзката му с всички музикални влияния от кариерата му, докато Collecti връща артиста към техно корените му с над 80 минути изпълнени с оригинални парчета.Всеизвестно е, че Sharam е мастър на продукцията, но може да се спори, че присъствието му зад пулта е дори по-велико. Сетовете му са едно пътуване през звука със силен фокус върху качеството. От сцените на мащабни фестивали като BPM (Мексико) до емблематични клубове като Warung (Бразилия), той има способността да пленява тълпи с всякакви размери.Докато не е на път или в студиото, Sharam е начело на легендарния си лейбъл Yoshitoshi, който продължава да бъде значителна сила, след повече от две десетилетия музика. През 2017, DJ MAG го класира на 24-то място в класацията си „Топ 50 лейбъла на десетилетието\".През 2019 година, той може да се похвали с много нов материал, който ще бъде издаден в чест на 25 годишнината на Yoshitoshi.  Новите му парчета и най-доброто от Sharam може да чуете на 24 май в YALTA CLUB.Зад пулта ще видим и дългогодишния резидент на YALTA CLUB и създател на партитата TAKEOVER, Liubo Ursiny. ", "date": "2019.05.21", "title": "YALTA CLUB открива градината със Sharam"}
{"url": "http://www.cross.bg/doma-ring-sofia-1604749.html", "text": "/КРОСС/  Сега е моментът, в който всеки може да си позволи да разкраси и освежи дома си с елитни стоки и продукти на изгодни цени. В атрактивните оферти на „Всичко за дома\" се включват любими брандове като Miele, Roxyma Dream, JYSK, Bohemia, „Явор\", Mr. Bricolage, Dormeo, Benjamin Moore, English Home, Cook&Home, Ralitsa, Bed, Bath&Table, notosgalleries и др. Разкошен мек диван, нови мебели, градински комплекти, висококачествена домашна техника и посуда, мечтания цвят за стените, спални комплекти, луксозни аксесоари и още много атрактивни предложения Ви очакват от 23 май до 2 юни в Sofia Ring Mall! С голямото си разнообразие от обекти в сектор „за дома\" търговският център дава възможност на своите посетители с едно идване да намерят всичко, от което има нужда всеки красив и уютен дом.  „Всичко за дома\" затвърждава мисията на Sofia Ring Mall да предоставя неповторими преживявания за своите клиенти. Следвайки уникалната си концепция за \"one-stop-shop\" - с едно идване посетителите да задоволят всичките си нужди за пазаруване, забавление и релакс, с обогатения избор от ресторанти и първокласни магазини, Sofia Ring Mall се налага като предпочитана дестинация за добър начин на живот и за перфектно прекарване на времето на цялото семейство.  ", "date": "2019.05.21", "title": "Красив дом на половин цена – до 50% намаления на стоки за дома в Sofia Ring Mall "}
{"url": "http://www.cross.bg/hristov-bulgariya-gerb-1604786.html", "text": "/КРОСС/  „Единственият шанс да излезем от сегашната ситуация е гражданската енергия да се материализира във вот с №18 в  бюлетината\". Това каза пред жителите на Велико Търново кандидатът за евродепутат от листата на „БСП за България\" Иво Христов. Той добави, че за 10 години, откакто ГЕРБ е на власт, други страни са заели лидерска позиция в рамките на Европейския съюз. Христов коментира, че такъв е случаят с Полша, без която вече не може да бъде взето важно решение в ЕС. \"Други страни намериха своя икономически модел - като Словакия, която стана център на автомобилното производство в Източна Европа. А през това време България налива асфалт и ряза ленти,  прогони 2 млн. души зад граница, разгради своите социални системи като здравеопазване, образование, отбрана и сигурност и днес живее в очакване на своята бавна демографска смърт\", заяви Иво Христов. Кандидатът за евродепутат каза още, че надеждата се събужда - има българи, които се събират, ентусиазирано пълнят залите, задават въпроси Той бе категоричен, че в последните години България не се управлява през институциите, а през телевизията, защото Бойко Борисов е един много добър актьор. „Той улавя обществените настроения с изключителна интуиция и ги отиграва със съответния скеч - рязане на ленти, откриване на заводи, дори и вече работещи\", коментира още Иво Христов.Иво Христов заяви, че ГЕРБ умишлено поставят по-тесни рамки на държавния бюджет, за да генерират излишък, с който да разполагат по време на избори. Той добави, че ГЕРБ е морално рухнала партия, която събира масовка от чиновници и по този начин  създава усещане, че зад ГЕРБ стои внушителна сила. \"За да се промени ситуацията у нас, за да има предсрочни избори, има само едно условие - трябва листата  на „БСП за България\", с номер 18, да победи\", категоричен бе Иво Христов.", "date": "2019.05.21", "title": "Иво Христов във Велико Търново: Единственият шанс да излезем от тежката ситуация е вот с №18"}
{"url": "http://www.cross.bg/prof-aritmii-vuzrast-1604748.html", "text": "/КРОСС/  В рамките на три дни специалисти от всички сектори на кардиологията от България и света разискваха новите и най-актуални методи за лечение на предсърдно мъждене, превенцията на внезапната сърдечна смърт и ритъмните нарушения на сърцето. Петия конгрес по кардиостимулация и електрофизиология се проведе от 17 до 19 май в к.к. Златни пясъци.По време на конгреса, организиран от Съсловното сдружение по кардиостимулация и електрофизиология в България,  стана ясно, че средната възраст на хората с комплексни аритмии и предсърдно мъждене пада. От години тези проблеми засягат хора в работоспособна възраст, но границата в годините продължава да намалява. В тази връзка, според д-р Милко Стоянов от МБАЛ Национална кардиологична болница, би следвало да се създаде обзервационен регистър на пациентите с висок риск от внезапна сърдечна смърт. Това ще позволи на медицинските лица у нас да наблюдават по-активно тези хора, както и да е видимо каква част от тях имат нужда от поставяне на кардиовертер-дефибрилатор, за да избегнат излишен риск за живота си.  Петият конгрес бе ознаменуван и с реализиране на изключително важно партньорство. За първи път се проведе обща сесия между специалистите електрофизиолози, Дружеството по кардиология и Дружеството по интервенционална кардиология.  \"Смятаме, че трябва да вървим заедно по пътя, за доброто на нашите пациенти.\", заяви д-р Васил Трайков, председател на съсловното сдружение. Сред лекторите на конгреса бяха признати международни специалисти в областта като проф. Йозеф Кауцнер (Чехия), проф. Кристиян Щихерлинг (Швейцария) и проф. Джон Силбербауер (Великобритания). Гости ще бъдат и членовете на управителния съвет на Европейската асоциация по аритмии проф. Татяна Потпара (Сърбия) и проф. Йедржей Косюк (Германия).", "date": "2019.05.21", "title": "Средната възраст на хората с аритмии и предсърдно мъждене пада"}
{"url": "http://www.cross.bg/braster-tehnologiyata-maiichin-1604736.html", "text": "/КРОСС/  Университетската АГ болница „Майчин дом\" става сертифициран референтен център за Балканските държави за прилагането на най-съвременната технология за ранен скрининг на рак на гърдата. Трима български лекари проведоха работно посещение в производствената база на технологията Braster във Варшава, където обсъдиха напредъка и приложението на метода заедно с медицински специалисти от цял свят. Технологията Braster е полска научна разработка, която се основава на контактна термография с течни кристали. Изследването отнема няколко минути, а резултатите се анализират от изкуствен интелект, като позволяват да бъдат откривани и наблюдавани образувания в млечната жлеза с размер от едва 3 мм.Изпълнителният директор проф. Иван Костов и управителят на Медицинския център към болница „Майчин дом\" д-р Мирослав Георгиев бяха приети в научния съвет на технологията, а болницата получи сертификат да анализира и провежда консултации, както и да дава експертни становища по резултатите от изследванията, направени във всички балкански страни.Водещи полски професори предлагат методът Braster да бъде въведен като златен стандарт в изследването на рака на гърдата заедно с ехография на млечна жлеза, като подчертават, че изследването в комбинация от двата метода има изключително висока диагностична стойност. „Майчин дом\" първа въведе в България иновативната технология Braster през ноември 2018 г. За по-малко от 6 месеца там са проведени повече от 1 000 изследвания с нея, а методът вече се ползва в болници и медицински центрове в Пловдив, Варна, Стара Загора, Кърджали и Смолян. Освен у нас технологията се прилага във Франция, Чехия, Унгария, Полша, Украйна, Русия, Китай, Индия, Япония, Южна Африка, Мексико, Бразилия, Чили и Перу. В момента тече процедурата по регистриране на технологията пред Федералната Агенция по храните и лекарствата на САЩ (FDA).", "date": "2019.05.21", "title": "Майчин дом ще прилага най-новата технология за ранен скрининг на рак на гърдата"}
{"url": "http://www.cross.bg/yitni-hyustun-dogovor-1604751.html", "text": "/КРОСС/  Наследниците на Уитни Хюстън сключиха договор, с който да съживят паметта на американската певица. Той предвижда да бъде издаден неин посмъртен албум и да бъде осъществено турне с помощта на холограма, предаде Франс прес.Дискографската компания „Праймъри уейв мюзик\" обяви, че е подписала договор с наследниците на певицата, починала през 2012 година. Фирмата се е сдобила с 50 процента от правата над музикалното и филмовото ѝ наследство. Уитни Хюстън е изпълнителката, получила най-много награди за всички времена, напомня Франс прес. Нейният живот беше белязан от звезден възход и падения, свързани с дрогата. Тя почина на 48-годишна възраст, като от любимото дете на Америка се превърна и в любим обект на жълтата преса.Приоритет на подписания договор ще бъде осъществяването на холограмно турне на Уитни Хюстън и евентуално на подобен спектакъл на Бродуей. \"Уитни беше една изключителна певица и нейните песни и до днес са част от всекидневието на милиони хора по света\", заяви Лорънс Месъл, изпълнителен директор на „Праймъри уейв мюзик\" ", "date": "2019.05.21", "title": "„Съживяват” Уитни Хюстън с холограма, планират и турне "}
{"url": "http://www.cross.bg/shtetite-pomosht-infrastryktyrata-1604743.html", "text": "/КРОСС/  Още вчера, след настъпването на бедствието в района на Свищов, МВР и специално пожарно-аварийните екипи работим съвместно с кмета в помощ на местните хора. За радост няма пострадали, но са нанесени сериозни разрушения на инфраструктурата - пътна и  железопътна. Ще направим детайлен обход на място. Задвижена е процедурата за оформяне на необходимите документи и преписка, за да може при следващо заседание на Комисията за защита при бедствия и аварии, от фонда, предназначен за възстановяване, да бъде включена помощ за общината, уточни министър Младен Маринов. Целта е  да помогнем максимално  за бързото  възстановяване на инфраструктурата. Подготвяме се за прочистване на затинените места, за да може при променливото време, при евентуално следващ  дъжд, да се изтичат водите и да няма допълнителни щети. Вътрешният министър уточни, че е създадена организация и за защитата на инфраструктурата и минимализиране на щетите се работи в тясно взаимодействие  с Министерството на земеделието и храните. Около 70 хил. дка са засегнатите площи при падналите градушка и дъжд. След оттичане на водите, ще бъдат обследвани площите и ще задейства държавна помощ за компенсиране на щетите, допълни  министър Десислава Танева.Министрите на вътрешните работи Младен Маринов и на земеделието Десислава Танева и директорът на ГД \"Пожарна безопасност и защита на населението\" гл. комисар Николай Николов пристигнаха тази сутрин в Свищов. Те ще извършат оглед на място на щетите, причинени от обилните валежи в района и ще проведат работна среща с местната власт. ", "date": "2019.05.21", "title": "Министър Маринов: Работим за бързото преодоляване на щетите в Свищовския регион "}
{"url": "http://www.cross.bg/ninova-bulgariya-korneliya-1604744.html", "text": "/КРОСС/   \"Корупцията при ГЕРБ е превърната в закон. Тя е заложена в закон и става ненаказуема. Когато започнеш да говориш за това, борбата срещу корупцията се превърна в заплаха за националната сигурност.\" Това заяви лидерът на БСП Корнелия Нинова в студиото на БТВ. Тя даде примери със закона, от който се възползва строителната фирма \"Артекс\", от която Цветан Цветанов се облагодетелства. Нинова припомни, че когато водачът на листата за евроизборите на левицата Елена Йончева започна разследване за строежа на оградата ни с Турция, съоръжението се превърна елемент от националната сигурност с промяна на закона. \"Да защитаваш правата на хората стана държавен преврат\", добави Нинова. Тя припомни случая с избитите животни на странджанци, че когато депутатите от ПГ на \"БСП за България\" застанаха до стопаните, бяха обвинени от управляващите, че правят държавен преврат. \"Разбирате ли колко е изкривена действителността? В този модел истината се изкривява, корупцията е държавна политика, борбата с нея е заплаха за националната сигурност, а да застанеш до народа си е държавен преврат. Това искаме да променим\", обясни Нинова в студиото на БТВ. \"Властимащите се възползват от управлението си - пряко или чрез подставени лица. Променят закони, за да получат облаги. Това е модел. Ние искаме да променим този модел\", посочи още Нинова.По темата за къщите за гости и къщата в Борселона, свързвана с премиера Бойко Борисов, чрез свързани лица, Нинова обясни, че министър-председателят вероятно получава облага, но това може да го каже прокуратурата.\"Вчера с изненада прочетох, че зам.-предателят на КОНПИ, който е сред тези- с недекларираните тераси, е бил на среща при главния прокурор за разследването на офшорните сметки и задграничните имоти. Шефът на КОНПИ, който беше също замесен, му изтича отпуската и ще се върне на работа. Цветанов беше освободен от парламента, а остана председател на предизборния им щаб. Това не променя модела\", заяви в студиото на БТВ Нинова. По думите й  три неща трябва да бъдат направени, за да се реши този проблем. На първо място- нов закон за КОМПИ и нов орган, а левицата е внесла такъв в НС, европейска прокуратура с Кьовеши начело и двама европейски прокурори в България, но избрани прозрачно, както и промяна в българските институции, в това число контрол на прокуратурата. \"На КСНС при президента главния прокурор представи впечатляващ доклад с брой образувани досъдебни производства, повдигнати обвинения, внесени обвинителни актове- ако го четеш, ще кажеш всичко е прекрасно. Но в хората има усещане за липса на справедливост. На книга е едно, но няма справедливост\", каза Корнелия Нинова в отговор на въпроса- дали вярва на прокуратурата.\"Премиерът Бойко Борисов постоянно обвинява президента в партийни пристрастия. Върховенството на закона партиен въпрос ли е? Когато държавният глава настоява да се спазва закона, в който е записано, че парите от концесията на летището трябва да отидат в Сребърния пенсионен фонд, а Борисов не го спазва, заради което президентът връща закона, партиен въпрос ли е? Това означава ли, че Румен Радев е БСП?\", попита Нинова.\"Президентът Румен Радев има задължения по Конституция при избора на главния прокурор. Накрая той подписва указа за назначаването му. Логично е да прави консултации по темата - официално, в президентството. Бойко Борисов си позволи да нахълта във Висшия съдебен съвет по време на заседание, да привиква прокурори вкъщи, всяка седмица главният прокурор е при него. Човекът, който най-много вреди на разделението на властите, обвинява президента, че си изпълнява конституционните задължения\", каза Корнелия Нинова по повод обвинението на премиера, че президентът се намесва в работата на съдебната система.Ние сме за европейска минимална работна заплата и против санкциите към РусияПо европейските теми лидерът на БСП Корнелия Нинова се обяви категорично за европейска минимална работна заплата, която да е 60% от средната работна заплата. \"В България, това би означавало 660 лева. \"Освен минимална европейска пенсия е нужно преизчисляване на всички пенсии в България. Не може пенсионерите да продължат да живеят по този начин. Вижте какво става в Гърция. Бяха в тежка криза, а имат решение за 13 пенсия, намаляване на ДДС на храните и лекарствата. Значи е възможна такава политика, каквато ние предлагаме в България. Просто трябва да се намерят механизмите и един от тях е да се ограничат течовете на пари\", обясни Корнелия Нинова.По темата за влизането на България в Шенген, Корнелия Нинова каза, че това зависи най-вече от действията в България, от ефективната борба с корупцията. \"Ние трябва да си свършим работата, за да ни приеме Европа\", каза Нинова.\"Не подкрепяме санкциите срещу Русия. Това е записано и във \"Визия за Европа\". В над 95% тя съвпада с програмата на ПЕС в икономически и социален аспект, младежка заетост и гаранция. Имаме различия по два въпроса - Истанбулската конвенция и Пакта за миграция\", обясни Корнелия Нинова, като добави, че и словашките социалисти са против тези два документа. \"БСП е на позицията на 87% от българския народ, които не одобряват Истанбулската конвенция. Конституционният съд се е произнесъл. Ние защитаваме Конституцията, българското семейство и децата\", обясни още позицията на левицата лидерът й.Ще се върнем в Народното събрание след решение на Националния съвет на БСППо темата за изхарчените бюджетни средства с постановление на МС, Нинова каза, че не е против изграждането на пътни съоръжения и строителство в страната, но заради върховенството на закона, премиерът е задължен  да обясни това пред Народното събрание и то да гласува актуализация на бюджета за разпределението на излишъка. \"Неговото решение не е държавническо, а авторитарно\", каза Корнелия Нинова и добави, че излишъкът в бюджета са пари на хората.На въпрос, дали депутатите от БСП ще се върнат на работа в Народното събрание, Нинова каза, че решението за това е на Националния съвет на левицата. \"Мисля, че ще има предсрочни избори. Този начин на управление не може да издържи. 9 оставки за две години означава, че целият кабинет е прояден от корупция\", каза Корнелия Нинова.\"Доверих се на Елена Йончева да е водач на листата за евроизборите, защото вече работехме в парламента. Първо определихме проблемите, които стоят за решаване. Най - напред беше корупцията и кражбите по усвояване на евросредствата. Йончева вече се занимаваше с този проблем. Правеше разследване за оградата. Предложих я, защото вече я познавах като смел човек, който няма да се огъне, да бъде купен и е компетентен по тези въпроси\", каза Нинова за избора си Йончева да бъде водач на листата за европейските избори на \"БСП за България\".\"Не чета учебници на КГБ. Не чета такива книги\", отговори Нинова на обвинението на премиера Борисов, че левицата готвела провокации преди изборите.   \"Да говориш истината и да търсиш справедливост- в представата на премиера е злоба и омраза. За нас е ценностен избор. Искаме справедливост и то сега. Нека на 26 май избирателите да излязат и за гласуват с №18 в интегралната бюлетина. БСП сме единствената партия, която е побеждавала ГЕРБ и има шанс и сега да победи. Победата на европейските избори ще означава промяна на ситуацията в България\", изтъкна лидерът на БСП Корнелия Нинова. Тя се обърна към администрацията- да не се поддава на страхове, че ще ги уволнява и репресира.  \"Бъдете свободни хора\", каза Нинова.  ", "date": "2019.05.21", "title": "Нинова: Победата на европейските избори ще означава промяна на ситуацията в България  "}
{"url": "http://www.cross.bg/staiikov-georgi-priet-1604741.html", "text": "/КРОСС/  Известният български актьор Георги Стайков е бил приет в тежко състояние в бургаска болница.Кризата го сполетяла преди няколко дни по време на гостуване в морския град, съобщава \"Монитор\". Актьорът е бил приет в МБАЛ \"Бургасмед\" със съмнения за мозъчен инсулт. Изследванията обаче отхвърлили тези предположения и от болницата съобщиха, че състоянието на Стайков вече е стабилно и скоро ще бъде изписан.Той е останал 5 дни в отделението на легло с координационни нарушения. През това време е преминал всички възможни функционални, образни и клинично-лабораторни изследвания. Д-р Павлинка Хубанова, началник отделение по нервни болести, обясни, че се касае за транзиторна исхемична атака.Георги Стайков е познат като бунтаря във филма \"Вчера\". Именно неговият герой произнася известната реплика \"Страхливо започваме живота си, Иване\". През 90-те години заминава за Лондон, след което заживява Стокхолм. Участва във \"Всичко за любовта\", както и известен шведски сериал \"Бек\". Кариерата му на актьор включва множество участия в повече от 40 филми и сериали. У нас участва в \"Под прикритие и \"Къде е Маги\", както и във филмите \"Мисия Лондон\" и \"Тилт\".  ", "date": "2019.05.21", "title": "Актьорът Георги Стайков приет по спешност в бургаска болница  "}
{"url": "http://www.cross.bg/-godishna-zhena-mnozhestvo-1604742.html", "text": "/КРОСС/  Сигнал за починала възрастна жена в село Войводово е подаден снощи, малко преди полунощ, съобщиха от пресцентъра на МВР.Пристигналите незабавно на място криминалисти и медицински екип установили смъртта на 70-годишна жена и извършили оглед. Назначената аутопсия показала, че смъртта е настъпила следствие на множество фрактури в гръдния кош, причинени от физическо насилие. По случая е образувано досъдебно производство.Заподозрян и задържан, с полицейска мярка до 24 часа, е близък до семейния кръг на жертвата. По разследването са назначени множество експертизи.Работата по изясняване на обстоятелствата около тежкия инцидент продължава под наблюдението на прокуратурата. ", "date": "2019.05.21", "title": "70-годишна е открита мъртва в дома си с много наранявания"}
{"url": "http://www.cross.bg/pernik-bulgariya-oblast-1604768.html", "text": "/КРОСС/  Ръководството на ЧЕЗ проведе редовната си дискусия с местните власти от област Перник. Регионалният мениджър на ЧЕЗ за България Карел Крал запозна представителите на общините с приоритетите на компанията, а изпълнителният директор на ЧЕЗ Разпределение България Петър Холаковски представи реализираните инвестиции в областта през 2018 г. и инвестиционните планове за 2019 г.Специален акцент в разговорите беше автоматизацията на мрежата. Перник беше общината, където „ЧЕЗ Разпределение България\" проведе пилотния си проект за внедряване на дистанционно обслужвани електромери в Западна България. През миналата година в община Перник бяха монтирани близо 63 000 електромера, като за тяхното внедряване, в реконструкция на мрежата бяха вложени 7 млн. лв.  Още 650 хил. лв. бяха инвестирани в присъединяването на нови клиенти в област Перник. Тази година предстои да се реализира проект за автоматизация на мрежата средно напрежение чрез монтиране на дистанционно управляеми елементи, които ще позволяват по-бърза реакция в случай на необходимост.През 2019 г. в електроразпределителната мрежа на област Перник предстои да бъдат вложени общо 2.31 млн. лева. Ще бъдат изградени нови трафопостове в Рударци и Драгичево. Ще се реконструира електропровод 20 киловолта, който захранва селата Рударци и  Делта хил, като в района ще се изгради и нов електропровод. Така ще се повиши сигурността на захранването в района. Предстои рехабилитация на електропроводите, които захранват гр. Земен, гр. Трън, с. Кладница - община Перник и редица радомирски села. В реконструкция на мрежите ниско напрежение в областта ще бъдат вложени над 700 хиляди лева.Посещението на ръководството на ЧЕЗ в гр. Перник е част от поредица срещи с представители на общините в Западна България и поддържането на открита, активна и диалогична комуникация на компанията с местните власти на територията, която обслужва.    ", "date": "2019.05.21", "title": "ЧЕЗ Разпределение вложи 7 млн. лева в дистанционно обслужвани електромери в област Перник"}
{"url": "http://www.cross.bg/zaplata-ikonomistut-minimalnata-1604734.html", "text": "/КРОСС/  Преди евроизборите бяха дадени много обещания. Едно от тях се спряга от години,  но в последните дни се говори доста често, особено от кандидата на социалистите за шеф на ЕК Тимерманс. Става дума за минималната обща европейска заплата.Не е възможно да бъде въведена минимална европейска работна заплата, която да е еднаква за всички държави в ЕС. На практика няма и точно такова предложение. Това каза в сутрешния блок на БТВ „Тази сутрин\" икономистът Петър Ганев. Обикновено всъщност се говори за механизъм, за координация, по който се определя минималната работна заплата, а не примерно за едни 1000 евро, които да взима всеки европейски гражданин, добави икономистът. Първия голям въпрос е дали въобще трябва дадем на Европа да ни казва какъв да бъде този въпросен механизъм - това е генерален въпрос, над който всеки европейски политик и кандидат трябва да мисли. Втория въпрос е, ако има механизъм, как да се определя, допълни икономистът. Интересното е, че до момента има само едно предложение - това е именно на Тимерманс, който е основния кандидат на европейските социалисти и потенциално председател на следващата ЕК. Той предлага тя да е 60 процента от - и тук вече идва тънки момент, от медианната заплата, коментира Петър Ганев. При средната заплата взимаме заплатите на всички, виждаме какво е средното ниво и примерно ако 100 хиляди българи взимат максимален осигурителен праг или нагоре, те тежат и бутат заплатата нагоре - тя е около 1200 лева, в зависимост кое тримесечие се взима. А медианната заплата е тази, която разделя населението на две - половината взимат повече, половината взимат по-малко. И тъй като тук голямото струпване на заплата знаем, че е около минималната, малко над минималната  в долния сегмент, а тези отгоре тежат с 10-20 хиляди заплата и затова традиционно в България медианната заплата е около 70 процента от средната, каза още икономистът. ", "date": "2019.05.21", "title": "Възможна ли е обща минимална европейска заплата?"}
{"url": "http://www.cross.bg/bulgariya-iioncheva-nakazhe-1604732.html", "text": "/КРОСС/  „Какво направи Борисов с къщата в Барселона? Нека каже- на кого е оказвал натиск, на кои журналисти, за да спрат тези разследвания.\" Тези думи отправи водачът на листата на „БСП за България\" за предстоящите евроизбори Елена Йончева към премиера Борисов от Бургас . Тя подчерта, че не очаква той да каже истината, но е убедена, че ще разберем истината след като ГЕРБ си отиде и хората не ги е страх да говорят. Йончева каза, че днес е внесла сигнал в прокуратурата да се разследва сметка, свързана с тази къща в Барселона. „Там са вкарани 1,7 млн. евро\", коментира тя. Водачът на листата на левицата припомни, че Ал Капоне е бил хванат за 30 хил. долари, въпреки че е правил нелегален бизнес за стотици милиони.„Те казват- \"няма кой да ни накаже\". Има кой да ги накаже, ние, българският народ ще ги накаже и Европа ще ги накаже, защото тази корупция- тя генерира евроскептицизъм и на Брюксел вече не му трябва  гарбителската шайка\", категорична бе Елена Йончева. Според нея те ще ни помогнат и с европейския прокурор. „Защо Борисов не иска г-жа Кьовеши да заеме този пост и гласува срещу нея? Защото тя ще ги хване и ще ги накаже\", подчерта тя. По думите й, на на 26-ти май, пред България има два избора - или оставаме тази криминална шайка, това криминално робство да продължава и младите хора да напускат България, или отиваме да гласуваме с номер 18. „На следващите избори ще бъде късно и няма да можем вече да имаме свободен вот. Сега имаме шанс\", каза още Йончева.  Момчил Неков: Не сме втора категория хора!„Не са ли болниците, не е ли образованието, не са ли доходите на хората и стандарта на живот областите, в които България се справя най-зле? Това са сферите, в които ГЕРБ обрича българите\", заяви кандидатът за евродепутат Момчил Неков. Той бе категоричен, че не сме втора категория хора. „Не трябва да чакаме шефовете в Брюксел да казват! Време е това да спре! Ние сме единствената алтернатива за България. Всички други са се коалирали с ГЕРБ и виждаме до какво ни докараха\", каза още той.Крум Дончев: Ще работим активно за младите„Ние вярваме, че децата са нашето бъдеще. Затова ще работим активно за младите и младежта- те да могат да остават в родината си\", заяви кандидатът за евродепутат Крум Дончев. Той подчерта, че само ако излезем и гласуваме на 26-ти май с номер 18, ще можем да променим България.  На събитието присъстваха  секретарят на ПГ на \"БСП за България\" Кристиан Вигенин, Атанас Зафиров - член на ИБ на БСП; народните представители Петър Кънев, Николай Тишев, Тодор Байчев, Николай Пенев, Кольо Милев, председателят на областния съвет на БСП- Бургас - Стойко Пенков и на БСП-Ямбол Митко Андонов, председателят на общинския съвет на БСП-Ямбол Катя Георгиева.   ", "date": "2019.05.21", "title": " Йончева пита Борисов: На кого сте се обаждал, за да спрат разследванията за къщата в Барселона?"}
{"url": "http://www.cross.bg/pomosht-dali-postradaliya-1604735.html", "text": "/КРОСС/  Сигнал за закъсняла линейка в София. Медицинският екип на спешната помощ е бил извикан заради мъж, получил епилептичен припадък на улицата. Линейката пристига след 25 минути, но се оказало, че е за друг случай. Инцидентът е станал на булевард „Цар Симеон\". Мъж пада на земята и получава епилептичен припадък - вследствие на удара той наранява и главата си.Това каза в сутрешния блок на БТВ „Тази сутрин\" един от случайните минувачи, койти се е притекъл на пострадалия, е съдия Методи Лалов. Той коментира, че е бил на няколко метра от човека, който е получил епилептичния припадък. Мъжът падна на земята, при което си удари много лошо лицето на тротоара, потече кръв - една част от хората, които бяха до мен, се намесихме и дадохме доколкото можем първа помощ на човека. Веднага беше даден сигнал до 112, с което описахме ясно и точно местоположението на пациента, казахме за какво става въпрос, коментира съдията. В крайна сметка около 20 минути по-късно на ъгъла спря линейка, за която сметнахме, че е екипа, който чакаме. Оказа се, че това е друг екип, който не беше с включени сирени - обясниха ни, че са по друг сигнал и нямаше никаква реакция от тяхна страна. Линейката не изглеждаше да бърза - дали е била на адрес и дали е трябвало да даде помощ другаде, не знам, но нямаше една дума, която да ни насочи дали реагираме правилно при опитите за помощ на пострадалия, коментира съдия Лалов.Към нас сигналът за пострадалия мъж е подаден в 10.41, а не в 10.28 часа. В 10.50 часа има повторното обаждане на една от жените, подали сигнал, която пита дали екипът пътува и е подадено от 112, че екипът пътува и в 11.01 часа пристигнал екипа. Това каза от своя страна Катя Сунгарска, говорител на Спешна помощ. ", "date": "2019.05.21", "title": "Екип на Спешна помощ отказва да помогне на мъж с епилепсия?"}
{"url": "http://www.cross.bg/vremeto-grumotevitzi-duzhd-1604737.html", "text": "/КРОСС/  До края на май пролетта ще продължи да показва разноликото си лице. Ще има и дъжд, и гръмотевици, също слънце и вятър. Това показват средносрочните модели на времето, представени в \"Дарик кафе\".В сряда времето ще остане предимно слънчево, почти без валежи, но от четвъртък до събота отново ще преобладават облаци и дъжд на много места. В четвъртък и петък следобед ще се развива купесто-дъждовна облачност и ще има валежи придружени от гръмотевици. В тези дни не са изключени и градушки. В събота отново ще има условия за превалявания, но главно на изток. В изборния ден - неделя, слънцето ще се покаже. През целия ден времето ще се задържи пролетно - с повече слънце и приятни температури. През новата седмица прогнозите са за по-стабилно време и по-малко дъжд, като главно във вторник и отчасти в сряда може да има гръмотевици главно на запад. През останалите дни в последната седмица на май, ще има доста слънце и по-малко възможност за валежи, сочат разглежданите модели. Температурите ще останат в границите между 23-28 градуса. Следващата седмица ще има дни, в който термометрите в низините на Южна България може да надхвърлят дори 30-31 градуса.", "date": "2019.05.21", "title": "Капризите на времето продължават - слънце, дъжд, гръмотевици "}
{"url": "http://www.cross.bg/martinov-sydzhyk-prodanov-1604738.html", "text": "/КРОСС/  Специализираният съд ще заседава на 21 май по делото срещу бившия депутат от ГЕРБ Живко Мартинов, около когото избухна скандалът „Суджукгейт\".Мартинов е обвинен за изнудване на добрички бизнесмен, с цел да набави за себе си облага от 4 тона суров суджук, 30 кг филе „Елена\" и 30 кг телешка пастърма. Процесът тръгна в края на месец февруари.През 2012-2013 г. Мартинов бил Общински представител на политическа партия ГЕРБ за Добрич и се ползвал с голямо влияние в града.Според прокуратурата през януари 2012 г. той се срещнал с местния бизнесмен Антон Проданов, който развивал частна търговска дейност, т.ч. в сферата на производството и търговията с месо и месни продукти. Двамата се познавали добре и Мартинов директно поискал да му приготви и достави един тон суров суджук от различни видове месо.Изрично заявил и намерението си да не го заплаща, изтъквайки общественото си положение и влияние, но и отправяйки му заплахи. Обяснил, че количеството е голямо, защото ще го носи на министър председателя Борисов и на други „високи хора\" от ГЕРБ. Заявил, че ако поръчката за суровия суджук не се изпълни, ще съсипе Проданов, защото вече бил вкаран в списъка на лицата с фирми, които трябва да дават.Мартинов уверил, че нямало нищо по-лесно от това да изпрати данъчните да му разбият бизнеса, и че когато реши, може да го вкара и в ареста, припомнят от прокуратурата.Проданов знаел, че Мартинов са ползва с голямо влияние в града и не подложил на съмнение възможностите му да изпълни заканите си, още повече, че били отправени в присъствието на други две лица.По това време срещу бизнесмена се водели две досъдебни производства, едното от които за данъчни престъпления. Затова решил да купи с лични средства необходимите продукти за приготвянето на суджука в поисканото от Мартинов съотношение - 60 % телешки шол, 20 % свински бут, 10 % еленско месо, 9% адитиви и 1% подправки. Готовият суджук Проданов доставил лично в офиса на Мартинов в центъра на Добрич с личния микробус на свой познат.Двадесет дни след този случай, в началото февруари 2012 г., искането за тон суров суджук - безплатен и приготвен по същия начин, се повторило.Опитът на Проданов да се противопостави бил париран с думите: „Акъли не искам, действай по-бързо, че съм ти вдигнал мерника и гледай суджука да е пак хубав като предишния\". Отправил и поредната заплаха: че „Ако не ми доставиш суджука, ще те съсипя. Айде давай, мятам те, няма да те чакам много, че си на ръба\". Проданов отново бил принуден да склони да достави на Мартинов още един тон суджук, суровините за чието производство осигурил пак с лични средства.Същото искане Мартинов направил още два пъти. През март 2012 г. към „поръчката\" на тон суров суджук били добавени 30 кг филе „Елена\" и 30 кг телешка пастърма. За да мотивира Проданов, Мартинов отново напомнил: „Нали знаеш, че ми струваш един телефон да те вкарам в ареста. Ще трябва да даваш, докато реша аз. Иначе си пътник\". В резултат на упражнената принуда бизнесменът отново финансирал купуването, производството и доставката на поисканото количество.През януари на 2013 г., след поредната „поръчка\" на тон суджук „за премиера Борисов\", Проданов се възпротивил рязко. Но пак бил принуден да приеме: „Нали си знаеш урока. Иначе мачът е свирен за тебе.Според заключението на назначената оценителна експертиза на Проданов са нанесени „значителни имуществени вреди\" на обща стойност 36 168,20 лв. (за суровините, производството и доставката на 4 тона суров суджук и по 30 кг филе „Елена\" и телешка пастърма). ", "date": "2019.05.21", "title": "Спецсъдът ще заседава по делото „Суджукгейт“ "}
{"url": "http://www.cross.bg/staiikov-minyu-spetzializiran-1604739.html", "text": "/КРОСС/  Апелативният специализиран съд ще решава да пусне ли от ареста собственика на \"Винпром - Карнобат\" Миню Стайков. Решението ще зависи от назначената преди седмица от съда комплексна тройна медицинска експертиза.Стайков е под стража от началото на миналия септември, когато беше обвинен в ръководство на престъпна група за данъчни престъпления и незаконно производство и търговия с цигари. В деня, в който изтече максималният 8-месечен срок за задържането му, спецпрокуратурата го обвини в злоупотреба с евросредства и поиска нов постоянен арест. Спецнаказателният съд каза „да\",  което Стайков обжалва със здравословни аргументи.От месеци алкохолният бос идва в съда в инвалидна количка, а защитникът му твърди, че състоянието му се влошава. На миналото заседание адвокат Лъчезар Таков обяви, че Стайков е в гладна стачка, за да покаже отношението си към правосъдната система. Вчера жители на Карнобат започнаха да събират подписка в подкрепа на бизнесмена. Тя ще бъде внесена в Народното събрания с  настояване за законодателни промени, свързани с налагането на най-тежката мярка за неотклонение „задържане под стража\". ", "date": "2019.05.21", "title": "Апелативният специализиран съд решава да пусне ли от ареста Миню Стайков "}
{"url": "http://www.cross.bg/baneva-advokat-aresta-1604740.html", "text": "/КРОСС/  Бизнесдамата и кандидат за евродепутат Евгения Банева, която в момента се намира в ареста по обвинение за участие в организирана престъпна група за данъчни и длъжностни престъпления и пране на пари, няма да получава хранителни пратки от роднини и близки за период от 3 месеца, защото е отказала да изпълни разпореждане на съдия. Това съобщи нейният адвокат Татяна Дончева, цитирана от 24 часа.\"Срещу Банева има заведено дело за клевета от основната свидетелка на прокуратурата. По това дело моята клиентка е упълномощила адвокат, съдът обаче е поискал принудителното й довеждане, защото държи да я попита: \"Упълномощили ли се адвокат?\". При положение, че по делото се явява адвокат с пълномощно от Банева\", обяснява Дончева.Съдебни полицаи са конвоирали принудително Банева в Софийски районен съд, но въпреки това управата на ареста я е наказала, защото първоначално тя е отказала да се яви доброволно.Оказва се, че забраната да получава пратки, е голям проблем за Банева, заради здравословен проблем със щитовидната жлеза. За него й било предписано да яде сурови ядки. В ареста обаче има само печени, тъй като за пободен вид била обществената поръчка за ядки.Вчера Банева се изправи пред специализирания съд с молба да бъде освободена. Съдия Пенка Велинова обаче прецени, че към момента е невъзможно обвиняемата да бъде пусната на свобода.Последната дума за свободата на Банева ще има апелативният съд след седмица.  ", "date": "2019.05.21", "title": "Наказаха Банева в ареста: 3 месеца без сурови ядки"}
{"url": "http://www.cross.bg/enchev-velizar-bulgariya-1604731.html", "text": "/КРОСС/  Кандидатът за евродепутат от листата на \"БСП за България\" Велизар Енчев се срещна с врачани„На предстоящите евроизбори имаме реалния шанс да сразим ГЕРБ. БСП трябва да победи в името на хората\". Това заяви кандидатът за евродепутат от листата на „БСП за България Велизар Енчев.Той призова за обединение, за  да се върне властта на народа. „Предстои да ги сразим и на местните избори, само след 6 месеца, да си върнем местната власт, която в момента е феодализирана. Където ГЕРБ управлява, феодализъмът е официална норма и политика. Много е важно на тези евроизбори да не забравяме нашите интереси\", категоричен бе пред присъстващите Велизар Енчев.Кандидатът за евродепутат подчерта, че ще предложи създаването на Фонд за демографски застрашените страни в ЕС, от който България трябва да е най-големият получател.„Ще настояваме и за достойна пенсия и минимална работна заплата в България, за да имат хората нормален живот.На първо място ще поставим бедността и неравенството, в което живеете вие, жителите на Северозападна България\", настоя още  Енчев. Той напомни пред жителите на Враца, че  вторият кабинет на Борисов е стопирал предложението на БСП за индексация на пенсиите, а вместо това са гласували повишение на нужния стаж за пенсия.„Бивши членове на БСП се проявиха и преди евроизборите, с помощта на ЦИК, откраднаха част от името на нашата партия, целейки с тази легализирана измама да откраднат проценти от БСП. Това обслужва единствено ГЕРБ\", коментира Велизар Енчев. Той призова на 26 май да махнем мутрите, които ни управляват, гласувайки с номер 18 в интегралната бюлетина.С врачани се срещнаха още народният представител Николай Иванов, областният председател на БСП-Враца Иво Лилов, както и общинският Цветелина Дамяновска.  ", "date": "2019.05.21", "title": "Велизар Енчев във Враца: Имаме реалния шанс да сразим ГЕРБ"}
{"url": "http://www.cross.bg/konstantin-elena-maiika-1604723.html", "text": "/КРОСС/  На 21 май православната църква почита Светите равноапостоли Константин и Елена. Това е денят на игрите по огън - нестинарството.Църковният празник е в памет на император Константин и неговата майка Елена. През 313 година Константин издава Миланския едикт, с който въвежда християнството като официална религия във Византия.Царица Елена отива на поклонение по местата, където е живял Христос, построява няколко манастира и открива кръста, на който е бил разпнат Исус. Тези паметни събития се смятат за най-важните в историята на християнската църква и затова императорът и майка му са канонизирани за светци.Празникът на 21 май отбелязва края на пролетта и прехода към лятото. Според народните вярвания на този ден строго забранена е всякаква полска работа. Стопаните свързват празника с предпазването на реколтата от градушка.Имен ден празнуват Константин, Елена, Костадин, Костадинка. Екипът на Агенция КРОСС им честити празника и им желае здраве, късмет и благоденствие! ", "date": "2019.05.21", "title": " Почитаме Св. св. Константин и Елена"}
{"url": "http://www.cross.bg/formyla-layda-niki-1604724.html", "text": "/КРОСС/  На 70-годишна възраст почина трикратният световен шампион от Формула 1 Ники Лауда. Преди 9 месеца той претърпя трансплантация на бял дроб.Легендарният австриец спечели титлите през 1975 и 1977 с „Ферари\" и през 1984 с „Макларън\".След края на кариерата си като пилот във Формула 1, той става предприемач във въздушния транспорт, а през последните години беше и в ръководството на отбора на „Мерцедес\" във Формула 1. ", "date": "2019.05.21", "title": " Почина легендата от Формула 1 Ники Лауда"}
{"url": "http://www.cross.bg/tzska-dnes-sofiya-1604722.html", "text": "/КРОСС/ Проблеми с трафика в центъра на София се очакват днес. Вечните съперници  „Левски\" - ЦСКА излизат един срещу друг на Националния стадион \"Васил Левски\".Мачът започва в 6 следобед. Ще има контролно-пропускателни пунктове, където полицаите ще проверяват щателно всички фенове.Вратите за посетители ще бъдат отворени в 16.00 часа, а днес билети за мача не се продават.", "date": "2019.05.21", "title": " Затруднено движение в София заради вечното дерби „Левски” - ЦСКА"}
{"url": "http://www.cross.bg/obrazovanieto-sistema-ychilishta-1604721.html", "text": "/КРОСС/ \"В Европа на растящите неравенства образованието е универсален изравнител\". Това заяви кандидатът за евродепутат от листата на „БСП за България\" Иван Кръстев по време на дискусия по проблемите на средното образование в страната, организирана от Градския съвет на БСП - София. „Ако нещо в момента наистина разяжда този Европейски съюз и го поставя в екзистенциална криза, това са растящите неравенства във всичките им аспекти - социални, икономически, териториални. Включително и неравенствата, които се получават в образователната система\", допълни той. Според него една от основните функции на образованието в обществото, в съвременната развита държава, е на универсален изравнител - т.е. образователната система трябва да бъде такава, че тези, които имат по-малко материални възможности да бъдат подпомогнати да развият своя пълен потенциал и  съответно да допринасят в пълнота в обществото и в държавата, в която живеят. Той изрази съжаление, че в момента България се проваля в тази посока и логично резултатът е повече от тревожен - получава се все по-голяма и по-голяма сегрегация в самата образователна система. „На база на съществуващата в момента система за финансиране на образованието в страната има много, много богати училища и много, много бедни, за които часовникът тиктака и е въпрос на време да удари катинарът\", коментира той и допълни, че за съжаление тези затворени училища станаха твърде много и не само в селата и малките населени места, но и в големите градове.Другият много голям проблем, според Иван Кръстев, са задълбочаващите се неравенства и сегрегация вътре в нашите деца. „47% функционална неграмотност е много страшна оценка\", добави той. По неговите думи това дава отражение върху българската икономика. \"И точно тук е разликата между лявото и дясното в политиката. Десните казват, че проблемът е в образователната система. Тя трябва да бъде реформирана и адаптирана, според тях. Но да се адаптира към какво? Ако погледнем сегашната ни структура на икономиката с 67% дял на услуги, в които преобладават търговията на дребно, ресторантьорство, хотелиерство, значи нашата образователната система трябва да се ориентира към строителство, сервитьорки, камериерки и дребни търговци. Това ли искаме? Определено не\", категоричен е Кръстев Той подчерта, че икономиката също трябва да има своя принос към развитието на образователната сфера. \"Защото 57% от брутната добавена стойност в нашата икономика идва от човешкия капитал. Не от парите на този и онзи, не от капиталовите разходи, а от хората. Съответно- колкото този човешки капитал е с по-високо качество, толкова по-висок ще е ръстът в нашата икономика. Много просто базово уравнение\", обясни кандидатът за евродепутат.Според кандидата за евродепутат проф. Мариела Модева настойчивото акцентиране върху правата на ученика в последните години е обърнало пирамидата и учителят е станал „последна дупка на кавала\". „Няма нищо лошо да се грижим за правата на учениците. Но върху учителя вече се упражнява всеки, цялата бюрократична тежест е върху него и върху директорите. И докато при създаването на българското училище през 19-и век то е било общонародно дело, сега българското училище се е превърнало в бизнес. Създадоха се елитни училища и гето училища. Насилието е всекидневие. Насилие дори срещу учители и директори. И в крайна сметка ние изпускаме младото поколение, за което всички се кълнат, че е бъдещето на обществото\", коментира тя.Председателят на БСП-София Калоян Паргов отбеляза, че в България не се говори много за влиянието на Европа върху образованието у нас. „Някак тази тема остава встрани и тук възприемаме и транспонираме в нашето законодателство определени европейски практики\", коментира той. Според него в последната година сме станали свидетели на присъствието на джендър идеологията в образованието, чрез странни информационни материали в училища в някои градове в страната. \"Затова е много важно кого ще изпратим да представлява България в Европейския парламент. Много е важно с каква мисия ще ги изпратим и каква заръка ще им дадем. Защото в последните 12 години, за съжаление, ставахме свидетели на множество големи пропуски там, които само констатирахме впоследствие у нас\", посочи той. Паргов подчерта, че България е равноправен и достоен член на Европейския съюз и трябва на висок глас да заявява позициите си и да ги отстоява. \"Затова е важно да направим избора си на 26-и май, с №18, в интегралната бюлетина\", каза още тойНа срещата присъстваха още народните представители Ирена Анастасова и Анелия Клисарова, заместник-председателят на БСП - София и бивш заместник-министър на образованието проф. Ваня Добрева, лидерът на на синдикат „Образование\" към КТ „Подкрепа\" д-р Юлиян Петров, както и директори на училища, учители и експерти в образованието.  ", "date": "2019.05.21", "title": "Иван Кръстев: В Европа на растящите неравенства образованието е универсален изравнител"}
{"url": "http://www.cross.bg/nzok-detza-fonda-1604725.html", "text": "/КРОСС/  Две специализирани комисии на Здравната каса (НЗОК) поеха от април функциите на Фонда за лечение на деца и Комисията за лечение в чужбина. След закриване на Фонда към НЗОК бяха прехвърлени 146 неприключили заявления. За месец и половина след промяната вече има оплаквания от родители на деца, чакащи за лечение в чужбина.Пенка Георгиева - председател на пациентската организация „Заедно с теб\" и бивш член на Обществения съвет на Фонда за лечение на деца, сподели пред БНР информация за два такива случая, като разказа по-подробно за единия.„Майката е родител на дете, което се лекува по Фонда, преди да се закрие, бе получила одобрение - от 34 члена на Обществения съвет... и двама външни експерти, назначени с министерска заповед. Първата от операциите на детето, което е с проблеми в гръбначния стълб, е извършена. За другата - майката среща изключителни затруднения, след като Фондът премина към НЗОК. Накарали са майката сама да води кореспонденция с болницата, а тази логистика трябва да бъде осигурена от НЗОК. Обясненията за това от Здравната каса били, че случаят на детето е сложен, че идва от Фонда, че служителите им са малко и не могат да се справят. Което е изключително тревожно\", каза Пенка Георгиева в предаването „Преди всички\" на програма „Хоризонт\".„Майката е принуждавана да подпише декларация за отказ от финансиране на престоя между двете операции, тъй като от НЗОК смятат, че трябва да пестят. А майката е предоставила писмо от болницата, че детето не може да пътува до България\", добави Георгиева.И продължи: „Първите ми впечатления вчера от разговорите, първоначално със служителите на НЗОК за тези две деца, са, че цари хаос. Дирекциите, които се занимават с децата са три и не могат да ми кажат към коя да се насоча, за да се реши проблемът на детето...„Късно снощи ми се обади Йорданка Пенкова - подуправител на НЗОК, която пое лично ангажимент да се реши въпросът и той бе решен за тези две деца\", каза председателката на „Заедно с теб\". ", "date": "2019.05.21", "title": "Първи проблеми с лечението на деца в чужбина след прехвърлянето му към НЗОК "}
{"url": "http://www.cross.bg/tramvaii-se-zapali-v-tzentura-na-sofiya-1604726.html", "text": "/КРОСС/  Трамвай, движещ се по линия 10, се запали тази сутрин на столичната улица \"Граф Игнатиев\", близо до кръстовището с бул. \"Васил Левски\".Няма пострадали хора. ", "date": "2019.05.21", "title": "Трамвай се запали в центъра на София "}
{"url": "http://www.cross.bg/petkova-ministur-zakona-1604727.html", "text": "/КРОСС/  След искането за спиране на задкулисието в енергетиката и за равнопоставеност на закона, издигнато на пресконференция на 20 май от СЕПЗЕ и 273 семейни ВЕИ-та, доведени до фалит от управляващите, от Козлодуй министър Петкова за хиляден път отговори със своята неистина, че тези фирми са „двойно подпомогнати\" и „свръхсубсидирани\". На ултиматума, че ще запалят една от фалиралите фотоволтаични централи, като поканят дипломати и посланици от страни на ЕС, ако до края на седмицата КЕВР и МЕ не приложат съществуващия закон и към тях, тъй като от 4 години неправомерно са поставени на репресия от двете институции, министър Петкова даде дежурния си отговор, че държавата не толерира големите ВЕИ мощности и че въпросът е решен още през 2015 г., като всички производители са поставени на равна основа с премахването на преференциалното финансиране.„Цената на електроенергията поскъпва именно от такива ВЕИ, които са получавали двойно субсидиране. Ние ги спряхме още през 2015 г., всичко това е докладвано на Европейската комисия. С промяната в закона за енергетиката успяхме да елиминираме този проблем\", заяви министърът на енергетиката. Но обществото и медиите вече не вярват на думите на Теменужка Петкова и питат. Щом като министърката е секнала двойното свръхсубсидиране през 2015 и е наказала виновните, защото от 2015 г. до 2019 г. това даде  никакво отражение на цената на тока, а напротив има завишаване на цената на такса „задължения за обществото\" и оттам скок на цената на тока, което според потърпевшите се случва заради олигархични ВЕИ централи, които получават незаконно свръхсубсидиране и са двойно подпомогнати, но КЕВР и министър Петкова не прилагат закона към тях.Според изнесените документи от Съюза на европейските производители на зелена енергия, които те качиха за публично ползване и така всеки желаещ може да ги види, министър Петкова говори едно пред ЕК и съвсем друго в България.  Натискът на медиите и обществото принуди министър Петкова спешно на 20 май да свика кръгла маса „за решаване на проблема\", но това поражда питането - защо е необходима кръгла маса, за да се спазват законите в Република България? ", "date": "2019.05.21", "title": "Малките ВЕИ към КЕВР и министър Петкова:  Имате ли обвързаности?"}
{"url": "http://www.cross.bg/tarant-kraiistchurch-politziyata-1604730.html", "text": "/КРОСС/  Мъжът, убил 51 мюсюлмански поклонници в джамията в Крайстчърч, беше официално обвинен в тероризъм за първи път, съобщиха от полицията в Нова Зеландия.\"Официално е повдигнато обвинение за извършването на терористичен акт по член 6А от Закона за борба с тероризма от 2002 г. срещу Брентън Тарант\", се казва в изявление на полицията, цитирано от АФП.Съобщава се, че в допълнение към терористичното обвинение, сега Тарант е изправен пред 51 обвинения за убийство и 40 за опит за убийство по време на атаките на 15 март в новозеландския град.На 15 март 28-годишният австралиец Брентън Тарант разстреля 51 души в две джамии в Крайстчърч. Неговият акт беше осъден остро от цялата новозеландска и световна общественост.", "date": "2019.05.21", "title": "Обвиниха нападателя от Крайстчърч в тероризъм "}
{"url": "http://www.cross.bg/ploshti-taneva-svishtov-1604729.html", "text": "/КРОСС/ Около 70 000 дка земи са с поражения от градушки, в момента действа държавна помощ за компенсиране на напълно пропаднали площи. Това заяви на брифинг министърът на земеделието, храните и горите Десислава Танева. Тя е заедно с вътрешния министър Младен Маринов, с който направиха оглед на място на щетите, причинени от интензивните валежи в района на Свищов.В района, в който се намираме, паднаха градушки, после и дъжд. Екипи на областните дирекции по земеделие и в момента са на място за обследване на площите. Единственото, което веднага мога да кажа на земеделските стопани, е, че след оттичането на водата ще бъде направено обследване на площите. Действа държавна помощ за компенсиране на напълно пропаднали площи, като компенсацията е по-добра, когато има застраховане на тези площи, заяви министър Танева. По думите й още на втория ден след избирането й за министър са направили Управителен съвет на ДФ „Земеделие\". „Взехме решение за отварянето на тази помощ с 4 млн. лв. бюджет. Изплатихме вече обработените протоколи, които бяха за миналата година. До юни се очаква всички земеделски стопани да бъдат компенсирани\", обясни още земеделският министър.Танева заяви, че това, което може да направи държавата за земеделските стопани в най-спешен порядък, е било извършено. В момента е в ход кампанията за заявяване на площи за подпомагане - на 23 май приключваме без санкции, а след това тече срокът за санкции. Имаме подадени около 107 000 заявления. Площите, които се заявяват за подпомагане, са около 38 млн. дка в цялата страна, коментира тя.В Свищов се провежда заседание, на което се обсъждат щетите от снощния пороен дъжд и градушка в района. На него присъстват кметът на общината Генчо Генчев, министрите на вътрешните работи и на земеделието - Младен Маринов и Десислава Танева, както и директорът на Главна дирекция \"Пожарна безопасност\" главен комисар Николай Николов.Десетки имоти пострадаха в свищовските села Морава, Вардим, Драгомирово, Овча могила, Царевец и Деляновци. За втори път през последните четири дена обилен дъжд и градушка наводниха много къщи и унищожиха земеделската продукция. Прекъснати бяха пътища, изровени са много от улиците в населените места. Отново е прекъсната железопътната линия между Левски и Свищов. Осем пътници са били в пътническия влак. Извозени са с коли на общината. Няма бедстващи хора, увери кметът на община Свищов Генчо Генчев:„Всички служби работят на терени, разчистваме пътната инфраструктура. Помагаме на хора, където е необходимо. Пристигат министърът на земеделието, комисар Николов, министърът на вътрешните работи и други представители на Министерството на земеделието, които на място да дойдат и да направят оглед, особено на земеделските стопанства, защото всичко вече е заблатено. Не дай, Боже, още един такъв проливен дъжд просто водата няма на къде да отиде и накъде да я изтласкаме повече\". ", "date": "2019.05.21", "title": "Свищовски села чакат помощ от държавата след порои и градушки (обновена)"}
{"url": "http://www.cross.bg/iioncheva-bulgariya-borisov-1604745.html", "text": "/КРОСС/     \"Ще използвам европейската писта и Брюксел, за да видят в Европа какво се случва в България, за да не продължава този безобразен грабеж у нас.\" Това каза водачът на листата за европейските избори на \"БСП за България\" Елена Йончева пред БТВ.\"Липсва ми журналистиката. Знаех срещу какво се изправям и поради тази причина влязох в политиката, но не предполагах, че ударите срещу мен ще са толкова безскрупулни. Мафията удря жестоко\", каза в ефира тя. Йончева приветства решението на главния прокурор да бъдат разкрити офшорните сметки на  български политици в чужбина, както и имотите им. Според нея премиерът го е страх, защото предстои избор на европейски главен прокурор, а управляващите са били против г-жа Кьовеши да оглави европейската прокуратура.\"Борисов е прав, като казва, че къщата в Барселона е на друг човек. Не се води нито на него, нито на Борислава Йовчева. Ние искаме да бъде разследвана сметката на фирма \"EMA BGS SL\", управител на която е била Йовчева\", каза Йончева и добави, че левицата иска да бъде разследван пътят на 1,7 млн. евро. Тя обясни, че по разследване на левицата парите са постъпили от офшорна кипърска фирма, на която собственикът е безработен. \"Представителите на тази фирма са двама души. Единият е Иван Саздов, управител на \"Tенис клуб Банкя\" ЕООД. Вторият човек е негов съдружник - Радослав Иванов, братовчед на Борисов, който към настоящия момент е собственик на бившия бизнес на премиера, включително и фирмите \"Ипон\". Тя добави, че БСП не се интересува от личния живот на Борисов, но иска от главния прокурор да направи проверка по случая. \"Искаме да разберем, дали Радослав Иванов не е скритото и подставено лице на премиера Борисов за правене на бизнес\", добави по темата Йончева.Елена Йончева беше убедена, че Брюксел знае какво се случва и в Румъния и България и припомни, че Лаура Кьовеши е преследвана в страната си заради разследванията й. \"Нямам никакво съмнение, че хората, подали сигнал в прокуратурата срещу мен, в лицето на Антон Тодоров, Тома Биков и Делян Добрев, ще понесат отговорност\", каза Йончева. Според нея за всеки опит на левицата да разкрие корупционните схеми на ГЕРБ, те вадят бухалка срещу БСП. Тя припомни, че когато изнесе данни, че се краде от санирането, Борисов е излязъл с лъжи срещу нея, а тя го е осъдила за клевета.  Когато е изнесла данни за начина, по който се строи оградата с Турция, вицепремиерът пак е излязъл с бухалка. \"Както през 90-е години Борисов е работил с дървена бухалка, сега използва държавните институции\", отбеляза Йончева.Елена Йончева обясни, че президентът на страната трябва да има позиция, когато вижда престъпление в държавата. \"Когато виждаме, че държавата се разграбва и се управлява от една организирана престъпна група, ако той мълчи, означава, че става съучастник на всичко това\", каза водачът на листата на левицата за европейските избори.Йончева обясни, че по време на кампанията е обиколила цялата страна и се е сблъскала с огромна бедност. \"Работещите бедни са работещи гладни. Милион и половина българи живеят под прага на бедността. Това не са само пенсионери, а и млади работещи семейства\", каза водачът на евролистата на \"БСП за България\".\"Трябва да имаме силни граници. Трябва да има и общоевропейска армия. Има опасност България да изпадне от общоевропейската сигурност\", каза Йончева по въпроса за борбата с миграцията.По думите на Елена Йончева, защитата на интересите на България става и през европарламента, но може да започне от тук. \"Първото нещо, което трябва да се направи, е да се спре разграждането в България, защото ежегодният грабеж тук е на стойност 11 милиарда евро. Това е 22% от БВП по данни на Световната банка\", обясни Йончева. Тя заключи, че тези пари могат да влязат в икономиката и да променят живота на българите.   ", "date": "2019.05.21", "title": "Елена Йончева: В България работещите бедни са работещи гладни"}
{"url": "http://www.cross.bg/reiizi-suobshtavat-panaiiot-1604750.html", "text": "/КРОСС/ Автомобил Ауди А8 е открит тази сутрин с разбито предно дясно стъкло, колата е била паркирана в района между къмпинг Златна рибка и входа на Созопол, съобщават от пресцентъра на Областната дирекция на МВР в Бургас.По неофициални данни автомобилът  се е ползвал от доскорошния кмет на морската община Панайот Рейзи, който бе отстранен заради разследване срещу него за злоупотреба с над 2 млн.лв.От полицията все още не съобщават има ли нещо откраднато, разследват се причините за инцидента. Според осведомени Рейзи вече  е дал показания. ", "date": "2019.05.21", "title": "Откриха разбита колата на отстранения кмет на Созопол Панайот Рейзи"}
{"url": "http://www.cross.bg/matyra-tazi-ysloviyata-1604720.html", "text": "/КРОСС/ Над 52 000 зрелостници се явяват на матура днес. Изпитът започна точно в 08:00 ч., а рано тази сутрин беше изтеглен и изпитният вариант, по който ще отговарят зрелостниците. Матура по български език и литература ще има в повече от 670 учебни заведения.Първият модул е с продължителност един час и представлява тест на въпроси от затворен тип. Във втория модул има и въпроси от отворен тип, а третият - е съчинение. Над кое произведение ще разсъждават зрелостниците все още не е ясно, но е зад компютърно генериран модел под номер 13.От Министерство на образованието съобщиха, че тази година за първи път в сила ще влязат нови мерки за сигурност. Както всяка година, така и тази в стаите има видеонаблюдение, което ще следи за нарушения по време на матурата. От министерството заявиха, че само един единствен човек, който обаче не е техен служител, знае въпросите и темата, които ще се паднат днес. Колкото и да ни е добра техниката, колкото и мерки да сме взели, две са условията за успешно протичане на изпита. Първо, учениците да знаят, че те трябва да изкарат изпита достойно и честно и от друга страна - изключително много разчитаме на  квесторите, защото това са хората, които осигуряват условията в училището и в залата, в която се провежда изпитът. За да бъде успешно взет държавния зрелостен изпит, моят съвет е да пишат по всички задачи, по всички модули, да не бързат да си тръгват и да четат внимателно условията\", каза зам.-министърът на образованието Таня Михайлова.Изпитът ще продължи 4 часа. Резултатите от днешната матура ще бъдат обявени до 13 юни. Миналата година на изпита по български език и литература се падна стихотворението „Вяра\" на Никола Вапцаров. ", "date": "2019.05.21", "title": "Над 52 000 зрелостници се явяват на матура по литература "}
{"url": "http://www.cross.bg/planinata-slyzhba-solyn-1604728.html", "text": "/КРОСС/  25-годишен българин загина след инцидент в планината Олимп в Гърция.Младият мъж паднал по скалист път в местността Кофто. С него е бил и друг българин, който веднага се обадил за помощ. Гръцката спасителна служба проведе мащабна операция за спасяването на пострадалия.Мъжът е бил свален от планината жив и откаран в болница в Солун с черепно мозъчна травма и други наранявания, несъвместими с живота. Въпреки усилията на лекарите, той е починал, научи NOVA от консула в Солун Румен Лозанов.„Това, което ни беше дадено от гръцката спасителна служба в района на планината Олимп, е, че става въпрос за туристи - планинари, които са се самоорганизирали. Решили са да посетят планината по определен маршрут. В последствие, според тяхна информация, са решили да посетят и други места. Попадат в местността Кофто. Очевидно ги е привлякла с красотата си и трудната достъпност и това ги е подвело в крайна сметка\", заяви генералният консул в Солун Румен Лозанов.„Това, което ни беше казано от спасителната служба и първоначално е съобщено от единия от групата, е, че Мартин Киров се е подхлъзнал по пътека в маршрута\", посочи още Лозанов.По думите му трасето се намира на 2300 м надморска височина. „Известно е сред планинарите с това, че е сложно - често е заснежено и влажно. Въпреки това, бързо са се отзовали спасителните екипи в района и веднага е оказана помощ. Това, което е забавило транспортирането на нашия гражданин е необходимостта от действия на специален, в случая е бил военен хеликоптер, поради голямата надморска височина\", каза още генералният консул.", "date": "2019.05.21", "title": "25-годишен българин загина при инцидент в планината Олимп "}
{"url": "http://www.cross.bg/kontzesiyata-letishteto-sofiya-1604718.html", "text": "/КРОСС/  Много ясно е да се подчертава, защото като че ли не е ясно- Летище \"София\" ще остане държавно през целия период на концесията. Всичко изградено на летището ще бъде държавно. Това каза министърът на транспорта Росен Желязков пред БНТ.\"Летището се отдава на концесия, привлича се международен мениджър, който да го управлява. Той има ангажимент пред държавата да осигури всички дейности, които представляват държавния суверенитет на летището\", заяви той.В отговор на въпрос кой има повече шансове да спечели концесията на летище \"София\"- този с най-високо концесионно задължение или този, който предлага най- много инвестиции, министърът коментира: \"Комисията работи. Няма да се ангажирам нито с прогноза, нито с допускане. Съотношението на критериите за оценяване е: 55% има значение концесионното възнаграждение на година, 45% има бизнес планът и предложенията за развитието на летището, в това число и финансови модел, от тях 10% имат значение инвестициите.\"\"Независимо от всякакви спекулативни допускания, които се лансират в публичното пространство, всеки един от участниците има шансове да бъде класиран на първо място\", обяви той.В отговор на въпрос все още ли стои зад идеята си концесионните такси от летището да се \"наливат\" в БДЖ, транспортният министър посочи: \"Концесионните такси ще влизат във Фонда за гарантиране устойчивостта на пенсионната система, както е записано в закона. Първоначалното плащане за влизането на договора за концесия в сила в размер на 550 млн. лева с ДДС трябва да влезе в бюджета и може да послужи за погасяване на задълженията на БДЖ и НКЖИ към държавния бюджет.\"Попитан как ще опише състоянието на БДЖ, министърът каза, че то е \"...стабилно към развитие\".Икономистът Николай Василев пък каза пред bTV, че офертите за концесия на летище \"София\" са отлични. Той е на мнение, че БСП са против отдаването на летището на концесия, защото предпочитат съветски модел на икономика, която прилича повече на Венецуела.Припомняме, че в началото на месеца всички петима кандидати бяха допуснати да участието в надпреварата за придобиване на концесията на летище \"София\". Министерството на транспорта прави оценка на офертите. БСП се обяви срещу концесията на летището, като посочи, че стратегическите обекти на страната ще се управляват от държавата.По думите на Никола Василев няма заплаха за националната сигурност на страната ни, защото участници в надпреварата за концесията на летището са 5 водещи европейски оператора.\"В офертите е заложено да се плаща концесионна такса от минимум 22 млн. евро на година до максимум 33 млн. евро. Срокът на концесията е 35 години, като има и еднократно плащане веднага\" обясни още Василев. Той посочи, че концесията е единственият вариант България да има добро летище, като по думите му така ще бъде изграден трети терминал и нова писта.\"С тази инвестиция летището ще стане по-добро от тези в Прага и Будапеща, ние не приватизираме летището, а го отдаваме на концесия\", поясни още Николай Василев.Кандидатите за концесията на летище \"София\" са консорциум \"Витоша\" е с водеща фирма \"Манчестър Еърпорт Груп Оувърсийз Инвестмънтс Лимитид\".Консорциум \"Соф Кънект\"е с водеща френска инвестиционна компания \"Меридиам Ийстърн Юръп Инвестмънтс\".Консорциум \"ССБ София Еърпорт Джей Ви\" е с водещ партньор \"ССБ Зауервайн & Шефер Бау\".\"Фрапорт България\" и консорциум с водеща фирма \"Еърпортс Де Пари\".  ", "date": "2019.05.21", "title": "Министър Желязков: Летище \"София\" ще остане държавно през целия период на концесията"}
{"url": "http://www.cross.bg/monitor-chasa-tryd-1604716.html", "text": "/КРОСС/в. 24 часа - 40 камери над бус лентите ще ловят наглитев. 24 часа - Фалшива новина от Костинброд обърна изборите през 2013 г. и даде властта на Орешарскив. 24 часа - Хайко Maac: He можем да кажем на „Фолксваген\" къде да инвестирав. 24 часа - 33 млн. лв. за пътя от Асеновград до Кърджали, пак ще има саниранев. Монитор - Борисов: Нямам къща в Барселона, атакуват ме като по КГБ учебникв. Монитор - КАТ глобява с 25% повече шофьорив. Монитор - C една пета повече круизни кораби на Видинв. Монитор - Токът от големи ВЕИ-та излиза по 70 ст./квтч, от малките - по еднав. Сега - Управляващите най-после прозряха, че „безплатното\" саниране е нечестнов. Сега - Каракачанов намери още проблеми в сделката за F-16в. Телеграф - Мадами изместват спасителите на плажав. Телеграф - БГ банда бълва цигари менте в Каталунияв. Труд - Бойко Борисов: Пускаме тол системата през августв. Труд - „Главболгарстрой\" с първа копка на новото германско посолствов. 24 часа - Жените недоволни от по-ниски заплати и мъжки подигравки на работното мястов. 24 часа - Изпитват банките как устояват и на външни рисковев. Монитор - Ремонти на 20 км тръби спират топлата вода на половин Софияв. Монитор - Казус за джойнт в учебник разгневи родители в мрежатав. Сега - Никой не проверява смущаващи прокурорски връзки по делотов. Сега - На „Славейков\" ще се работи и след отварянето му за пешеходцив. Сега - Кьовеши: В Югоизточна Европа не се свенят да крадат от еврофондовев. Труд - Градушка отне поминък, земеделец го връщав. Труд - Прокуратурата засилва сътрудничеството с ЕИБв. 24 часа - - Асим Адемов, кандидат за евродепутат от ГЕРБ: \"Лошата комуникация роди евроскептицизма, Брекзит същото показа\"в. Монитор - Марин Киров, юрист: Промените в Закона за съдебната власт целят да няма недосегаеми магистратив. Телеграф - Криминалният психолог Тодор Тодоров: \"Стоян Зайков няма да се самоубие\"в. Труд - Иван К. Иванов, преподавател по психология във ВТУ, пред „Труд\": В България има дефицит на визионерив. 24 часа - Може ли едно убийство да промени законв. Монитор - Промените няма да променят хоратав. Сега - На избори БНТ играе в отбора на големите партиив. Сега -  Еврофондовете в България се Вмирисаха откъм Брюкселв. Телеграф -5G мрежата срути Хуауейв. Труд - Двама юнаци със скъпи байрацив. Труд - Изтребители не се купуват на Черен петък         ", "date": "2019.05.21", "title": "Преглед на вестниците "}
{"url": "http://www.cross.bg/ysmanov-komersant-statiya-1604717.html", "text": "/КРОСС/  Един от водещите редактори и още 10 журналисти от авторитетния руски делови всекидневник \"Комерсант\" колективно подадоха оставки днес в знак на протест срещу уволнението на двама техни колеги заради статия за възможни кадрови промени в близкото обкръжение на президента Владимир Путин, предаде Ройтерс и БТА.Оставка е обявил всъщност целият политически отдел на вестника, което е индикация за напреженията между издателите и журналистическия персонал в строго контролираната руска медийна среда, в която доминират прокремълските медии.Двамата отстранени репортери - Иван Сафронов и Максим Иванов - казаха, че са били принудени да напуснат, след като издателската къща на \"Комерсант\", която е собственост на олигарха милиардер Алишер Усманов, се разгневи от тяхна статия миналия месец.От издателството казаха, че не могат да отговорят на искане на Ройтерс за коментар. Представител на Усманов пък каза, че \"акционерът не се меси в редакционната политика, а още по-малко във вземането на решения за уволнение или наемане на журналисти.\" Според представителя самият Усманов е научил за уволнението на журналистите от медиите.Статията, станала причина за това, бе публикувана на 17 април и цитира неназовани източници, според които председателката на горната камара на руския парламент Валентина Матвиенко може да бъде сменена в близките месеци от Сергей Наришкин - шефа на руската Служба за външно разузнаване (СВР). Не е ясно кое е спорното в статията, за да се стигне до недоволството на издателската къща. Говорители и на Матвиенко, и на Наришкин, още тогава отрекоха твърденията в публикацията, но тя все още стои на уебсайта на \"Комерсант\" в рубриката \"Слухове\".Политическият редактор на \"Комерсант\" Глеб Черкасов каза, че той и 10-те колеги напускат в знак на солидарност със Сафронов и Иванов, с което вестникът остава практически без политически отдел.\"Акционерите имат право да вземат кадрови решения, а наемните служители имат право да изразяват несъгласие с тях само по един начин - като сменят работата си\", писа Черкасов във Фейсбук.Според заместник-главната редакторка, отговаряща за бизнес новините - Рената Ямбаева, която не е подала оставка, вината за уволненията е на Усманов и на един от неговите представители - Иван Стрешински. Тя остро осъди уволненията и каза, че те са резултат от външен натиск върху вестника.\"Може би има някои сред нашите читатели, който може да обясни на Усманов и Стрешински, че в този момент те унищожават една от най-добрите медии в Русия\", отбеляза тя. ", "date": "2019.05.21", "title": " Журналисти напускат масово \"Комерсант\" след уволнения заради статия, свързана с Путин "}
{"url": "http://www.cross.bg/chasa-grad-provede-1604712.html", "text": "/КРОСС/ София.Oт 09.00 часа в Sofia Event Center заместник-министърът на регионалното развитие и благоустройството инж. Валентин Йовев ще открие Residential Forum 2019. В 16.15 часа заместник-министърът ще открие и Национален център по сеизмично инженерство в Университета по архитектура, строителство и геодезия в София.***София.Oт 09.30 часа в НДК, Зала 7, конференция на тема „От грижа към самостоятелност: права и потребности на младежите, напускащи и напуснали алтернативна грижа\".***София.Oт 11.00 часа в София Хотел Балкан, зала „Роял\", ще бъде представено тазгодишното издание на Национален индекс за безопасно шофиране SDInex.***София.Oт 12.00 часа в Информациония център на \"София 2018 - европейска столица на спорта\" (срещу Румънското посолство), ще се състои пресконференция във връзка с предстоящата Европейска купа по спортно катерене за юноши и девойки, дисциплина боулдър.***София.Oт 15.00 часа в сградата на АПИ ще бъдат отворени офертите в обществената поръчка за строителството на локалните платна на пътя Пловдив - Асеновград.***София.Oт 17.00 часа във фоайето на БАН Централната библиотека на Академията ще представи две дарения от общо над 1300 книги българска и чуждоезична научна и художествена литература.***София.Oт 19.00 часа в жк. „Младост\" 1, градинката пред бл. 73, ще се проведе протест от кампанията „За чиста и уредена София 2019\".***ВарнаOт 18.30 часа родители от Варна ще излязат на пореден протест против Стратегията за детето. Те ще се съберат пред паметника на загиналите в Сръбско-българската война до сградата на Общината, от където ще тръгнат на шествие по улиците на града. Протестиращите ще преминат през бул. \"Сливница\" до Фестивалния и конгресен център. Оттам ще се отправят към бул. \"Княз Борис\" до площад \"Независимост\".***Кюстендил.От 10.30 часа в Областна инспекция по труда ще се проведе пресконференция във връзка с еднодневните трудови договори в селското стопанство и работата на непълнолетни лица през летния сезон.***Пловдив.От 09.30 часа в малката конферентна зала на Дома на културата ще се проведе брифинг във връзка с Общо събрание за избор на ректор и Академичен съвет на Пловдивския университет „Паисий Хилендарски\" с мандат за следващите 4 години.***Пловдив.В 10.00 часа в Заседателната зала на Общината фондация \"Пловдив 2019\" ще обяви ново партньорство с пловдивска компания, която се ангажира да произвежда и разпространява продукта си за успеха на Европейска столица на културата. На пресконференцията ще бъде показан първият от серия колекционерски медали с изображение на Античен театър.***Пловдив.В 13.00 часа в пространството до ул. „Пере Тошев\" № 56 заместник министър-председателят по обществения ред и сигурността, министър на отбраната и председател на ВМРО-БЪЛГАРСКО НАЦОНАЛНО ДВИЖЕНИЕ ще присъства на откриването на нова детска площадка.***Смолян.Oт 12.00 часа параклисът „Св. св. Константин и Елена\" в 101-ви Алпийски полк ще отбележи храмовия си празник.***Смолян./Момчиловци.Oт 09.00 часа в църквата „Св. Св. Константин и Елена\" -с. Момчиловци ще се състои тържествена света литургия.***Търговище.Oт 09.00 часа в зала „Христо Самсаров\" на Община Търговище ще се проведе извънредно заседание на Общински съвет Търговище.***Шумен.Oт 10.00 часа в зала 363 в сградата на общината ще има брифинг.***Шумен.Oт 10.00 часа пред Ректората ще започне тържествената церемония за патронния празник на Шуменският университет „Епископ Константин Преславски\".***Ямбол.Oт 19.00 часа р-т „Кабиле\" ще се състои официалната церемония, на която ще бъдат наградени носителите на големите награди в сферата на образованието и културата.***ЕВРОПЕЙСКИ ИЗБОРИ 2019***София.Oт 09.30 часа в Сградата на ловците и риболовците в България в град София Петър Витанов, Димитър Данчев,Момчил Неков и Емил Георгиев ще се срещнат с ръководството на съюза.***София/с. Душанци.Oт 10.00 часа в село Душанци д-р Десислав Тасков ще се срещне с жители в Клуба на пенсионера. В 12.30 часа той ще се срещне с граждани в Клуба на пенсионера.***София.В 15.00 часа в гранд хотел \"София\" Петър Витанов, Румен Гечев, Валери Жаблянов и Мариела Модева ще се срещнат с ректори на ВУЗ-ове.***София.В 18.00 часа в градинката пред \"Майчин дом\" Мариела Модева ще се срещне с граждани.***София.Oт 18.00 часа в Networking Premium Coworking Space (ул. Г. С. Раковски 25) кандидатите за евродепутати от ГЕРБ Андрей Ковачев и Жечо Станковще участват в кръгла маса на тема \"Жените, бизнеса и Европа\", организирана от ЖГЕРБ-София.***Благоевград. От 11.00 часа на улица „Катина и Никола Хайдукови\" 68 кандидатът за евродепутат от ГЕРБ Андрей Новаков ще открие детска площадка.***Болярово.Oт 15.15 часа Сергей Станишев ще проведе среща с обществеността в читалището на град Болярово.***Бургас.Oт 17.00 часа в Бургаски свободен университет ще се състои събитие на „Коалиция за България\".***Варна.Oт 19.00 часа във Фестивалния и конгресен център ПП ГЕРБ ще представи листата си с кандидати за членове на Европейския парламент.***Върбица.Oт 13.00 часа в град Върбица Иво Христов ще проведе среща с обществеността в Младежкия дом***Девин.В 10.00 часа в квартал „Настан\" град Девин Цветелина Пенкова ще се срещне с обществеността в Пенсионерския  клуб. В 17.00 часа в залата на хотел \"Орфей\" в град Девин, Цветелина Пенкова ще проведе среща с граждани. В 19.00 часа тя ще се срещне с младежи в заведение \"Вистото\".***Каолиново.Oт 13.00 часа в читалището на град Каолиново, Иван Кръстев ще проведе среща с обществеността.***Ловеч.В 17.00 часа в хотел \"Ловеч\" Велизар Енчев ще проведе среща с обществеността.***Никола Козлево.Oт 15.00 часа кандидатът за евродепутат Иван Кръстев ще се срещне с жители на село Никола Козлево в читалището.***Нова Загора.В 12.30 часа кандидатът за евродепутат Крум Дончев ще проведе среща с граждани в град Нова Загора пред Партийния съвет.***Севлиево.Oт 10.00 часа в Дома на културата Велизар Енчев ще се срещне с граждани.***Смолян/с. Триград.Oт 15.00 часа кандидатът за евродепутат Цветелина Пенкова ще се срещне с жители.***Смолян/с. Гьоврен.Oт 12.00 часа на площада в село Гьоврен Цветелина Пенкова ще проведе среща с жители.***Сливен.Oт 11.15 часа в град Сливен в партиен клуб \"Димитър Добрович\" Сергей Станишев ще даде пресконференция. В 11.45 часа той ще направи пешеходен тур по ларгото.***Сливен.В 16.00 часа в град Сливен Крум Донче ще се срещне с граждани в комплекс \"Национал\".***Смядово.В 15.00 часа в Музейния комплекс в град Смядово Иво Христов ще се срещне с граждани.***Средец.Oт 18.30 часа в салона на народно читалище „Пробуда 1897\" кандидатът за евродепутат от ГЕРБ Ивелина Василева ще се срещне с жители на град Средец.***Стара Загора.Oт 18.30 часа в град Мъглиж Крум Дончев ще проведе среща с обществеността в Клуба на БСП.***Твърдица.В 10.30 часа в град Твърдица на ул. Хан Аспарух 13\" Крум Дончев ще проведе среща с граждани. След това, той ще посети картинг пистата до стадиона в града.***Елхово.Oт 15.15 часа в град Елхово Сергей Станишев ще се срещне с граждани в партийния клуб.***Шумен.Oт 17.00 часа кандидатите за евродепутати Иво Христов и Иван Кръстев ще дадат пресконференция в Областния предизборен щаб в град Шумен. В 18.00 часа те ще се срещнат с граждани и съсловни организации в Областния предизборен щаб.***Ямбол.Oт 17.30 часа кандидатът за евродепутат Сергей Станишев ще даде пресконференция при шатра на БСП пред Централна поща в град Ямбол. В 18.00 часа в големия салон на НТС, той ще проведе среща с граждани.***Ябланица.Oт 15.00 часа в клуб \"Докле е младост\" Велизар Енчев ще се срещне с граждани. ", "date": "2019.05.21", "title": "Предстоящи събития на 21 май "}
{"url": "http://www.cross.bg/asenovgrad-plovdiv-ii--1604713.html", "text": "/КРОСС/  Днес се отварят офертите за изработване на технически проект и строителство на локални платна на път II-86 Пловдив - Асеновград. Проектът ще се финансира от бюджета на Агенция „Пътна инфраструктура\", а индикативната стойност на поръчката е 15,5 млн. лв. без ДДС.  Второкласният път II-86 Пловдив - Асеновград е основната връзка с летище „Пловдив\" и индустриалния район край Пловдив. По ОП „Региони в растеж\" 2014-2020 г. завършва реконструкцията на 10-километровия участък, с което отсечката се разшири с още едно платно и вече е с автомагистрален габарит.През 2018 г. общините Куклен, Родопи и Асеновград предоставиха на АПИ изготвените идейни проекти за изграждането на локалните платна в участъка от км 14+860 до км 25+150 на път II-86. С построяването им ще се осигури безопасен и безконфликтен достъп от и до прилежащите имоти в близост до директното трасе на пътя, край което се разрастват търговски и индустриални обекти. Реконструкцията на отсечката ще осигури бърз транспортен достъп на жителите от общините Куклен и Асеновград и от област Смолян до АМ „Тракия\".Със средства от републиканския бюджет ще се изгради и кръгово кръстовище при 14-ти км на път II-86 Пловдив - Асеновград. То ще замени съществуващото на входа на град Пловдив при пресичането с Околовръстния път. Целта е да се осигури безконфликтно и по-бързо включване на пътуващите от АМ „Тракия\" към Асеновград и Смолян. През миналата година АПИ проведе обществена поръчка за изпълнител на кръговото кръстовище и има подписан договор, но стартирането на строителните работи в момента е блокирано от жалби, свързани с отчуждаване на засегнатите имоти. Делата са насрочени за началото на юни.", "date": "2019.05.21", "title": "Отварят офертите за строителството на локалните платна на пътя Пловдив - Асеновград"}
{"url": "http://www.cross.bg/ivanov-radoslav-iioncheva-1604714.html", "text": "/КРОСС/  Елена Йончева внесе сигнали до прокуратурата във връзка с прехвърлянето на бизнеса на Борисов на братовчед му, с когото премиерът твърди, че не поддържа контакт. В сигнала се казва, че - видно от справки по партидите на редица дружества, в които Борисов е имал участие като собственик и/или управител е че преди да стане кмет на Столична община и по-късно премиер, той е прехвърлил  бизнеса си именно на братовчед си  Радослав Венциславов Иванов. Това са фирмите ИПОН 1, Борко 2000 и БИУМ 99, която от своя страна е собственик на ИПОН-Агенция за сигурност и отбрана. Според справки на търговския регистър, след като Борисов става кмет, а по-късно и министър-председател, братовчедът Радослав Венциславов Иванов сключва множество сделки за недвижими имоти в София и особено за имоти в с. Иваняне.Вторият сигнал е за извършени заменки в полза на братовчед му Радослав Иванов - за терен на най-комуникативнато място в Люлин.  В сигнала до прокуратурата се казва, че анализът на решението на СОС, справката за собствеността на „Монтенегро 1\" ООД и вписването на договора за замяна обосновават извода, че дружеството на Радослав Венциславов Иванов („Братовчеда\") получава общински имот от 1065 кв.м. на стойност 197 764 (сто деветдесет и седем хиляди седемстотин шестдесет и четири) лева срещу апартамент в Ботунец и гарсониера на обща стойност 69 984, 04 лева. Логичен е въпросът дали разликата между стойностите на заменените имоти в размер на 127 796, 96 лева е стойността на посоченото задължение на фирма  „Монтенегро 1\" ООД за своя сметка да проектира и изгради пътна отсечка свързваща ул. „Филиповско шосе\" и бул. „Панчо Владигеров\", както и да проектира и изгради ВиК съоръженията, осветление и пътна настилка о.т. 322 през о.т. 323 до свързване с о.т. 324. Ако това е така, дали посоченото задължение е изпълнено и дали въобще струва толкова - пита Йончева в сигнала.По-рано през деня Йончева коментира, че сделките показват, че освен всичко друго, Радослав Иванов („Братовчеда\") изкупува имотите около къщата на премиера в Банкя и че има обосновано съмнение, че Радослав Венциславов Иванов (Братовчеда) е купил имот ведно с етаж от построената в него къща и гараж, който имот отново е в близост, съседство с тази на Борисов и по-точно зад неговата къща. „Тези други сделки ме карат да подам сигнал до главния прокурор да образува проверка, която да установи източника и размера на доходи на Радослав Иванов („Братовчеда\"), с които купува посочените имоти и най-вече- ползва ли се с протекции при закупуването на имоти на занижени цени, неотговарящи на пазарните. Радослав Венциславов Иванов („Братовчеда\") участва, като собственик и управител в редица търговски дружества, от които най-много се открояват тези, свързани със строителството на недвижими имоти - „Хай строй\" ООД, ЕИК 131378629 и „Монтенегро 1\" ООД\", пише още Йончева.Третият сигнал до прокуратурата е във връзка с това, че „Братовчедът\" Радослав Иванов е съдружник с Иван Саздов във фирма \"Бетон 2\" ООД. Саздов представлява офшорната фирма \"Palms Enterprises\" (Overseas) LTD. Тя изпраща по сметка на на \"EMA BGS SL\", 1,7 млн. евро. Фирмата е представлявана от Борислава Йовчева, а по-късно от нейния баща. Адресът на фирмата е същият като на т. нар. къща в Барселона - ул. \"Францеск Рибалта\" 8. В сигнала Йончева моли да бъде разпоредена проверка, която да установи налице ли са данни за свързани лица по отношение на представляващите по закон и пълномощия дружества, както и евентуално за престъпления свързани с пране на пари и/или организирана престъпна група с цел пране на пари.", "date": "2019.05.21", "title": "Йончева внесе сигнали до прокуратурата за участие на Борисов и „Братовчеда” в „Апартаментгейт” "}
{"url": "http://www.cross.bg/momche-sustoyanie-intzidenta-1604719.html", "text": "/КРОСС/ 16-годишно момче беше намушкано късно снощи в София. Настанено е в „Пирогов\" в тежко състояние, с две прободни рани на гърдите. Инцидентът се е случил вчера между улиците „Николай Коперник\" и „Цариградско шосе\". Мястото на инцидента е клуб, който би следвало да бъде учебно-образователен и развлекателен център. Свидетели на инцидента разказаха, че най-вероятно причината за него е спор за момиче или на футболна тематика, предвид предстоящото дерби между Левски и ЦСКА днес. По последна информация от МВР евентуалният извършител на престъплението е задържан, защото предстои да се потвърди дали той е виновния за инцидента. Той е на възраст 16-18 години. Пострадалото момче е настанено в „Пирогов\" в тежко състояние. Днес му предстои операция и ще се знае по-късно през деня какво е неговото състояние.Полицията е задържала извършителя на снощното нападение, при което 16-годишно момче беше намушкано с нож.  Задържаният е също младо момче. Той е бил арестуван в ранните часове тази сутрин.  Според деца от квартала, има две възможни версии за свадата - имало е конфликт за футболен мач или спорът е бил заради момиче.", "date": "2019.05.21", "title": "16-годишно момче беше намушкано късно снощи, нападателят е арестуван"}
{"url": "http://www.cross.bg/kybrat-ermitazha-dnite-1604715.html", "text": "/КРОСС/  Навръх празника на светите братя Кирил и Методий в националната галерия Двореца ще се открие изложбата Мечът на хан Кубрат. Тя се осъществява в рамките на Дните на Ермитажа в София. На откриването й ще присъства заместник-директорът на Държавния Ермитаж проф. Георги Вилинбахов.Два от най-емблематичните за българската история предмета - мечът на хан Кубрат и пръстенът с монограм  ΧΟΥΒΡΑΤΟΥ ΠΑΤΡΙΚΙΟΥ (ХУВРАТУ ПАТРИКИУ), доказващ името на получилия патрицианско достойнство - хан Кубрат, съхранявани в Държавния Ермитаж в Санкт Петербург, ще бъдат временно експонирани в Националната галерия в рамките на Дните на Ермитажа, един от най-богатите световни музеи.Пръстенът и мечът са част от съкровище, открито през 1912 край с. Малая Перешчепина, на брега на р. Ворскла в околностите на днешния град Полтава, Украйна. Цялата находка се състои от около 800 предмета, от които голяма част са златни, а други - от сребро. През 1984 германският археолог проф. Йоахим Вернер предизвиква истинска революция в науката, определяйки ги като собственост на българския владетел хан Кубрат.Съкровището от Малая Перешчепина е интересен и сложен комплекс, който включва различни по своята функционалност групи предмети, с ясно разграничена и обоснована културна принадлежност. Тук могат да бъдат идентифицирани изделия, дело на местни \"варварски\" майстори, както и произведения на торевтиката, изработени в иранската традиция в земите на Сасанидите. Най-голям брой са изделията от благороден метал, произведени в ателиетата на Константинопол.По своя характер съкровището не е хомогенно и не може да бъде ограничено в тесен хронологически период от време (най-ранните находки се датират през първите години на третата четвърт на VII в.).Безспорно най-интересният комплект от предмети принадлежи към личните вещи на хан Кубрат. Те са инсигнии, свързани с висшия сан на техния собственик:  коланна гарнитура от злато, параден железен меч с изящно изработените и украсени златна дръжка и ножница, две златни закопчалки за мантия, две златни гривни. Най-важният артефакт сред тях е пръстен с монограм.Артефактите от един толкова важен комплекс, датиращ от времето преди създаването на българската държава, са от изключително значение за историческата наука, но и за историята на изкуството. Това е един от редките случаи, за който може да се определи не само етническата принадлежност на собственика на предметите, но и те да бъдат обвързани с конкретно име - името на хан Кубрат.Съпътстващи събития:25 май 2019, от 16.00 часа -  кураторът на изложбата доц. д-р Иля Ахмедов ще изнесе лекция в Балната зала на Двореца.29 май 2019, от 16.00 часа -  в Квадрат 500 на Националната галерия Максим Лапшин ще представи Лабораторията по научна реставрация на кавалетна живопис на Държавния Ермитаж.24 май - 30 юни 2019 - прожекции в Балната зала на филмите „Ах, Ермитаж!\" и „На Ермитажа с любов\".Дните на Ермитажа в София се осъществяват с финансовата подкрепа на Министерство на културата.  ", "date": "2019.05.21", "title": "Започват Дни на Ермитажа в София"}
{"url": "http://www.cross.bg/hyaveii-trifonova-gygul-1604733.html", "text": "/КРОСС/  Нормално е потребителите, включително в България, да изпитват притеснения за бъдещето използване на своите „Хуавей\" мобилни устройства по отношение на услугите на „Гугъл\" след ограниченията, които обяви американската компания, заяви пред БНР Мариана Трифонова от Института за икономическа политика.„Гугъл\" съобщи, че спира бизнеса си с китайския телекомуникационен гигант „Хуавей\" (Huawei), който изисква прехвърлянето на хардуер, софтуер и на технологични услуги, с изключение на онези, които са публично достъпни чрез лицензиран отворен код (Android Open Source Project - AOSP).В България „Хуавей\" регистрира много бързо показване на пазарния дял, а и в Европа, в резултат на което българските и европейските потребители ще бъдат неблагоприятно засегнати, каза Трифонова в предаването „Преди всички\" на програма „Хоризонт\".В същото време тя отбеляза, че решението на Министерството на търговията на САЩ, което издаде 90-дневен лиценз, позволяващ на „Хуавей\" да обслужва мрежите и обновява програмното обезпечение на мобилните ѝ устройства, цели смекчаване на негативните ефекти върху потребителите и компаниите, използващи технологии на китайския гигант.„Моето разбиране е, че към този момент, устройствата, които са закупени, ще функционират и ще продължат ъпдейтите (на софтуера - б.р.). Проблемът е по-скоро по отношение на новите устройства, които предстои да навлязат на пазара\", посочи Трифонова.Според нея „Хуавей\" има известен запас от американски чипове, технологии и лиценз за устройствата, ползващи операционната система „Андроид\" на „Гугъл\", но проблемът е от тук нататък как компанията ще развива своите европейски и световни пазари.„Хуавей\" загатна през март, тъй като тази забрана бе очаквана, че може да започне разработката на своя собствена операционна система - алтернативна на „Андроид\" на „Гугъл\". Или пък използвайки отворения код на „Андроид\" да използват приложения, които не са на „Гугъл\" - т.е. не Play Store, каза Трифонова.Тя съобщи, че преди няколко месеца е обсъждано партньорство с френски стартъп, който да предостави алтернативна интернет търсачка, а финландска компания говори дори за разработването на европейска операционна система, която да бъде приложена в тези следващи модели телефони.Трифонова се съгласи, че проблемите на „Хуавей\" са само част от продължаващия търговски спор между САЩ и Китай.„Съвсем естествено е той да се прехвърли на технологичното поле... както при повечето търговски спорове в един глобализиран свят, губещите са много. И в този случай целият свят ще бъде засегнат по един или друг начин негативно, включително потребителите в Европа\", каза тя. ", "date": "2019.05.21", "title": "Марияна Трифонова: Потребителите в България ще бъдат засегнати от ограниченията на „Гугъл“ за „Хуавей“"}
{"url": "http://www.cross.bg/rozhdenitzite-na-maii-1604711.html", "text": "/КРОСС/  Весела Кюлева, юристка Проф. дфн Кирил Топалов, посланик във Ватикана, писател, драматургПроф. Павел Герджиков, оперен певец, басПетър Ценков, автомобилен състезател, участвал в рали „Дакар\"Цветозар Томов, говорител на ЦИК, социолог", "date": "2019.05.21", "title": "Рождениците на 21 май "}
{"url": "http://www.cross.bg/tema-bulgarski-bulgariya-1604710.html", "text": "/КРОСС/Тема: Рецепта за здравеопазването - д-р Мирослав Ненков;Тема: Броени дни до края на кампанията - разясненията на ЦИК;Тема: На живо: издирването в Костенец - епизод пореден;Тема: Опасни градушки - в кои райони има най-голям риск?Тема: Сензационна разработка: студенти от Варна ще лекуват туристи в Космоса.Тема: Промяната Европа продължава - специалните участия на партийните лидери с водачите на листи - в студиото Корнелия Нинова и Елена Йончева; Тема: Директно: тегленето на темата за матурата по български език и литература; Тема: На живо от Созопол: Ще бъде ли спрян строежът на метри от брега и застрашава ли съседните сгради?;Тема: Отказал ли е екип на Спешна помощ да помогне на пострадал мъж на улицата в София?; Тема: Възможна ли е обща минимална европейска заплата? Коментар на икономиста Петър Тема: Ганев; Големият актьор Павел Поппандов представя автобиографичната си книга „Значи съм живял\".Тема:  Спасителна акция на Олимп, заради бедстващ български турист. Какво се случи? С последна информация Румен Лозанов, генерален консул в Солун.Тема:  Над 50 хиляди абитуриенти се явяват на матура по български език и литература.Тема:  Градушка удари Северозападна и Северна България. Защо не успяха да ги предотвратят?Тема:  Рекордни валежи и унищожена реколта. Докога ще продължи лошото време?Тема:  Трагедия на пътя, сполетяла семейство от Царево стана причина за внесени промени в НК.Тема:  Защо адвокати се обявиха срещу по-строгите санкции за причиняване на смърт на пътя?Тема:  Ивет Лалова за класирането на пети олимпийски игри, тежките емоционални и спортни травми и вечното завръщане към България.Тема:  Кашкавал-менте на българския пазар? Можем ли да го различим с невъоръжено око?Тема:  Масови проверки на къщи за гости в Сапарева баня.Тема:  Ще почиваме ли по-евтино в Гърция? Рязък спад на цените в южната ни съседка, след като правителството обяви, че намалява данъците върху храни и услуги.Тема:  Книга на български автор за тайните служби във Франция предизвика вълна от коментари и ...едно обаждане от Елисейския дворец.Тема:  НА ЖИВО: Извънреден брифинг на министрите Десислава Танева и Младен Маринов от Свищов след опустошителните градушки в района.Тема:  Протест в Бургас заради спряна вода, след натрупана сметка от 200 хиляди лева в кв. „Победа\". Ще се стигне ли до размирици?Тема:  Среща с „лошите\" момчета „Откраднат живот\". Гостуват актьорите Мони Монев, Дани Рашев и Никола Мутафов от хитовия сериал.Тема:  Празничният концерт-спектакъл „България - земя благословена\" на Народния театър „Иван Вазов\" събира на една сцена Георги Мамалев, Параскева Джукелова, Дарин Ангелов, Стоян Алексиев и Теодор Елмазов -  Рада Богданова.  ", "date": "2019.05.21", "title": "Теми и гости в сутрешните блокове на телевизиите"}
{"url": "http://www.cross.bg/konstantin-hristiyanite-likiniii-1604708.html", "text": "/КРОСС/  Днес църквата отдава почина на Свети велики царе и равноапостоли Константин и Елена. Имен ден празнуват: Константин, Константина, Костадин, Костадинка, Коста, Елена, Елка, Елин, Денко, Илона По времето, когато езическият свят, въоръжавайки се против християнството с огън и меч, в края на III и началото на IV столетие замислял напълно да изтрие от лицето на земята самото име християнин, Божият Промисъл приготвил за Христовата Църква, сред самите императори - гонители на християнството, царствен покровител в лицето на Константин - цар, който още приживе получил името, утвърдило се в християнската история. Роден в 274 година от родители, които, макар и не християни, покровителствали християнството, Константин от дете странял от езическите суеверия и се приближавал към Христа, истинния Бог. Сама Божията десница постепенно го подготвяла и по най-различни начини го очиствала, като избран съсъд на Божията слава. Младите си години Константин трябвало да прекара не сред семейството си, а при двора на Диоклетиан в Никомидия, където бил взет почти като заложник, макар и почетен, за осигуряване верността на неговия баща Константин към по-старшия император Диоклетиан. По това време се разгоряло най-ужасното гонение срещу Христовата Църква, надминаващо всички други гонения и със злобата на гонителите, и с разнообразието на мъченията, и с числеността на мъчениците, и с тържеството, победното тържество на Христовата вяра над езическите козни. Константин, поставен от Божия Промисъл до самото огнище на езическата злоба, не можел да не види напразността на всичките й усилия да победи непобедимото -непосредствено, с очите си той съзерцавал силата Божия, проявяваща се в немощ и покоряваща всичко на себе си. Във всеки изповедник християнин, във всеки мъченически подвиг пред погледа на Константин се явявал неоспорим свидетел на правотата на Христовата вяра, на превъзходството й над езичеството, на Божествения й произход. И Константин запазил в душата си залога на доброто, посят в детството - съхранил чистотата и невинността на сърцето, и уважението към Божия закон, макар и да се движел сред нравствено развратена среда. Но тази вътрешна отчужденост на Константин от гнилата придворна среда, любознателният му ум и духовната му благоустроеност, скрита от скромността, естествено възбуждали срещу него злобата на заобикалящите го царедворци; а величествената му, красива осанка, високият ръст и забележителната му физическа сила, привличащи към него погледите на народа и предизвикващи разположението на цялата войска, били причина за завистта на мнозина, и особено на цезаря Галерии, който замислял да го погуби, и даже съставил заговор, за да не допусне Константин до царското достойнство, на което имал право по рождение. Животът на Константин бил изложен на опасност, но ръката на Промисъла спасила своя избраник и му дарила това, което искала да му отнеме необузданата, коварна завист. Константин заминал за Галия при баща си, когото заварил вече на смъртно легло, и който скоро починал. След смъртта на Констанций Хлор войската, която била при него, провъзгласила (в 306 г.) за император на Галия и Британия Константин, който тогава бил почти на тридесет и две години, като любим син на уважавания от всички кесар. Под живите впечатления от ужасните гонения на християните на изток, Константин, след като наследил властта от баща си, сметнал за свое първо дело да потвърди всичките му разпореждания в полза на християните - обявил свобода на изповядването на християнството в своите области. Така се приближил часът на победата на Христовата вяра над езическото суеверие! Но настъпването на по-добри времена за Църквата предшествало времето на Божия съд над гонителите й. - Императорите Диоклетиан и Максимиан, уморени от собствената си злоба срещу непоколебимите страдалци за светата истина, се решили да търсят покой за себе си в отстраняването от царските престоли; но отказът им от властта, не давайки мир на самите свирепи гонители, послужил и като повод за обществени неуредици. Галерии, възцарил се на Изток вместо Диоклетиан и недоволен от възцаряването на Константин на северозапад, не го признал за император, а признал Север, който управлявал Италия и Африка; междувременно в Италия за император бил провъзгласен Максенций, син на Максимиан (наричан също Максентий, бел. ред.). Поддържайки Север, Галерии излязъл на война срещу Максенций, който търсел защита при баща си - последният отново бил приел управлението. Север се предал на Максимиан и бил умъртвен. Тогава Галерии провъзгласил за император своя пълководец Ликиний, а армията поверил на цезаря Максимин. Така се оказало, че в Римската империя царували шестима императори едновременно и всички те враждували помежду си. По отношение на християните, по примера на баща си, той се придържал към политика на мир, защото ги ценял като усърдни и верни поданици. Константин разбирал, че християнството е велика сила, можеща да пресъздаде света. При това той още не бил християнин; при всичкото си дълбоко уважение към Христовите раби, не можел с лекота, без вътрешна борба, да се откаже от староезическите завети. И само стеклите се страшни и трудни обстоятелства го разположили открито да се преклони пред величието на \"Разпнатия Бог\", Който по дивен начин го извел от състоянието на колебливост и го утвърдил в решението му да стане християнин. След Галерий, починал (в 311 г.) от тежка и люта болест, и Максимин - управителя на Сирия - завършил живота си с позорна смърт - самоубийство, в Източната половина на империята останал владетел единствено Ликиний, който след това се оженил за сестрата на Константин. А в западната половина - в Италийската област, след повторното царуване на Максимиан, отново се възцарил Максенций, противно на желанието на римския народ. Константин го признал за цар и даже изпратил при него мирна делегация. Но Максенций не само не пожелал да има мирни отношения с Константин, но даже не поискал да го нарича цар, желаейки единствен да бъде цар над всички земи и страни на Римската област. Укрепил се на престола, той проявил цялата им пълнота присъщата си коварна жестокост и користолюбие не само по отношение на християните, но и към единоверците си езичници. Като прелъстил, при възцаряването си, нужните му хора с дарове и обещания, той започнал да преследва и измъчва почетните сенатори, разграбвайки имуществото им, похищавайки жените и дъщерите им за задоволяване на животинските си страсти, а също и страстите на любимците си. И той бил непоносим и омерзителен за целия Рим, поради жестокостта си и скверния си живот. Изображение на КръстаРимляните, страдайки под тежкото му иго, се решили тайно да търсят защита при Константин, молейки го да дойде и да ги избави от мъчителя. По този повод Константин преди всичко изпратил писмо до Максенций, с което добронамерено го убеждавал да прекрати насилническите действия. Но Максенций не само не приел неговия добър съвет и не се изправил, но още повече се озлобил. Ожесточението му стигнало дотам, че започнал да се готви за война срещу Константин. Като чул за това, Константин в 312 г. се решил да предприеме военен поход срещу Римския император. Походът, предприет от Константин за освобождаване на Рим от жестокия тиранин, не вразумил последния. Злочестивият Максенций, като принесъл обилни жертви на боговете с тържествени церемонии, като изслушал предсказанията на гадателите по вътрешностите на бременни жени, с многочислена войска излязъл срещу Константин, но не успял да предотврати достойното възмездие за нечестието си. Закрилян от спасителното знамение на Кръста, след три сблъсъка с противника Константин се приближил към самия вечен град и тук му нанесъл решителното поражение. Максенций, спасявайки се с бягство през река Тибър, загинал при разрушаването на моста, както древният фараон със своите избрани конници в морската дълбочина. Победителят тържествено влязъл в Рим и бил посрещнат от народа с голяма радост. Св. Константин Велики, бронзова монета от 320 г.Като станал по такъв начин владетел на цялата западна половина от Римската империя, Константин пръв от цезарите с указ (в 313 г.) обявил на подвластните му народи пълна веротърпимост: на езичниците оставил правото да извършват обредите на своето богопочитане, а на християните разрешил свободно да се покланят на Единия истинен Бог. Но в същото време, когато на Запад християните благоденствали под управлението на Константин, съвсем различно било на Изток, където царувал Ликиний: възпитан при двора на Диоклетиан, пълководец при Галерии, той, достигнал цезарско достойнство, в душата си ненавиждал християните. Като се сродил с Константин, Ликиний на първо време не се решавал да се противопостави на своя могъщ шурей - даже подписал издадения от него указ (Миланския) за веротърпимостта; но скоро след смъртта на император Максимин, пълновластен владетел на целия Изток, започнал да притеснява и унижава християните. Отношенията на Ликиний с Константин не били, а и не могли да бъдат, приятелски. Ликиний проявявал коварство и двоедушие в тях; той уверявал Константин, че му е приятел, а тайно в себе си го ненавиждал, стараел се да му причинява всякакво зло; козните не му се удавали и неведнъж между тях започвали раздори, завършващи с войни. Константин оставал победител, но измамен от лъжливите уверения на зетя, сключвал мир. Но с течение на времето отношенията между императорите придобивали все по-изострен характер. Угнетяваните поданици на Ликиний и гонените от него християни не виждали края на страданията си. Накрая Ликиний престанал да скрива замислите си против Константин и влязъл в открита борба. В 323 г. между тях се разгоряла жестока война. Тази война трябвало окончателно да реши съдбата на християнството в Римската империя, обхващаща \"цялата вселена\". Езическите жреци и гадатели предвещавали победа на Ликиний, но Бог я дарил на Константин. Ликиний се покорил, а след време бил умъртвен в Солун, тъй като, предавайки се на победителя, съставил заговор против Константин. В 323 г. Константин станал единодържавен управител на цялата Римска империя. Бронзова монета на св. Константин Велики (ІV в.). Намерена в НесебърСлед като станал самодържавен владетел на цялата Римска империя и обявил веротърпимост \"по цялата земя\", Константин обаче не бил \"топлохладен\" в царския си живот. Отказал се от езичеството и застанал начело на християнското общество, той виждал в християните важна опора на империята, основен залог за могъществото и преуспяването на държавата, която, според неговата мисъл, трябва да прокарва път към към свободното, без насилие, установяване на Царството Божие на земята, - да посочва и дава средства за възпитанието и усъвършенстването на човешкия род в Христовия дух. Константин, като явен покровител на християнството, не бил много обичан в Рим, където още оставали много езически обичаи и нрави. И сам той не обичал Рим с неговия Пантеон, където, така да се каже механично, били събрани езическите богове на всички покорени народи, и рядко и неохотно посещавал старата столица. На Константин се харесало положението на Византия, на древния неголям град на бреговете на Босфора, ознаменуван с морската победа над Ликиний, и той го избрал и го направил столица на империята; той сам с тържествено шествие отбелязал границите на новия град и започнал да строи великолепни здания. Просторни дворци, бани, театри украсили столицата; тя се изпълнила със съкровища на изкуството, донесени от Гърция, Италия и Азия. Но в нея вече не се строели храмове, посветени на езическите богове, и вместо Колизеума, където ставали битките на гладиаторите, бил устроен цирк за конни състезания. Главно украшение на новия град били храмовете, посветени на истинния Бог, в устройването на които живо участие вземал сам царственият покровител на християните. Новата християнска столица, получила името си от името на своя основател - \"град на цар Константин\", Константинопол, заемаща средно положение между предишните столици на империите - Рим и Никомидия, както някога Йерусалим - \"града на цар Давид\", непринадлежащ собствено на нито едно израилско коляно, по своето благоприятно географско положение, и поверена на покровителството на Божията Майка, бързо процъфтяла и затъмнила славата и величието не само на пищната Никомидия, но и на самия велик Рим. Св. равноапостолна царица ЕленаБлагоговеейки пред знамението на Кръста, Константин пожелал да прослави самото живоносно Дърво, на което се е разпънал Царят и Богът. Но като воин пролял много кръв, той смятал себе си за недостоен да извърши това лично. Това благочестиво намерение на императора изпълнила неговата равночестна майка, царица Елена, която той изпратил в Йерусалим, като й дал пълномощия и богати дарове. Елена, както разказва Евсевий, тази старица с юношеска бързина се устремила на Изток, за да извърши достойно поклонение на стъпките на Господа - по думите на пророка, \"на мястото, където са стояли нозете Му\". В свещената страна, ознаменувана с дивни събития, където всичко напомня за \"великата Тайна на благочестието - явяването на Бога в плът\", нагледно се проявило величието на смирената душа на царствената старица; там света Елена не се обличала в подобаващите на сана й одежди, а в най-скромна дреха се движела сред народната тълпа, стараейки се да не бъде узната, раздавала щедра милостиня; подражавайки на Господа Иисуса, тя в дълбокото си смирение стигала дотам, че в дома си събирала девственици, гощавала ги и сама им служела на трапезата като проста слугиня. Примерът на искреното благочестие на царицата правел дълбоко впечатление не само на вярващите в Христа, но и на невярващите. Пребиваването на царицата майка в \"люлката на християнството\" се ознаменувало и с изпълнението на предначертанията на нейния царствен син. Всички места в Палестина, осветени от евангелските събития, отдавна вече били опустошени. Езичниците, поради ненавист към християнството, се постарали да заличат и самия спомен за тях; - най-скъпото място за вярващото християнско сърце - пещерата на Господния гроб била засипана със смет и по този начин скрита от благоговейните погледи; нещо повече, като насмешка над \"Разпнатия Бог\" и Неговите почитатели, на хълма, насипан върху самата пещера, било построено капище на \"сладострастния демон на любовта\" (Венера). По указание на Елена идолските капища, поставени на свещени за християните места, били разрушени и на тяхно място били построени свети храмове. Така били построени прекрасни църкви, по желание и със средства на царицата, във Витлеем над пещерата на Рождество Христово, на Елеонската планина - мястото на Възнесение Господне; с храмове били украсени Гетсимания - мястото на успението на Пресвета Богородица, мястото на явяването на Бог на Авраам до Мамрийския дъб. Но най-главната грижа на царствената старица била да осъществи мисълта на нейния велик син, да намери самото това Дърво, на което бил разпнат Спасителят на света. Мястото, където бил скрит Господният Кръст, било неизвестно; за намирането му благочестивата Елена от своя страна използвала всички средства и царското си влияние. Това било първото Въздвижение на честния и животворящ Кръст; то се извършило в 326 г. Православната Църква всяка година празнува това събитие на 14 септември. Тогава много от езичниците и иудеите се обърнали към Христа.След това светият Кръст бил положен в сребърен ковчег за съхранение; на Велики петък той бил изнасян на Голгота (в наскоро построения храм, където се съхранявал) за поклонение. Но света Елена, напускайки Йерусалим, взела частица от живоносното Дърво, като дар за своя син Константин. Недълго след това блажената царица майка починала и била честно погребана. Първият вселенски съборПо време на своето управление Константин се решил да свика Вселенски Събор. Според царя, този Събор, \"обявявайки се против главния враг\", смущаващ тогава мира на Църквата, хулната арианска ерес, трябвало да разгледа и други въпроси и да даде отговори - определения по устройването на вътрешния живот на християните. Властта на Царя определила Вселенският Събор да се състои в град Никея. Той бил открит през юни 325 година в просторната палата на царския дворец и на него окончателно било осъдено арианството. След това Константин живял повече от десет години и през цялото време на своето царуване с неизменна вярност се държал към Никейското изповядване на вярата и ревностно се стараел да утвърждава духа на християнското благочестие в своето царство, представлявайки пример, достоен за подражание. Последните години и особено дни на цар Константин били достоен завършек на неговото християнско благочестиво устроение.Мисълта за смъртта станала за Константин предмет на напрегнат размисъл още щом започнал да чувства отслабване на физическите си сили. В 337 година Константин за последен път тържествено отпразнувал Пасха в Константинопол и скоро се разболял. Предчувствайки близката си смърт, той изцяло се отдал на свети упражнения: често прекланяйки колене, ревностно изливал горещи молитви пред Бога; по съвета на лекарите по това време той се преселил в град Елеонопол5, за да се лекува там с топли вани. Но Константин до този момент не бил кръстен! От млада възраст носещ в сърцето си Христа, отдавна станал християнин в душата си, той отлагал своето кръщение поради смиреното съзнание за своята греховност, желаейки с подвига на целия си живот да се подготви за това. При това в душата си имал искреното желание да се кръсти във водите на река Йордан. Като не получил облекчение в Елеонопол и чувствайки крайното отпадане на телесните си сили, Константин отишъл в Никомидия и тук, като извикал епископите, ги молел да го удостоят със свето кръщение. Като приел свето кръщение, Константин \"ликувал духом, сърцето му било пълно с жива радост. Облечен при кръщението в бяла одежда, блестяща като светлина, той не я снемал от себе си до самата си смърт. Той починал на легло, покрито с бели покривала, а до багреницата - това царско отличие - Божият раб вече не искал и да се докосне. Великият и равноапостолен Константин починал, завещавайки царството на тримата си синове, в самия ден на Петдесетница в 337 година, в тридесет и втората година от царуването си, на шестдесет и пет годишна възраст. С голяма тържественост тялото му било пренесено в създадения от него град Константинопол и положено съгласно неговия завет в църквата на светите Апостоли в гробницата, приготвена от самия него.  ", "date": "2019.05.21", "title": "Свети равноапостоли Константин и Елена"}
{"url": "http://www.cross.bg/purviya-samostoyatelen-katzane-1604709.html", "text": "/КРОСС/  1725 г. - Руската императрица Екатерина I учредява ордена „Александър Невски\".1840 г. - Нова Зеландия е обявена за колония на Великобритания.1865 г. - Сформира се чета в жилището на Георги Раковски, в която участват Раковски, Стефан Караджа, Хаджи Димитър и други.1904 г. - В Париж е основана Международната федерация на футболните асоциации (ФИФА).1920 г. - Съставено е самостоятелно правителство на БЗНС начело с Александър Стамболийски.1924 г. - Националният отбор по футбол на България играе във Виена първия си неофициален мач и губи с 0:6 от Австрия.1927 г. - Американецът Чарлз Линдберг завършва в Париж първия самостоятелен полет без кацане през Атлантическия океан.1932 г. - Американката Амелия Ерхарт завършва в Северна Ирландия първия самостоятелен полет на жена без кацане над Атлантическия океан.1969 г. - В САЩ палестинецът Сирхан Сирхан е осъден на смърт за убийството на Робърт Кенеди.1991 г. - Бившият министър-председател на Индия Раджив Ганди е убит при самоубийствен бомбен атентат на жена близо до Мадрас.1997 г. - 38 Народно събрание гласува новия кабинет, оглавен от лидера на СДС Иван Костов.1998 г. - Един ден след като убива родителите си, 15-годишен ученик стреля в училище в Спрингфилд (САЩ), убивайки 2 деца и ранявайки 23.2000 г. - Черна гора провежда референдум за излизане от конфедерацията Сърбия и Черна гора, на който за независимост гласуват 55% от населението.2003 г. - При земетресение в северен Алжир загиват над две хиляди души.2006 г. - Провежда се ежегодното надбягване От залива до големите пенливи вълни в Сан Франциско (Калифорния). ", "date": "2019.05.21", "title": "21 май в историята"}
{"url": "http://www.cross.bg/glypaviyat-samotata-preodolee-1604707.html", "text": "/КРОСС/  \"Глупавият търси как да преодолее самотата, мъдрият - намира как да й се наслади.\"Далай Лама", "date": "2019.05.21", "title": "Глупавият търси как да преодолее самотата"}
