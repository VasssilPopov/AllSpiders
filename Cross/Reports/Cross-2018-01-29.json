{"url": "http://www.cross.bg/makedoniya-bulgariya-repyblika-1566544.html", "text": "/КРОСС/ Заместник-министърът на регионалното развитие и благоустройството Деница Николова ще председателсва заседание на Съвместения комитет за наблюдение на програмата за трансгранично сътрудничество ИНТЕРРЕГ-ИПП България - България - бивша югославска република Македония 2014-2020 г. То ще се проведе утре - 30 януари 2018 г., от 10.30 часа в парк-хотел  „Кюстендил\", гр. Кюстендил.Съпредседател на заседанието от македонската страна е Миелма Мехмети-Петерсен - ръководител на националния орган, който за Бивша югославска република Македония е Министерството на местното самоуправление. Очаква се участие да вземе и Симона Полова - представител на Генерална дирекция \"Регионална и градска политика\" в Европейската комисия.По време на заседанието се очаква да бъдат представени Насоки за кандидатстване и критерии за избор на операции по втората покана за представяне на проектни предложения, представяне на напредъка в изпълнението на програмата и др. ", "date": "2018.01.29", "title": "Деница Николова ще председателства заседание по ПТГС България – Македония 2014-2020 "}
{"url": "http://www.cross.bg/rozhdenieto-stambolov-vitzeprezidentut-1566576.html", "text": "/КРОСС/ На 30 януари, вторник, от 09.30 часа вицепрезидентът Илияна Йотова ще участва в тържествена церемония по полагане на венци пред паметника на Стефан Стамболов в София по повод 164 години от рождението му.Вицепрезидентът ще поднесе венец и ще произнесе кратко слово. ", "date": "2018.01.29", "title": "Вицепрезидентът ще участва в честването на 164 години от рождението на Стефан Стамболов"}
{"url": "http://www.cross.bg/registrite-dostup-zakona-1566594.html", "text": "/КРОСС/ С писмено заявление бащиното име на български граждани, родени в чужбина, ще може да бъде добавяно при съставянето на акт за раждане в България. Предоставянето на достъп до регистрите, поддържани по реда на Закона за гражданската регистрация /ЗГР/, ще става чрез протокол, в който ще се посочва законовото основание, целта на достъпа, обема на данните, лицата, осъществяващи достъпа и ангажиментите на страните. Това предвиждат част от промените в публикувания за обществено обсъждане проект за изменение и допълнение на Наредба № РД-02-20-9 от 21 май 2012 г. за функциониране на Единната система за гражданска регистрация.Целта на измененията е Наредбата да бъде приведена в съответствие с настъпилите промени в ЗГР, като се  регламентират и нови правила за предоставяне на достъп до регистрите във връзка с промените в Закона за електронното управление.Промените в Наредбата и мотивите към тях са публикувани на интернет страницата на Министерството на регионалното развитие и благоустройството в секция Проекти на Нормативни актове, както и на Портала за обществени консултации.  ", "date": "2018.01.29", "title": "Бащино име на български граждани, родени в чужбина, ще може да бъде добавяно при съставянето на акт за раждане в България"}
{"url": "http://www.cross.bg/svetovrachene-katastrofa-zatrydnyava-1566604.html", "text": "/КРОСС/ Катастрофа затруднява движението на светофара на Софийския околовръстен път за Световрачене, предава репортер на Агенция КРОСС.Сблъскали са се две коли на второстепенния път, който пресича околовръстното. На място има полиция и пътна помощ.Не е ясно към момента дали има пострадали. ", "date": "2018.01.29", "title": "Катастрофа затруднява движението на светофара на околовръстното за Световрачене"}
{"url": "http://www.cross.bg/dunchila-rymuniya-dragnea-1566599.html", "text": "/КРОСС/ Парламентът на Румъния потвърди Виорика Дънчила като първата жена в историята на държавата, която поема премиерския пост, съобщава АФП. Агенцията отбелязва, че това е третото правителство на Румъния за една година.Кабинетът на Дънчила беше подкрепен от 282 срещу 136 гласа при необходими повече от 233 гласа.Промяната в управлението става на фона на масови протести и критики от страна на ЕС във връзка със законодателство, което според критиците затруднява съдебното преследване на корупционни практики по високите етажи на властта.54-годишната Дънчила подкрепи предложенията на лявото правителство.Законодателството предвижда забрана за използване на аудио- и видеозаписи от прокуратурата. Съдиите ще бъдат лично отговорни за погрешни решения и ще бъдат финансово санкционирани.Предишните двама премиери бяха свалени заради отклоняване от партийната линия на управляващите социалдемократи и конкретно заради отказ да подкрепят промени в съдебната система.Дънчила, която ще води кабинет от 27 министри, най-вероятно ще играе ролята на администратор, тъй като правителствената политика се решава от председателя на социалдемократите Ливиу Драгнеа, който не може да бъде министър-председател, тъй като е осъждан.Малка група протестиращи освирка Дънчила преди да влезе в парламента.\"Целта на мандата ми е до 2020 г. Румъния да бъде в първата половина на най-силните икономики в ЕС, така че младите хора повече да не напускат Румъния и напусналите да се върнат\", каза тя пред депутатите.Бившият евродепутат е съюзник на лидера на Социалдемократическата партия на Румъния Ливиу Драгнеа. Тя е работила с него като местен съветник в Телеорман. Драгнеа не може да бъде премиер, тъй като е осъден условно.Дънчила беше втори мандат в Европейския парламент. Тя ръководеше делегацията на румънските социалдемократи в парламента. Преди да влезе в политиката е била учител в град Виделе, а след това е работила като инженер за петролната компания OMV Petrom.  ", "date": "2018.01.29", "title": "Парламентът на Румъния потвърди първата жена премиер на страната"}
{"url": "http://www.cross.bg/internet-briks-ramkite-1566553.html", "text": "/КРОСС/ Повече от половината руснаци поддържат идеята за създаване на независим интернет в рамките на организацията БРИКС.Това става ясно от социологическо проучване на Всеруския център за изучаване на общественото мнение (ВЦИОМ), цитирано от ТАСС.В БРИКС участват Бразилия, Русия, Индия, Китай и ЮАР.Предложението за създаване на независим интернет в рамките на БРИКС се поддържа от 58% от руснаците, а 29% са против, показва сондажът.52% от руснаците заявяват, че като цяло развитието на интернета в света го смятат за полезно за обществото.За създаване на интернет в границите на няколко държави се изказват 13%. 23 на сто пък предпочитат да имат локален интернет в пределите на страната.49% от анкетираните са на мнение, че интернет в рамките на БРИКС ще повиши нивото на сигурност на личните данни на руснаците, а също така ще помогне за увеличаване защитата от международни хакери.Но 41% се опасяват от ограничаване на достъпа до ресурсите в световния интернет.Социолозите поясняват, че през последните близо 20 г. се е появил крайно интересен факт. В руското общество се регистрира преоценка на ценностите относно интернет като световно информационно пространство. През 2000 г. 64% заявяват, че интернет развитието е полезно за обществото, докато през 2018 г. подобно мнение споделят 46 на сто.През ноември 2017 г. беше съобщено, че Съветът за сигурност на Русия е препоръчал да се създаде независим интернет за страните от БРИКС.Сондажът е проведен в периода 12-13 януари 2018 г. В него са участвали 2000 души. Статистическата грешка е +/- 2,2%.  ", "date": "2018.01.29", "title": "58% от руснаците поддържат идеята за независим интернет в рамките на БРИКС"}
{"url": "http://www.cross.bg/bilo-tyalo-semeiistvoto-1566598.html", "text": "/КРОСС/ Момченце на 3 годинки е било убито днес от домашното куче на семейството си - питбул. Инцидентът е станал към 16.00 ч.Детето е починало на място след серия жестоки ухапвания по цялото тяло, съобщиха от Областната дирекция на МВР в Пазарджик.За момента не са известни подробности по случая, тече разследване, в екипа са ангажирани служители на Районното полицейско управление и дирекцията на Вътрешното министерство.Животното е било отглеждано в двора на къщата. Вероятно момченцето се е опитало да се заиграе с него, но вместо това е било нападнато.Безжизненото му тяло било намерено от възрастни в семейството, които сами подали сигнал на телефон 112. На мястото е изпратена и линейка. Лекарите обаче само констатирали смъртта на детето.По непотвърдена засега от официални източници информация, има задържани. ", "date": "2018.01.29", "title": "Домашно куче нахапа до смърт 3-годишно дете (обновена)"}
{"url": "http://www.cross.bg/iqos-tyutyun-budeshteto-1566590.html", "text": "/КРОСС/ Тютюнът е една от най-старите разменни монети в човешката история. Някога той е бил дори по-скъп от злато. Любопитен факт е, че през 1614 година в Лондон има повече от 7000 места, на които се е търгувало с тютюн.Първият специализиран магазин за тютюн отваря врати през 1770 година. Това е Demuth Tobacco, създаден от Кристофър Дъмют в Ланкастър, Пенсилвания.Днес представата за магазините за тютюн се е изменила радикално заедно с тоталната промяна на тази огромна индустрия.Навлизането на иновациите са вече факт и пушачите не са един тип - те могат да избират между традиционните тютюневи продукти и новите високотехнологични системи за нагряване на тютюна като iQOS, които са по-добрата алтернатива, без дим, без пепел и с по-малко миризма.Естествено, и визията на магазините на бъдещето e различна. Всеки от магазините на  IQOS например има различен дизайн.Самият IQOS прилича повече на смарт устройство и джаджа, но всъщност е дигитално устройство, което нагрява бездимен тютюнев продукт. Предлагането му изисква обучение за начина на използване и грижа за клиента след покупка. В новите магазини на бъдещето може да изоставите пушенето и да преминете на \"вейпване\" на нагрят тютюн.Неслучайно Япония е първата държава, в която се представя IQOS. Там всички са луди по иновациите и технологиите, а мисълта да не пречиш на околните е жизненоважна за ограниченото пространство на Токио. Тъй като няма дим и пепел, а мирисът е много по-слаб, повече от 16% от японските пушачи вече са отказали цигарите и са част от бездимното общество на IQOS.Както всичко в руската столица, така и магазинът на IQOS е изключителен. Разположен в сърцето на Affimall City, най-модерният комплекс за пазаруване и забавления в Москва с площ 320 000 квадратни метра, магазинът е създаден за седем месеца, а дори и най-малкият детайл е направен специално по поръчка.Магазинът на IQOS в столицата на модата, Милано, не може да бъде нищо друго, освен уникален - тази идея се носи и в името му Embassy. Освен място, от където може да се закупи и да се получи подобаващо обучение за ползването на IQOS, магазинът е място за срещи на креативните арт хора в града. В края на миналата година IQOS Embassy в Милано стана домакин на първата колаборация между IQOS и Vogue Italy, която включва арт проект за създаване на уникални аксесоари за IQOS, които да допълнят усещането за ексклузивност.От ноември 2017 IQOS вече се предлага и на българския пазар в повечето молове в София. А откриването на първия специален магазин на марката IQOS Boutique с новият дизайн на бъдещето предстои в следващите дни в Сердика мол. ", "date": "2018.01.29", "title": "Магазините на бъдещето"}
{"url": "http://www.cross.bg/nyakolko-institytzii-finansovite-1566587.html", "text": "/КРОСС/ Трите най-големи банки и данъчната служба на Холандия са подложени на мощна хакерска атака през последните няколко дни, съобщава националната телевизия, цитирана от БГНЕС.Сайтът на банката ABN Amro е атакуван няколко пъти през почивните дни. Снощи жертва на атаката е станала и банка ING, а тази сутрин - сайтът на Rabobank. Клиентите на финансовите институции няколко часа са нямали достъп до мобилното банкиране и онлайн операциите.Днес е бил атакуван и сайтът на данъчната служба. Той е бил недостъпен в течение на около 10 минути.Холандското министерство на правосъдието и сигурността съобщи, че финансовите институции са се справили сами с последиците от хакерските нападения, но подчерта, че е готово да окаже помощ в случай на необходимост.  ", "date": "2018.01.29", "title": "Най-големите холандски банки станаха жертва на хакерски атаки"}
{"url": "http://www.cross.bg/prehodniya-velikobritaniya-pregovorite-1566589.html", "text": "/КРОСС/ Съветът на ЕС упълномощи днес Европейската комисия да започне преговорите с Лондон по преходния срок до пълното оттегляне на Великобритания от ЕС.Утвърдените преговорни насоки предвиждат в преходния срок до края на 2020 г. Великобритания да прилага изцяло правото на ЕС, но без да участва в решенията на съюза.От март догодина Великобритания повече няма да има представители в институциите на ЕС. Когато бъде преценено, това правило ще допуска изключения и британски представители ще бъдат канени на отделни срещи на равнище ЕС, без да имат правото на глас.„Днешното решение беше прието бързо и очакваме преговорите също да приключат бързо\", коментира вицепремиерът Екатерина Захариева, която председателства заседанието на Съвета на ЕС.  ", "date": "2018.01.29", "title": "ЕК получи мандат да договори преходния период за брекзит "}
{"url": "http://www.cross.bg/fevryari-sreshtnal-chen-nam-1566588.html", "text": "/КРОСС/ Доведеният брат на лидера на КНДР Ким Чен-ун се е срещнал с американец на туристически остров в Малайзия четири дни преди да бъде убит. Това съобщава АФП, позовавайки се на информация от водения съдебен процес.Ким Чен-нам се срещнал с човека в хотел в Лангкави на 9 февруари 2017 г., каза свидетел пред съда.25-годишната индонезийка Сити Айшах и 28-годишната виетнамка Доан Тхи Хуон са заподозрени за убийството на Ким Чен-нам на международното летище в Куала Лумпур на 13 февруари. Те са го убили за около 20 минути, допирайки до лицето му кърпа с химическо оръжие VX. Жените твърдят, че са вярвали, че участват в игра със скрита камера.Ким Чен-нам е чакал полет за Макао.Двете жени могат да получат смъртна присъда, ако бъдат признати за виновни.Южна Корея обвинява КНДР за убийството.На процеса днес адвокат на защитата зададе въпроси на разследващия полицай относно статия на японския вестник Asahi Shimbun от миналата година, в която се говори за въпросната среща.Вестникът пише, че Ким се е срещнал с американски агент на разузнаването в Лангкави.Според експертизата лаптопът на Ким е използван за последно на 9 февруари, когато се е провела и срещата. Също така става ясно, че е използвана и флашка.Следователят потвърди, че убитият се е срещнал с американец от корейски произход, който е от Банкок. Но полицаят не разкри самоличността на американеца или името на хотела, където се е провела срещата, отговаряйки, че не е сигурен или не си спомня.Ким се е завърнал в Куала Лумпур от Лангкави на 12 февруари - един ден преди да бъде убит. Той пристигнал в Малайзия от Макао на 6 февруари. ", "date": "2018.01.29", "title": "Ким Чен-нам се срещнал с американски шпионин преди да бъде убит"}
{"url": "http://www.cross.bg/spasiha-mladezha-zaplashvasht-da-skochi-ot-sgrada-v-stydentski-grad-snimka-1566592.html", "text": "/КРОСС/ Мъжът, който заплашваше да скочи от 9-ия етаж на жилищна сграда в „Студентски град\" в София, е бил спасен.Сигналът бе подаден към 16:00 ч.На място веднага се отзоваха полиция, пожарна и психолози от Института по психология на МВР. ", "date": "2018.01.29", "title": "Спасиха младежа, заплашващ да скочи от сграда в „Студентски град“ (снимка)"}
{"url": "http://www.cross.bg/benkovski-politziyata-godishna-1566593.html", "text": "/КРОСС/ 27-годишна жена е починала в дома за настаняване на хора с увреждания в столичния квартал \"Бенковски\", научи \"Хоризонт\".Сигналът е подаден около 12.40 ч., като на мястото са изпратени екипи на полицията и спешна помощ. Пристигналият екип на Бърза помощ е намерил жената мъртва.В момента полицията извършва оглед. Все още официално не се съобщават причините. ", "date": "2018.01.29", "title": "27-годишна жена е починала в дома за хора с увреждания в кв. \"Бенковски\""}
{"url": "http://www.cross.bg/kremul-sokoli-bezpilotni-1566595.html", "text": "/КРОСС/ В Кремъл има ястреби и соколи, които могат да преследват и да свалят дронове, които застрашават въздушното пространство на комплекса в централната част на Москва, съобщава \"РИА Новости\", цитирайки източник от силите за сигурност.В 45-годишната орнитоложка агенция на правителството има соколи, ястреби и орли, които се използват срещу врани. Според източникът на \"РИА\", грабливите птици имат и капацитет да свалят безпилотни летателни апарати над Кремъл, но предпочитат \"да използват соколи вместо ястреби\". \"Ястребите са леки, затова им трудно да свалят дори и малък дрон\", допълва източникът пред медията.Цитирани са подобни опити с птици срещу безпилотни летателни апарати от холандската полиция преди две години, но програмата отложена поради високи разходи.Други защитни средства против дронове в Кремъл е оръжие, което може да неутрализира безпилотни апарати до 2 километра разстояние. Оръжието е представено миналата година от центъра за изследване и роботика на руското министерството на отбраната. ", "date": "2018.01.29", "title": "Кремъл сваля дронове със соколи"}
{"url": "http://www.cross.bg/radev-glava-rymen-1566596.html", "text": "/КРОСС/ Българската външна политика трябва да бъде открита, принципна и предвидима, за да печели приятели и партньори по света. Това заяви държавният глава Румен Радев на традиционния прием за ръководителите на дипломатическите мисии, акредитирани в България. Президентът подчерта, че нашата външна политика трябва да се формира именно тук, в София, и благодари на посланиците за изключително резултатната им дейност и съвместното партньорство за развитие на двустранните отношения на своите държави с България.„Поемането на председателството на Съвета на ЕС от 1 януари 2018 г. е едновременно и предизвикателство, и отговорност, и огромна възможност\" посочи държавният глава и добави, че страната ни има ясни приоритети, които ще следва през следващите шест месеца. „Ценностите, от които се ръководим, са солидарност, политическо единство и сигурност. Важно за Съюза е и намаляването на различията в икономическото развитие и жизнения стандарт между Изтока и Запада, Севера и Юга\", подчерта още Румен Радев.В изказването си президентът призова за баланс при едновременното  поставяне на стратегическите дългосрочни цели за ЕС и въпросите, които не търпят отлагане - миграционната криза, охраната на външните граници, дебатите за многогодишната финансова рамка, намаляващия бюджет на ЕС след Брекзит. „Що се отнася до кохезионните фондове, въпросът не е дали, а как те трябва да бъдат продължени по най-ефективен начин. Най-ефективното достояние на ЕС е солидарността и трябва да работим така, че тя да бъде съхранена и развивана\", категоричен беше държавният глава.Като „значимия приоритет\" на Българското председателство на Съвета на ЕС Румен Радев открои европейската перспектива на нашите съседи от Западните Балкани. „Защото без да обърнем вниманието на Европа към този регион, тя не може да бъде единна, силна и стабилна. Европейското призвание на Западните Балкани не подлежи на дискусии изобщо\" заяви президентът. И добави, че в рамките на този дебат оценката за постигнат напредък зависи от индивидуалните постижения на всяка държава.„Председателството на Съвета на ЕС не означава, че то обсебва изцяло дневния ред на нашата външна политика. Нашето стратегическо партньорство със САЩ и в рамките на НАТО продължават да бъдат крайъгълен камък на нашата сигурност. Проектите по линия на европейската отбрана и ПЕСКО не трябва да дублират, а да допълват способностите в рамките на НАТО и да създават много по-добри условия за интеграция на европейската отбранителна индустрия\", посочи още държавният глава.Румен Радев открои стремежа на страната ни да задълбочи партньорството си както с нашите съседи от региона, партньорите от ЕС и НАТО, така и с големи държави като Русия, с която ни свързват дълбоки исторически, културни и духовни връзки, с Индия, Китай, Бразилия и други партньори от Азия и Америка с голям инвестиционен потенциал.През тази година се отбелязва и 75-годишнината от спасяването на българските евреи през Втората световна война и е важно този уникален подвиг на българското гражданско общество да получи по-широка популярност, за да не се допуска никога повече езикът на омразата, антисемитизмът и ксенофобията да определят атмосферата, в която живеем, подчерта още в изказването си пред акредитираните у нас дипломати българският държавен глава.Доайенът на дипломатическия корпус в България - извънредният и пълномощен посланик на Държавата Палестина д-р Ахмед Ал Мадбух, отправи от името на посланиците пожелание за успешна година и светло бъдеще на великия български народ.„През последната година станахме свидетели на важни събития, които будят тревога. Някои региони страдат от конфликти, други от окупация и разрушения, от природни и причинени от хората бедствия. Международната общност, както и регионалните организации, трябва да подпомогнат усилията на по-слабите държави и народи, за да се справят с предизвикателствата пред стабилното икономическо развитие и проблемите на сигурността\", подчерта д-р Ахмед Ал Мадбух. ", "date": "2018.01.29", "title": "Румен Радев: Българската външна политика трябва да бъде открита"}
{"url": "http://www.cross.bg/kalashnikov-voennoto-avtomati-1566597.html", "text": "/КРОСС/ Новите руски автомати АК-12 и АК-15 са приети на въоръжение, съобщи Интерфакс, позовавайки се на информация от концерна \"Калашников\".Официалният вестник на военното министерство на Русия \"Красная звезда\" също съобщава, че военното ведомство е решило да приеме на въоръжение не само автоматите \"Калашников\", но и автомати АЕК-971 и АЕК-973 разработени от завода Дегтярев.Решението бе обявено на координационен научен съвет по проблемите на бойната еипиривка, който се състоя на 25 януари.  ", "date": "2018.01.29", "title": "Руската армия се сдоби с нови \"калашници\""}
{"url": "http://www.cross.bg/selo-problemi-imat-1566577.html", "text": "/КРОСС/ Двойките, които живеят на село и консумират по-чиста храна, по-рядко имат репродуктивни проблеми, коментира пред \"Дарик\" акушер-гинекологът и инвитро специалист д-р Петра Семерджиева. По думите й се увеличава броят на двойките с репродуктивни проблеми у нас.\"Увеличава се броят не само от страна на жената, много често вече срещаме и лоши спермограми\", обясни тя. По думите й проблемите при зачеването се дължат 30% на състоянието на жената, 30% при мъжа, а 30 на сто от случаите и в двамата.\"Ние си имаме някаква теория, че това се дължи на начина на живот и хранене. Стресът пречи на всичко, но това, което забелязваме е, че живеещите на село двойки имат по-малко такива проблеми. Най-вече това се дължи на храните, които приемат. В градовете не знаем с какво се храним\", посочи д-р Семерджиева.Жените на село в доста по-напреднала възраст имат по-добри показатели от тези, които живеят в големите градове, допълни тя.  ", "date": "2018.01.29", "title": "Лекар: Двойки, които живеят на село, по-рядко имат репродуктивни проблеми"}
{"url": "http://www.cross.bg/mlnlv-godina-plovdiv-1566574.html", "text": "/КРОСС/ Бюджетът на Община Пловдив за 2018 година е бюджет на хаотичното развитие, с типичните „хитрувания\" и с нереално планирани показатели. Тази позиция изразиха общинските съветници от БСП в Пловдив на пресконференция днес.Финансистът на групата на социалистите в местния парламент Петя Манева разкритикува управляващите за политиката на непрозрачност при формирането на бюджетната рамка.„До този момент липсват отчетни данни за изпълнение на бюджет 2017\", подчерта тя.По думите ѝ най-голям риск в бюджет 2018 са планираните данъчни приходи в размер на близо 70 млн.лв. Миналата година са били 49 млн.лв, към 31.11. 2017 г. са отчетени 50 млн.лв. от данъчни приходи.„Ръст от 27% в данъчните приходи, без да се увеличават данъците, е твърде амбициозна цел\", обясни Петя Манева.Тя посочи, че трета поредна година бюджетната рамка отразява внушителен преходен остатък, които достигна до 43.58 млн.лв. 23 млн. лв в него са от неизпълнение на капиталовата програма. За 2018 година планираните капиталови разходи са в размер на 86 млн. лв, формирани както следва от: 25.3 млн.лв собствени средства, 23.14 млн.лв преходен остатък, 25.80 млн.лв от европейски програми, 10 млн.лв заем и целева държавна субсидия от 2 млн.лв.„При настоящия административен капацитет е невъзможно тези средства да бъдат разходвани целесъобразно\", заяви Петя Манева.„Няма как същият екип да изпълни три пъти повече дейности\", категоричен бе и председателят на групата съветници Николай Радев.Той нарече Бюджет 2018 „раздут, без реалност да бъде изпълнен\". Отбеляза, че всяка година спори с кметовете за подценена приходна част, но сега за първи път е притеснен от другата крайност.„С 27 млн. лв. се увеличават местните данъчни проходи, без да се увеличават данъчните ставки. Това означава „кухи\" пари, провеждане на обществените поръчки за ремонти, които обаче няма да бъдат довършени, без  да има осигурени средства. През 2019 година Пловдив ще бъде не само столица на културата. През 2019 година ще има и местни избори\", напомни  математикът Радев.Той предупреди за огромна  „бомба\", заложена в образованието, което експертно познава. По негови изчисления поне 6 милиона лева ще са нужни за дофинанасиране на общинските училища. Само 14 % е ръстът на средствата за делегираните от държавата дейности за образование. В същото време разходите на училищата са нараснали много повече в следствие на увеличенията за заплати на учителите с 15 % , за парно с 24 % и за вода с 18 %, стана ясно от думите на Николай Радев.Общинският съветник Десислава Йорданова се спря на финансите в сферата на културата с оглед на предстоящото домакинство на Пловдив като Европейска столица на културата. По думите й все още не е ясно дали държавата ще изпълни ангажимента си към инициативата. Затова е депозирала питане към кмета във връзка с получени и очаквани суми от обещаните 20 млн. лева държавна субсидия, както и за маркетинговата програма на Фондация „Пловдив 2019\". „Единственото, което знаем, че ще открием инициативата с двудневен хепънинг на пл. „Централен\", но дали ще бъде готов площадът, не е ясно\", обобщи Йорданова.„Ще влезем в 2019 година с квартали, където няма канализация. Но в този бюджет нищо не се предвижда по въпроса\", посочи доц. Ангел Иванов, заместник-председател на ОбС - Пловдив от БСП. Той изтъкна, че това е голям проблем за район Южен, а Южен обходен колектор няма се строи.„В кв. „Остромила\" се строи канализация, която няма къде да отиде, защото е заустена\", подчерта нелогичността на действията доц. Иванов. ", "date": "2018.01.29", "title": "БСП-Пловдив: Бюджетът е нереален и хаотичен"}
{"url": "http://www.cross.bg/izmamnitzi-pari-parite-1566579.html", "text": "/КРОСС/ Шуменец предотврати телефонна измама, в която се оказа замесен, без да знае, съобщиха от пресцентъра на ОД на МВР.55-годишният мъж за малко да изпълни ролята на куриер и да достави парите от подлъгана възрастна жена на нейните измамници.Шуменецът бил пуснал обява за продажба на куче, на която отговорил мъж, но поискал да му закара животното в Русе, защото нямал възможност да пътува. Обещал да покрие пътните разноски, ако не се стигне до сделка. Шуменецът се съгласил.В неделя сутринта получил обаждане от потенциалния клиент, които го помолил за услуга - да отиде до адрес в града, да вземе един сак и да му го занесе заедно с кучето.Същевременно на 27 и 28 януари измамници манипулативно прилагали различни сценарии на 72-годишна шуменка. Започнали от сценария с болен роднина, който се нуждае от лечение и трябват пари. След като жената се усъмнила, че се опитват да я измамят, непознатите започнали да я заплашват, а накрая приложили и сценария „акция за залавяне на измамници\". В събота следобед успели да я убедят, че не са телефонни измамници и я накарали да постави всичките си пари и ценности в торба и да ги прибере в хладилника си, за да не може никой да ги намери, ако влезе в дома ѝ. В неделя около 10:00 ч. ѝ звъннали на стационарния телефон и ѝ казали, че трябва да постави ценностите в чанта. Жената изпълнила нареждането и сложила в сак събраните 7270 лв., 1120 евро, четири златни пръстена, синджир и два чифта обеци, увити в дрехи. Сака предала на появилия се на вратата шуменец.Мъжът го взел и тръгнал към Русе, но след като няколко пъти по телефона му дали различни инструкции къде да отиде, той се усъмнил, обадил се в полицията и предал сака.Работата по образуваното досъдебно производство продължава.Подобна ситуация имало и в Кюстендил.Възрастна жена била измамена от обадил ѝ се по телефона мъж, който се представил за полицай и помолил за съдействие за залавянето на престъпници. Той обяснил, че властите наблюдават измамници, но било добре да ги задържат с веществени доказателства. Затова жената събрала всички налични пари - 2378 лв., и златните накити и ги пуснала през балкона.Мъжът, който трябвало да вземе парите, бил нает за куриер по телефона от фирма за дограма от Русе. Той бил пратен да занесе „чертежи\" за смяна на дограмата на жилище, а за изпълнението на курса щял да получи хонорар от 300 лв.След като взел пакета, мъжът с изненада установил, че в него има пари и накити, разбрал, че това е измама и занесъл парите и ценностите в полицията в Кюстендил.Парите и ценностите са върнати на жертвата. По случая е започнато досъдебно производство в РУ Кюстендил.  ", "date": "2018.01.29", "title": "Мъж предотврати телефонна измама, в която бе замесен, без да знае "}
{"url": "http://www.cross.bg/epidemiya-teritoriyata-oblast-1566581.html", "text": "/КРОСС/ Въпреки уверенията, че , на територията на пет области в страната е обявена грипна епидемия. Първоначално това . По-късно, макар и само за територията на областния град бе . И на трите места, грипната е епидемия е въведена от днес. От утре (30 януари) грипна епидемия е обявена и във Варна, Кюстендил и Русе, съобщават от Министерството на здравеопазването.На училищата в област Враца е препоръчано да бъдат преустановени учебните занятия.До второ нареждане на територията на областите с обявена грипна епидемия се преустановяват детските и женските консултации, свижданията в лечебните заведения за болнична помощ и провеждането на профилактични имунизации.В община Сливен основание за обявяване на епидемията е повишената заболяемост от остри респираторни заболявания и грип през изминалата седмица в сравнение с предходната.Със заповед на д-р Балулова от 29 януари 2018 г. са разпоредени противоепидемични мерки на ръководителите на лечебните и социалните заведения, началника на РУО и кмета на Общината. Сред разпоредените мерки е при нужда да бъде разширен легловия капацитет на отделенията по инфекциозни болести, детски болести, пулмология и фтизиатрия в областната болница за сметка на други отделения, в лечебните заведения да не се допускат на работа заболели лица от персонала.Прекратяват се плановите операции и свижданията, преустановяват се плановите консултации на здрави бременни жени и кърмачета, както и всички профилактични прегледи и имунизации. В училищата спират временно масовите мероприятия, а при отсъствие на повече от 30 процента от учениците поради заболяване от грип и остри респираторни заболявания директорите се задължават своевременно да информират началника на РУО. В детските заведения на територията на общината персоналът задължително трябва да изтолзва марлени маски, които да се подменят на четири часа.От РЗИ препоръчаха на началника на РУО временно да бъдат прекратени учебните занятия в училищата в община Сливен от 30 януари до 2 февруари включително.Към 29 януари в останалите три общини от Сливенска област - Котел, Твърдица и Нова Загора, заболяемостта е под епидемичните стойности.От 30 януари, пък се обявява грипна епидемия за област Кюстендил, съобщи д-р Красимира Панчева, главен експерт към Дирекция „Надзор на заразните болести\" към Регионална здравна инспекция - Кюстендил.Въпреки че се обявява грипна епидемия, няма да се преустановяват учебните занятия в училищата на територията на Кюстендилска област.„Имаме седмична заболяемост от грип и остри респираторни заболявания от 196,66 на десет хиляди души, спрямо 147,49 през предходната седмица. Въз основа на високата заболяемост на територията на област Кюстендил е обявена грипна епидемия от 30 януари\", каза д-р Панчева.По думите ѝ в лечебните заведения за болнична медицинска помощ се прекратяват плановите операции, преустановяват се свижданията. В центровете за извънболнична медицинска помощ се преустановяват профилактичните прегледи и имунизации, женските и детски консултации.„Училищата няма да излизат в грипна ваканция, защото подават по-ниска заболяемост. Към момента тя е под 30 %\", посочи д-р Панчева.Грипна епидемия в момента е обявена на територията на най-многолюдната област, а именно София-град, както и в областите (или част от областите) Бургас, Видин, Габрово, Плевен, София-област и Ямбол. В София - област обаче се прекратява грипната ваканция и от утре учениците тръгват на училище.На територията на община Габрово за неучебни са обявени дните 30 и 31 януари поради високото ниво на епидемичния процес на грип.В област Хасково се удължава грипната ваканция в общините Хасково, Любимец, Симеоновград, Харманли и Стамболово до 2 февруари, включително. От утре до 2 февруари, включително, се преустановяват учебните занятия и в община Димитровград.До същата дата продължават да са в сила противоепидемичните мерки на територията на област Бургас. До второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации. ", "date": "2018.01.29", "title": "Грипът отново настъпва, четири области и един областен град обявиха епидемия"}
{"url": "http://www.cross.bg/deiili-kriptovalyta-bitkoiin-1566580.html", "text": "/КРОСС/ Първи въоръжен обир на цифрова валута биткойн е регистриран във Великобритания, съобщава британският вестник \"Дейли мейл\".Въоръжени нападатели нахлули в жилището на британски търговец на криптовалута и го принудили да прехвърли биткойните, след като завързали съпругата му и го заплашили с оръжие.Обирът е станал на 22 януари в жилище в село в Югоизточна Англия.Според \"Дейли мейл\" това е първата подобна кражба на криптовалута в страната.Четирима души с качулки нахлули в дома на 30-годишния Дани Астън и 31-годишната му съпруга Ейми Джей.Говорител на полицията заяви пред \"Дейли телеграф\", че полицията води разследване за \"кражба с взлом\" и за отправяне на заплахи към семейството.Жертвите са директори на компанията Aston Digital Currencies, която управлява портфолио с виртуални валути.Компанията е създадена през юни 2017 г., когато биткойнът се търгуваше за около 2 500 евро.Не са извършени арести до момента.Семейството е извършило повече от 100 000 транзакции с 16 375 партньори. При някои е използвано реалното име на Дани Астън, което може директно да е отвело нападателите до семейството.  ", "date": "2018.01.29", "title": "Първи въоръжен обир на биткойн във Великобритания"}
{"url": "http://www.cross.bg/stroitelen-nadzor-narysheniya-1566582.html", "text": "/КРОСС/ През 2017 година Дирекцията за национален строителен контрол извърши общо 6565 проверки на законосъобразното изпълнение на задълженията на лицата, упражняващи строителен надзор, на строежи от първа до четвърта категория включително, на територията на цялата страна. За този период е проверена дейността на 595 юридически лица и еднолични търговци, извършващи строителен надзор. Съставени са 65 акта за административни нарушения и са издадени 87 наказателни постановления, съобщават от пресслужбата на Министерството на регионалното развитие и благоустройството. За сравнение, за същия период през 2016 г. са издадени 27 наказателни постановления.От 1 октомври до 31 декември миналата година от ДНСК са извършени общо 1867 проверки на законосъобразното изпълнение на задълженията на лицата, упражняващи строителен надзор, на строежи от първа до четвърта категория включително, на територията на цялата страна. Проверките са направени на 588 жилищни сгради, 377 обществени сгради, 154 производствени сгради, 627 строежа от техническа инфраструктура, 114 телекомуникационни съоръжения и 7 хидротехнически съоръжения и обекти за производство на енергия от възобновяеми източници.Проверени са 360 юридически лица и еднолични търговци, извършващи строителен надзор. За този период са съставени 13 акта за административни нарушения и са издадени 27 наказателни постановления, като 19 от тях са по съставени актове през предходни отчетни периоди. По 5 от съставените актове за административни нарушения предстои приключване на административно-наказателното производство, предвидено в закона.За първи път от няколко години ДНСК отне лиценза за упражняване на строителен надзор на фирма „Инекс консулт ООД\" поради допуснати от нея редица нарушения, вписани в поддържания от дирекцията Регистър на административнонаказателните производства. Тече процедура по отнемане на лицензите на още две фирми - „Глобал Консулт 07\" ООД и „ЗТ Консулт\" ЕООД. ", "date": "2018.01.29", "title": "6565 проверки на строителния надзор в цялата страна извърши ДНСК през миналата година"}
{"url": "http://www.cross.bg/rodchenkov-pytin-rysiya-1566584.html", "text": "/КРОСС/ Руснакът Григорий Родченков, който разкри подкрепяната от държавата програма за допингиране на руските спортисти, твърди пред германска телевизия, че руският президент Владимир Путин лично е разпоредил заговора, съобщава \"Франс прес\".\"Разбира се, че всичко това дойде от върха, от президента\", разкри Родченков пред германската обществена телевизия ARD в интервю по телефона.\"Защото само президентът може да задейства контраразузнавателната спецслужба ФСБ за такава специална задача\", посочва още той.Путин \"не би могъл да отрече\", че е знаел за схемата, добавя Родченков.Родченков е бивш директор на антидопинговата лаборатория в Москва, който избяга в САЩ през 2016 г., изтъквайки, че се страхува за живота си след внезапната смърт на двама високопоставени служители от руската антидопингова агенция.На Русия ѝ беше забранено да участва на Зимните олимпийски игри в Южна Корея следващия месец, както и на Параолимпийските игри, въпреки че отделни спортисти, които могат да докажат, че са чисти от допинг, могат да се състезават при строги условия и под неутрален флаг.Родченков също така заяви, че е убеден, че Путин е бил информиран за всички подробности от допинг програмата на Виталий Мутко, тогавашния министър на спорта и настоящ вицепремиер.Той посочва, че като бивш началник на руската антидопингова агенция той е информирал тогавашния заместник-министър на спорта Юрий Нагорних, който от своя страна е информирал Мутко, който пък е информирал Путин.Родченков твърди също така, че преди Зимните олимпийски игри през 2014 г. в Сочи, Русия е провеждала организирана от държавата система за допингиране по време на Олимпийските игри в Пекин през 2008 г. и през 2012 г. в Лондон.След като избяга от Русия в края на 2015 г., Родченков влезе в програмата на американското ФБР за защита на свидетели, докато Русия издаде международна заповед за арестуването му.\"Всеки ден се радвам, че съм още жив\", подчертава Родченков в интервюто.Русия беше изключена от олимпийското движение през август 2016 г. след разкритията за масово разпространено допингиране на руските спортисти с подкрепата на държавата, което стана в доклад на Ричард Макларън за Световната антидопингова агенция (УАДА).Нито УАДА, нито Международният олимпийски комитет са свързвали Путин с допинг заговора, като само посочиха спортното министерство и наложиха доживотна забрана на Мутко и Нагорних от олимпиското движение. ", "date": "2018.01.29", "title": "Путин лично разпоредил държавната допинг програма на Русия"}
{"url": "http://www.cross.bg/moskovski-koryptziya-transporta-1566583.html", "text": "/КРОСС/ \"Оставката винаги си я нося в джоба и за мен никога не е представлявало проблем да си я подам, но не бих отговорил на този ултиматум, тъй като не мисля, че има основание да се отправят квалификации, които са неверни\". Това каза в отговор на БСП министърът на транспорта Ивайло Московски.По-рано днес депутатът от БСП Георги Свиленски отправи към Московски ултиматум. \"\"Даваме 24 часа на министър Ивайло Московски да освободи ръководството на БДЖ, ако не го направи - ще искаме неговата оставка\", заяви Свиленски. \"Пак по-рано днес е бил уволнен началникът на областния отдел на ДАИ в София заради това, че е подал сигнали за корупция\", допълни Свиленски. В тази връзка от БСП поискаха оставката на разследвания за измама зам.-министър на транспорта Ангел Попов от квотата на Обединените патриоти.Московски призна, че за първи път в живота си вижда директора на областната инспекция на ДАИ. Тезата, че по времето на неговото управление в министерството били уволнени най-много инспектори на ДАИ за корупция, го удовлетворявала, защото показвала, че се бори с корупцията. \"Защо само при ГЕРБ арестуват? Значи, че няма политически чадър над тези хора, а при БСП няма\", каза още транспортният министър.Московски се чуди още как въпросният уволнен шеф не е санкционирал онези  12 изпитващ за корупция, които са били негови подчинени. По повод 7-месечния му болничен вметна, че би се притеснявал да му повери ръководен пост, ако е толков а болнав. \"Със сигурност единият болничен лист е фалшив\", уточни министърът на транспорта.Московски се зачуди как по време на дебатите по вота за корупция не е имало и една дума в сферата на транспорта, а изведнъж БСП се сеща да говори по въпроса седмица по-късно.  ", "date": "2018.01.29", "title": "Московски: Няма да подам оставка заради ултиматума на БСП"}
{"url": "http://www.cross.bg/antisemitizma-evropa-borbata-1566586.html", "text": "/КРОСС/ Папа Франциск призова европейските страни да положат повече усилия в борбата с антисемитизма и заяви, че безразличието по този въпрос е вирус, който може да доведе до разпространяване на идеологията на расовата омраза, предаде Ройтерс.Папата отправи призива си в реч на конференция в Рим за отговорността на държавите в борбата с антисемитизма и свързаните с него престъпления. \"Носим отговорност, когато сме в състояние да реагираме. Не става дума просто да анализираме причините за насилието и опровергаването на изкривената логика (на антисемитските престъпления), а да сме активно подготвени да реагираме на тях\", каза Франциск на форума на Организацията за сигурност и сътрудничество в Европа. В редица европейски страни е незаконно да се отрича действителността на Холокоста, отбелязва Ройтерс.Миналата седмица долната камара на германския парламент поиска да се учреди нова правителствена длъжност да координация на борбата с антисемитизма след изгарянето на еврейски символи и израелски знамена. В Полша пък около 60 000 души взеха участие в крайнодясно шествие във Варшава през ноември, а в Швеция миналия месец бе опожарена синагога. \"Безразличието е силно заразен вирус в нашето време, когато сме по-свързани помежду си от всякога, но обръщаме все по-малко внимание на другите\", предупреди папата и добави, че \"ваксината за множеството форми на апатия\" е помненето. Цитирайки предшественика си Йоан Павел Втори папа Франциск каза, че всеки трябва да работи за бъдеще, в което \"неописуемото злодеяние на Холокоста никога повече няма да е възможно\". Председателят на Световния еврейски конгрес Роналд Лаудър заяви, че в страна след страна се наблюдава възход на крайнодесни, ултранационалистки, а понякога и неонацистки партии. \"Новата Европа внезапно ужасно заприличва на Европа от 30-те години\", каза Лаудър на конференцията, която се състоя в италианското външно министерство в Рим.  ", "date": "2018.01.29", "title": "Папата призова Европа да се бори по-активно с антисемитизма"}
{"url": "http://www.cross.bg/zaginal-chovek-politziyata-1566585.html", "text": "/КРОСС/ Един човек е загинал при стрелба в португалско училище, съобщава полицията.Инцидентът е станал в град Назаре. Между роднините на двама ученици е възникнал конфликт в двора на учебното заведение.Единият от тях е открил огън, ранявайки 67-годишен мъж, който по-късно е починал в болницата.Стрелецът е задържан от полицията. ", "date": "2018.01.29", "title": "Стрелба в португалско училище: един човек е загинал"}
{"url": "http://www.cross.bg/surbiya-mihaiilovich-prevozi-1566566.html", "text": "/КРОСС/ Интеграцията на Западните Балкани обсъдиха министрите Ивайло Московски и Николай Нанков със сръбския вицепремиер Зорана Михайлович.Приоритет в пътния сектор е бързото изграждане на скоростния път София - сръбската граница. Още през тази година трябва да започне строежът, според регионалния министър Николай Нанков, който очаква и устойчиви трансгранични проекти, предава news.bg.Зорана Михайлович оценява високо, че страната ни работи за пътя до границата със Сърбия. 200 км от Белград до Ниш е изградила Сърбия през 2017 г. Западната ни съседка също така инвестира и в жп транспорта, както стана ясно от думите й.Сърбия и България имат дългогодишни добри отношения, отчете сръбският вицепремиер. От двете държави зависи развитието на тези отношения. Имаме общи цели, заяви Михайлович.Позицията на Сърбия е за членство в ЕС, посочи на брифинга още сръбският вицепремиер. За Сърбия е важна свързаността, тъй като страната граничи със седем други държави. Важно е как по-лесно стоките да минават по-бързо през границите, по думите й. Тя не иска да има забавяне по границата от над два часа. Това ще подобри и конкурентоспособността, според Михайлович.Московски посочи, че трябва да се намери решение поне за товарните превози. Затова и ще има срещи с МВР. Ще искаме от ЕК разрешение за един пункт, на който да се обслужват ускорено товарните превози, стана ясно от думите на транспортния министър. ", "date": "2018.01.29", "title": "Ускоряваме обслужването на товарните превози на българо-сръбската граница"}
{"url": "http://www.cross.bg/lovech-bulgariya-provede-1566565.html", "text": "/КРОСС/ За пръв път в Ловеч ще се проведе фолклорен събор на 18.08.2018, на открита сцена на парка тратеш, информират от ПРофайл. „Ритъмът на България 2018\" е включен в Културния календар на Община Ловеч и ще събре самодейни танцови и певчески формации от цяла България.Читалищата от Община Ловеч ще имат възможност да покажат традиционни занаяти и обичаи от своя край в специално подредени шатри.Ще има надиграване между двойки танцьори, излъчени от танцовите състави, а оценка в него ще даде публиката със своите аплодисменти.Съборът ще завърши с концерт на голям Фолклорен ансамбъл.За гостите и изпълнителите се предвиждат общи хора, забавни игри, демонстрации, през целия ден - всеки да се хване на хорото в общото веселие.Поканата към всички любителите на българския фолклор от цяла България и ловчалии, като символични домакини на събора, е по възможност да бъдат облечени в народни носии или елементи от носията.„Ритъмът на България\" се проведе успешно в две поредни години на сцената в кв. Вароша, с изпълнители от всички възрасти и народни изкуства, а миналата година завърши с голямо Хоро на двата моста - свързващо Покрития и транспортния мост в Ловеч, вълнуващо и незабравимо преживяване за участници и гости на Ловеч. Тази година се завръща в променен формат с амбицията да се превърне в събитие с национално значение,допълват още от ПРофайл.  ", "date": "2018.01.29", "title": "Голям  фолклорен събор ще се проведе в Ловеч"}
{"url": "http://www.cross.bg/sliven-yanyari-nachalnika-1566564.html", "text": "/КРОСС/ В Община Сливен е обявена грипна епидемия. Това обяви директорът на РЗИ - Сливен д-р Петя Балулова в писмо до областния управител Чавдар Божурски, съобщиха от Областна администрация - Сливен. Основание за обявяване на епидемията е повишената заболяемост от остри респираторни заболявания и грип през изминалата седмица в сравнение с предходната.Със заповед на д-р Балулова от 29 януари 2018 г. са разпоредени противоепидемични мерки на ръководителите на лечебните и социалните заведения, началника на РУО и кмета на Общината. Сред разпоредените мерки е при нужда да бъде разширен легловия капацитет на отделенията по инфекциозни болести, детски болести, пулмология и фтизиатрия в областната болница за сметка на други отделения, в лечебните заведения да не се допускат на работа заболели лица от персонала.Прекратяват се плановите операции и свижданията, преустановяват се плановите консултации на здрави бременни жени и кърмачета, както и всички профилактични прегледи и имунизации. В училищата спират временно масовите мероприятия, а при отсъствие на повече от 30 процента от учениците поради заболяване от грип и остри респираторни заболявания директорите се задължават своевременно да информират началника на РУО. В детските заведения на територията на общината персоналът задължително трябва да изтолзва марлени маски, които да се подменят на четири часа.От РЗИ препоръчаха на началника на РУО временно да бъдат прекратени учебните занятия в училищата в община Сливен от 30 януари до 2 февруари включително.Към 29 януари в останалите три общини от Сливенска област - Котел, Твърдица и Нова Загора, заболяемостта е под епидемичните стойности.  ", "date": "2018.01.29", "title": "Сливен обяви грипна епидемия"}
{"url": "http://www.cross.bg/ychilishta-oblast-nyama-1566567.html", "text": "/КРОСС/ Все повече стават училищата, които не провеждат занятия заради грипната ситуация в страната. Рекордът от началото на епидемиологичната обстановка в страната, досега бе от петък, когато в 459 училища не се учеше. Днес заради обявена грипна епидемия обаче в 619 училища в страната днес няма учебни занятия, съобщават от пресцентъра на Министерството на образованието и науката.138 училища в област Бургас са в грипна ваканция до 2 февруари включително. В София - област няма да има учебни занятия в 98 училища. В София-град 276 училища няма да учат до 6 февруари включително. В област Габрово в 13 училища няма да има учебни занятия. Обявена грипна ваканция има в 47 училища в област Хасково и в 44 училища в област Ямбол. Днес няма да учат в 2 училища в област Видин - СУ „Хр. Ботев\" - гр. Белоградчик, в ОУ „Васил Левски\" - с. Бойница, както и в ОУ „Св. Св. Кирил и Методий\" - с. Ставерци - община Долна Митрополия, област Плевен.В София-област грипната ваканция се прекратява. От утре учениците са на училище. ", "date": "2018.01.29", "title": "Нов рекорд, в 619 училища не се учи днес "}
{"url": "http://www.cross.bg/zaradi-afrin-arestyvani-1566572.html", "text": "/КРОСС/ 311 души са арестувани в Турция заради постове в социалните медии против военната операция в Африн.Междувременно прокуратурата започна разследване срещу депутата от прокюрдската Демократична партия на народите Осман Байдемир.Обвиненията срещу задържаните в последната седмица са за „разпространяване на тероризъм\". Сред арестуваните са активисти на леви партии и журналисти от малки опозиционни медии.Разследването срещу говорителя на Демократичната партия на народите Осман Байдемир е заради туит от вчера. Обвиненията са сериозни - подбуждане на съпротива срещу държавата и обида на Турската Република, народ и държавни органи.От вътрешното министерство в Анкара съобщиха, че ще заведат дело срещу Турския лекарски съюз заради негова декларация от миналата седмица. В текста се казва, че всяка война причинява физически, психически и екологични щети и завършва с думите „Не на войната, мир сега!\" Президентът Ердоган окачестви на 26 януари организацията като „симпатизанти на терористи\", след което множество сдружения разкритикуваха позицията на медицинската асоциация.Група от 170 обществени фигури и интелектуалци подписа открито писмо, в което призовава за спиране на операцията в Африн и разрешаване на проблемите чрез диалог. Текстът, изпратен до депутатите в Меджлиса, е подписан от бивши министри и депутати, журналисти, писатели и хора на изкуството, сред които Зюлфю Ливанели, Едже Темелкуран, Ертугрул Гюнай и други. ", "date": "2018.01.29", "title": "Над 300 арестувани в Турция заради критики срещу операцията в Африн"}
{"url": "http://www.cross.bg/evro-godina-durzhavata-1566570.html", "text": "/КРОСС/ Общо 5,7 милиарда. евро е брутният държавен външен дълг на България към края на ноември миналата година, сочат данните на БНБ, цитирани от БНР.Сумата е с около половин милиард евро по-ниска спрямо същия месец на 2016-а.Миналата година държавата не излезе на външните пазари с емисия еврооблигации, но беше активна на пазара на държавни ценни книжа - т.е. на вътрешния пазар. Общата задлъжнялост на страната ни намалява, тъй като рефинансиранията на част от задълженията бяха на по-добра за държавата цена.  ", "date": "2018.01.29", "title": "5,7 милиарда евро е външният дълг на страната"}
{"url": "http://www.cross.bg/pytin-lider-peskov-1566571.html", "text": "/КРОСС/ Руският президент Владимир Путин няма сериозни политически опоненти на предстоящите президентски избори, насрочени за 18 март. Това обяви неговият говорител Дмитрий Песков, цитиран от ТАСС.Според прессекретаря на Кремъл опозиционния лидер Алексей Навални не е заплаха за Путин по никакъв начин.\"Популярността на Путин далеч надхвърля границите на Русия. Едва ли някой може да постави под въпрос, че Путин е абсолютен лидер на общественото мнение, абсолютен лидер на политическия връх, с когото едва ли някой може да се състезава сериозно на настоящия етап\", подчерта Песков, добавяйки, че сегашният президент \"затвърди несъмненото си лидерство и продължава да го прави\".Вчера няколко хиляди поддръжници на Навални взеха участие в политически митинги срещу Путин в цяла Русия. Протестите обаче не бяха разрешени от властите, като Навални беше арестуван заедно със свои поддръжници. Коментирайки събитията от вчера, Песков посочи, че действията на руското правителство да прекрати протестите били заради \"спазване на закона и осигуряване на сигурността и обществения ред\".  ", "date": "2018.01.29", "title": "Кремъл: Путин няма сериозни опоненти на изборите"}
{"url": "http://www.cross.bg/troyan-chasa-obvinen-1566569.html", "text": "/КРОСС/ 37-годишен мъж е обвинен за убийството на 35-годишната си съпруга в Троян, съобщиха от Апелативната прокуратура във Велико Търново.Сигналът за престъплението е получен минути след 2:30 часа на 28 януари. Подал го съпругът, който заявил, че вероятно е убил жена си в апартамента им в кв.\"Лъгът\" в Троян.Дошлите на място полицаи установили 26 прободни рани по трупа, като се смята, че именно те са причина за смъртта.Мъжът е с повдигнато обвинение и е задържан за 72 часа.Работата по случая продължава. ", "date": "2018.01.29", "title": "Мъж от Троян е обвинен за убийството на жена си "}
{"url": "http://www.cross.bg/tervel-pylev-dzhinkara-1566573.html", "text": "/КРОСС/ След като постигна 7 победи с нокаут в първите си 7 мача на професионалния ринг, Тервел Пулев ще се изправи в най-сериозния си мач до този момент. Това ще се случи на 24 март в Хамбург, където българинът ще се изправи срещу друг непобеден боксьор до този момент - Хюсейн Джинкара.Джинкара е немски боксьор, но от турски произход. По-млад е с 2 години от Пулев - на 32. До този момент той има 10 победи от 10 мача, като 8 са с нокаут. Последният му мач бе на 27 януари по време на галавечер в Истанбул.Мачът ще бъде за титла, информират от промоутърската агенция Wiking Box, като не се уточнява за какво точно.Мачът между Тервел Пулев и Хюсейн Джинкара ще бъде главният подгряващ мач в галавечерта, на която Ангело Франк и Себастиан Формела ще се бият за интерконтиненталната титла на Международната боксова организация (IBO).\"Този мач не бива да се пропуска. Един срещу друг ще застанат двама първокласни боксьори. Тервел е бронзов медалист от Олимпийските игри в Лондон и има отлична техника. И двамата са силни и привличат вниманието. Ще им стискаме палци\", заявиха организаторите на събитието в Хамбург.", "date": "2018.01.29", "title": "Тервел Пулев излиза в сериозен мач, ще се бие за титла"}
{"url": "http://www.cross.bg/nego-chitatelite-smyatat-1566575.html", "text": "/КРОСС/ 49,8% от читателите на Агенция КРОСС не се интересуват от европредседателсвото и не одобряват натрапването на информацята за него в медиите. Това показват резултатите от анкетата ни, в която се включиха 529 души.25 на сто знаят за него, но не се вълнуват особено от това какво се случва покрай европредседателството.14,8 смятат, че \"председателството е важно, но нека първо си решим вътрешните проблеми\".6,3 на сто отговарят, че изобщо не са наясно с него, а едва скромните 4,2% следят информацията за него и смятат, че председателството е важно.Включете се в новата ни анкета: Ставали ли сте жертва на корупция?", "date": "2018.01.29", "title": "Анкета: 49,8% от читателите на КРОСС не се интересуват от европредседателсвото"}
{"url": "http://www.cross.bg/ychastie-ryski-sportisti-1566554.html", "text": "/КРОСС/ Международният параолимпийски комитет (IPC) вдигна забраната за участие на руски спортисти на зимните игри в ПьонгЧанг`18. От комитета обявиха, че разрешават участие под олимпийския флаг на състезатели от Русия, които отговарят \"на стриктни условия\", съобщава „Сега\".Те ще бъдат в отбор, който ще се нарича Неутрални параолимпийски спортисти (NPA) и IPC очаква в него място да намерят между 30 и 35 руски спортисти с увреждания в пет вида спорт.Това е първо подобно разрешение от страна на IPC, откакто през август 2016 г. (след излизането на доклада \"Макларън\" за системни допингнарушения в Русия) комитетът наложи тотална забрана за участие под каквато и да е форма на руски параолимпийци в международни състезания. Забраната влезе в сила от летните игри в Рио`16.  ", "date": "2018.01.29", "title": "Руските параолимпийци ще се състезават на ПьонгЧанг`18"}
{"url": "http://www.cross.bg/zatvorite-protest-zatvora-1566556.html", "text": "/КРОСС/ В деня на професионалния си празник днес работещите в затворите и арестите излязоха на пореден протест. Те настояват за достойни трудови възнаграждения и по-добри условия на труд.С плакати \"Докога в следващия бюджет?\", \"Европа и за нас\", \"С обещания затвори не се правят\" служители от Централния софийски затвор протестират пред сградата на затвора. Те настояват заплатите и социалните им плащания да бъдат изравнени с тези на другите служители от сектор \"Сигурност\". Искат също попълване на незаетите и увеличаване на щатните места.Пред \"Хоризонт\" недоволни обясниха тежките условия, при които работят: Кристиян Маджов: Сам човек срещу 100 лишени от свобода, които вътре има убийци, изнасилвачи, всякакви хора, от които не знаеш какво можеш да очакваш във всеки един момент. Вътре обстановката се мени за 5 секунди в затвора.Маринела Георгиева:  В момента, в който администрацията си тръгне в 17.00 часа, всичкото това нещо остава върху надзирателите. Аз съм юрист в затвора и осъществявам процесуално представителство на началника на затвора. В последните два дни мен ме заплашваха в съдебна зала със саморазправа.На 10 февруари ще стане ясно как ще продължат протестните действия на надзиратели и съдебна охрана. Нагласата е за протест пред НДК , където се провеждат събития от календара на Българското европредседателство.Служителите в пловдивския затвор и арест се присъединиха към обявения за днес национален протест и излязоха пред сградата на затвора, за да изразят недоволството си от липсата на реакция от страна на институциите във връзка с исканията им, издигнати преди 6 месеца.Вече с около 200 лева са по-ниски нашите възнаграждения от тези в системата на МВР и това е несправедливост, която трябва да бъде поправена\", казаха протестиращите, които издигнаха плакати с надписи „Докога европейските ценности и норми ще бъдат само на хартия\" и „С обещания затвори не се хранят\".Обещанията, които бяха дадени, се оказа, че са само празни приказки.Няма желаещи за работа. Заплатите на новопостъпил започват от 460 лева и след около 6 месеца стават 550.Един надзирател в пловдивския затвор отговаря за 120 лишени от свобода, което е извън всякакви европейски стандарти, казаха още протестиращите.Недоволството е заради липсата на отговор по исканията на надзиратели и съдебна охрана за 20-процентно повишение на заплатите и увеличаване на щатни бройки. Още за мотивите на протеста обясни Ясен Тодоров - председател на Столичното синдикално дружество \"Охрана\":Затворите имат проблеми с недокомплект. Същото се среща и в Главна дирекция \"Охрана\". Имаме сгради, които се пазят от един човек, което не е допустимо. Не мога да коментирам дали е опасно за служителите, но се нарушава сигурността на тези сгради и на местата за лишаване от свобода. След излизанията днес по места се очаква да се обобщят резултати, мнения, становища и на 10-и февруари имаме събрание във Варна на цялата организация. Там ще излезем с решение как ще процедираме занапред.До решението за протест се стигна, след като в четвъртък представители на Синдикалната организация на служителите в затворите се срещнаха с министъра на правосъдието Цецка Цачева.На срещата е станало ясно, че няма отговор на техните искания за изравняване на заплащането им с това на другите работещи в сектор \"Сигурност\" и за увеличаване на щатните им бройки.Освен в София, днес протести ще има в още 14 града на страната, където има затвори и следствени арести. В сряда протестните действия ще се пренесат пред сградите на съдебните палати в страната. Исканията остават 20% увеличение на трудовите възнаграждения на надзирателите, повече средства за униформи и нарастване на щатните бройки в системата, каза в „Преди всички\" Георги Стоянов - член на УС на Синдиката на служителите на затворите в България, надзирател на затвора в Бобов дол:Започваме годината с 5-процентно увеличение - това, което беше дадено за всички от правителството. Това е 30 лева на служител, което не е достатъчно и е подигравателно. Не смятам, че надзирателите си вършат по-лошо работата, отколкото колегите от МВР. Такава голяма разлика, а работим по един и същи закон - Закона за МВР.Стоянов заяви, че заради съкращения през последните години в България има съдебни сгради без охрана, а в много затвори има недостиг на персонал:Защото в момента се случва така, че ние не можем да ползваме годишните си отпуски, натрупваме много извънреден труд, работим през ден - нищо, че всички говорят, че работим 24 часа и почиваме три дни... Това не е вярно. Истината е такава - работиш 24 часа, почиваш 12 и отиваш пак да работиш. Това са сериозни неща. И наистина, да, затворите се охраняват на мускули.Синдикатът на служителите в затворите и \"Синдикат Охрана\" обмислят и национален протест.Над сто служители от затворите в Ловеч и Плевен и техни колеги от сектор \"Съдебна охрана\" излязоха на протест тази сутрин пред ловешкия затвор. Недоволните служители  заявиха, че в сряда ще протестират и пред Съдебната палата в Ловеч. Заместник-председателят на синдикалната организация Нейко Комитски посочи какво предизвиква недоволството на служителите:За пореден път сме излъгани. За пореден път сме прехвърлени в следващия бюджет. Обещания, които бяха поети от министъра на правосъдието лично за увеличаване на специфичните условия на труд и трудовите ни възнаграждения. Обещаха ни колкото да спрем да протестираме във връзка с Европредседателството.Около 40 свободни от наряд надзиратели от затвора в Бобов дол се включиха в символичния протест на входа на затвора, съобщи Георги Стоянов от синдиката на служителите в затворите. Проблемите и за служителите от затвора в Бобов дол, които са около 90, са същите както на колегите им в цялата страна. Ниски възнаграждения - въпреки категоричното им искане да бъдат изравнени с тези на работещите в системата на МВР, недокомплект на състава, в заjвора в Бобов дол има незаети 15 щатни места за надзиратели, текучеството е голямо, надзирателите не могат да ползват годишния с отmуск, условията за труд са тежки, някои колеги напускат. Недоволството идва и от това, че обещанията от страна правителството и на ресорното министрество не се изпълняват, каза Стоянов.Съюзът на съдиите в България подкрепя протестиращите надзиратели от затворите и работещите в \"Съдебна охрана\", става ясно от писмо, разпространено до медиите. От съдийската организация се обявяват срещу политиката на двойни стандарти в сектор \"Сигурност\" и допълват, че е необходимо равно третиране на всички в тази система. ", "date": "2018.01.29", "title": "Работещите в затворите и арестите излязоха на пореден протест"}
{"url": "http://www.cross.bg/sofiya-ivan-takov-1566555.html", "text": "/КРОСС/ Когато системата за отчитане не работи адекватно, мерките срещу мръсния въздух няма как да са ефективни. Това коментира общинският съветник от БСП и член на Комисията по опазване на околната среда, земеделие и гори към СОС Иван Таков в сутрешния блок на БНТ1 \"Денят започва\".\"В неделя превишението на допустимите норми за замърсеност на въздуха в София показваше на места над 600 микрограма на кубичен метър. Разбира се, това бяха моментни стойности. Но системата за ранно предупрежнение не ги отчете. Тя показа високо замърсяване между 150 и 200 микрограма на кубичен метър на две от станциите, обясни Иван Таков. - Този факт поставя под въпрос ефективността на част от мерките, които приехме на първата сесия за годината миналата седмица\".Иван Таков припомни, че първата мярка, която се задейства при отчетено замърсяване на въздуха над допустимите норми, е рестриктивна - забрана за паркиране в центъра на София. \"Едва 48 часа по-късно, при реално замърсяване влиза \"зеленият билет\", обясни той. - Предложението, което направих и по време на заседанието на комисиите, а и на сесията миналата седмица, беше забраната за паркиране в центъра и \"зеленият билет\" да влязат едновременно. Нормално е, след като забраняваш на хората да използват автомобилите си, да им осигуриш удобно и евтино пътуване с градския транспорт. Нямам обяснение защо не приеха това предложение. За мен то е добро. Такава е оценката и на гражданите, които се движат в София с автомобили\".Според общинския съветник от БСП приетите мерки срещу мръсния въздух в София сами по себе си не са достатъчни за решаване на проблема. \"Изключително важно е как ще бъде осъществяван контролът от страна на органите на реда и от Столична община, коментира още Иван Таков. - Знаем колко незаконни депа за продажба на стари дограми има на територията на София. Знаем също, че продължават да горят дрехи за отопление. Това са много сериозни проблеми, които трябва да решим, за да се справим със замърсяването на въздуха в града ни\". ", "date": "2018.01.29", "title": "Иван Таков: Когато системата за отчитане не работи адекватно, как мерките срещу мръсния въздух да са ефективни?   "}
{"url": "http://www.cross.bg/tzarevo-vreme-ychilishteto-1566557.html", "text": "/КРОСС/ В Царево изключиха ученика, посегнал на учител по време на час. Случаят е от 18 януари, припомня бТВ.Пострадалата преподавателка Калинка Коева сподели през сълзи, че е шокирана, че такъв „малък човек, толкова невръстен, може да се саморазправя.\"Петокласникът започнал да пречи по време на урока. Коева обясни, че той отказал да напусне часа и с охраната са го извели. „След малко се върна и ме удари, и избяга\", каза тя.\"Тръгна към мен със закани за саморазправа, със закани към директорката и след което го изкарах навънка, това не му е за първи път\", обясни охранителят Красимир Богданов.Класният ръководител Катя Панайотова допълни, че момчето се държи цинично и арогантно към всички преподаватели и тормози децата психически и физически.Даниела Феланова, директор на училището в Царево, посочи, че нямат подкрепата на родителите му.Педагогически съвет изключва петокласника. \"Това дете няма да излезе от образователната система, ще продължи да учи в друго училище\", коментира Магдалена Георгиева, педагогически съветник в училището в Царево.Друго училище има в Ахтопол.  ", "date": "2018.01.29", "title": "Петокласникът от Царево, ударил преподавател в час, е изключен "}
{"url": "http://www.cross.bg/lift-sedalkov-bili-1566600.html", "text": "/КРОСС/ Австрийската полиция съобщи, че над сто скиори са били блокирани на седалков лифт в Централна Австрия и е в ход операция по спасяването им с участието на хеликоптери, предаде Ройтерс.Полицията в австрийската провинция Щирия посочи в Туитър, че поради технически проблеми лифтът спрял и се наложило на между 100 и 150 души да се оказва помощ. Става дума за седалков лифт в зимния курорт Крайшберг северно от град Клагенфурт. Около половината души, намирали се в лифта, са били спасени в първите два часа след спирането на лифта, уточнява ДПА.Австрийската информационна агенция АПА предаде, че в операцията участват три хеликоптера, планинските спасителни служби и други структури.  ", "date": "2018.01.29", "title": "Над 100 скиори бяха блокирани на развален лифт в Австрия"}
{"url": "http://www.cross.bg/ykrepvane-svlachishteto-deiinosti-1566591.html", "text": "/КРОСС/ Утре в Агенция „Пътна инфраструктура\" ще бъдат отворени офертите на участниците в обществената поръчка за извършването на проучвателно-проектантски работи и изпълнение на дейности по укрепване на свлачището при км 72+300 на път I-6 Радомир - Перник.Целта е да бъдат проучени инженерно-геоложките условия в района на свлачището, причините за активизиране и разработване на техническо решение за трайното възстановяване и укрепване на засегнатия участък.Проектът ще кандидатства за финансиране по приоритетна ос 4 „Превенция и управление на риска от наводнения и свлачища\" на Оперативна програма „Околна среда\" 2014-2020 г.Участъкът, който ще се укрепи, е в местността „Цървеняка\". Дължината на пътния участък, засегнат от свлачищния процес, е около 25 метра. Основните причини за проявените свлачищни процеси, според становището на експертите, е преовлажняване на откоса в следствие на паднали значителни количества валежи, геоложки строеж и геоморфоложки особености, нерегулиран отток от терените над откоса и др.Индикативната стойност на поръчката е 400 000 лв. без ДДС. Срокът за изпълнение на проучвателно-проектантски работи и строителните дейности е 100 дни.Офертите ще бъдат отворени утре - 30 януари, в 14 ч. в зала 701, в сградата на АПИ.  ", "date": "2018.01.29", "title": "Утре отварят офертите за укрепване на свлачището на път I-6 Радомир - Перник"}
{"url": "http://www.cross.bg/gradysa-dyha-vyatur-1566549.html", "text": "/КРОСС/ През нощта ще е ясно, а утре ще е предимно слънчево. Ще духа слаб до умерен вятър от запад-северозапад, който през деня временно ще се усили. Минималните температури ще са между минус 2 и 3 градуса, а максималните - между 11 и 16 градуса.По Черноморието ще е предимно слънчево. Ще духа слаб до умерен вятър от запад-югозапад, който до края на деня ще се ориентира от северозапад. Максимални температури ще са 12-15 градуса. Температурата на морската вода е 6-7 градуса. Вълнението на морето ще бъде 1-2 бала.В планините ще е предимно слънчево. Ще духа умерен, по билото на Стара планина силен северозападен вятър. Максималната температура на височина 1200 метра ще бъде около 8, на 2000 метра - около 1 градус.През следващите два дни ще преобладава слънчево време. В сряда вятърът ще отслабне, в много райони и ще стихне. Дневните температури ще са с 2-3 градуса по-ниски. В четвъртък в Източна България ще духа слаб до умерен югозападен вятър. Отново ще се затопля. ", "date": "2018.01.29", "title": "Градусите скачат до 16 утре"}
{"url": "http://www.cross.bg/ystoiichivi-tehnologii-mezhdynaroden-1566578.html", "text": "/КРОСС/ На 30 януари, вторник, от 14.00 часа президентът Румен Радев ще приеме членовете на Управителния съвет на Югоизточния Европейски международен Институт за устойчиви технологии.Сред гостите на държавния глава са министри и зам.-министри на образованието, науката, технологиите на страните от Западните Балкани, както и водещи eвропейски учени, работещи за ЦЕРН.Срещата ще се състои на „Дондуков\" 2. ", "date": "2018.01.29", "title": "Президентът ще срещне с представители на Югоизточния Европейски международен Институт за устойчиви технологии"}
{"url": "http://www.cross.bg/evrofytbol-zalog-dnes-1566563.html", "text": "/КРОСС/ Днес -  29.01.2018 г., между 12.00 до 21.00 часа, всички участници в игрите, организирани от „Еврофутбол\", които направят прогнози за „Футбол и други спортове\" за минимум 10 лв., . Ако сте сред късметлиите, трябва да използвате допълнителния безплатен залог в рамките на деня - до 24.00 часа на 29.01.2018 г.Вижте пълните правила .„Еврофутбол\" става на 25 години и по този повод през цялата 2018 г. Ви очакват приятни изненади! Вече изстреляхме нагоре коефициентите за футболните топ първенства на Европа! Сега Ви даваме шанс да участвате в новата кампания „Еврофутбол дава повече - НА МИГА\"!  ", "date": "2018.01.29", "title": "Днес можете да спечелите бонус залог за 5 лева за \"Еврофутбол\""}
{"url": "http://www.cross.bg/kremul-predstoyashtite-izbori-1566559.html", "text": "/КРОСС/ След като в продължение на година, откакто Доналд Тръмп беше избран за президент, всякакви власти в САЩ се надпреварваха да обясняват, че Москва се е месила в президентските избори, сега се оказа, че американската страна се меси в предстоящите през март за руски държавен глава.Или поне такава е позицията на Кремъл. Говорителят на руското президентство Дмитрий Песков обяви в прав текст, че САЩ се опитват да се намесят в предстоящите президентски избори в Русия, които са насрочени за 18 март.Това става, чрез така наречения  \"Доклад Кремъл\" на американското финансово министерство.\"Наистина смятаме, че публикуването на \"Доклада Кремъл\" е пряк и очевиден опит да се направи нещо във връзка с предстоящите президентски избори, за да  се окаже въздействие върху тях. Не сме съгласни с това и сме сигурни, че няма да има никакво влияние\", настоя Песков, цитиран от news.bg.По-рано се появиха информации, че американското финансово министерство ще публикува доклад, в който са включени \"най-важните чуждестранни политически фигури и олигарси\", които имат връзки с руския президент Владимир Путин.Документът, който трябва да бъде представен по-късно днес пред Конгреса на САЩ, ще предостави финансови подробности за руския елит и би могъл да доведе до санкции срещу онези хора, които попадат в доклада, заради техните връзки с Кремъл.", "date": "2018.01.29", "title": "Кремъл: САЩ се месят в предстоящите президентски избори в Русия"}
{"url": "http://www.cross.bg/tyrtziya-siriya-rysiya-1566558.html", "text": "/КРОСС/ Утре в Сочи се провежда Конгресът на сирийския национален диалог. Задачата на Конгреса е намирането на окончателно решение на проблемите в Сирия, прекратяването на огъня и следвоенното възстановяване на страната. Една от главните теми ще бъде новата сирийска конституция.Не вярвам, че могат да се очакват конкретни резултати. Напротив, обстановката, в която се намира регионът и особено Сирия, в този момент, е много по-тежка отколкото времето, когато се провеждаха останалите кръгове - двата формата, единият в Женева, където се проведоха 8 кръга преговори и тези в Астана. Това каза в интервю за предаването „12+3\" Симеон Николов от Центъра за стратегически изследвания.Според него, регионът вече се намира в напълно нова ситуация след очерталото се поражение над Ислямска държава: Това противоборство между силите - Русия, САЩ, Турция, Иран, Саудитска Арабия и опозиционните сили, вече имат друга ориентация. Освен това няма единство в позициите на тези сили от сирийската опозиция.По-скоро на този форум ще се търси изясняване на проблемите, които се появяват на този нов етап на развитие. Едно събитие ще оказва влияние върху тези преговори и това е военната интервенция на Турция в Сирия, което подсказва и това, че делегацията на Турция ще постави по-остро своите искания, претенции. Ако търсим някаква прогноза, може би, трябва да стъпим на едно сравнение между интересите на тези фактори. Очертава се, че има съвпадение между интересите на САЩ и Турция по въпросите за прекъсване на коридора Иран-Ирак-Сирия-Ливан, т.е. противопоставяне на влиянието на Иран в Сирия и региона. Това обединява тези страни. Второ - интересите между Русия и САЩ път се срещат в желанието да ограничат ролята на кюрдския фактор. На трето място - натискът на Турция върху кюрдите в този момент е в полза на Русия, която иска да ги тласне под шапката на една централна сирийска власт. А несигурните позиции на Р. Ердоган за оттеглянето на Башар Асад - зависи от това какво ще бъде отношението на Дамаск към кюрдите. В зависимост от това Ердоган ", "date": "2018.01.29", "title": "Симеон Николов: Конгресът за Сирия в Сочи ще търси решения за новата ситуация"}
{"url": "http://www.cross.bg/leva-evromangan-yelings-1566560.html", "text": "/КРОСС/ Районната прокуратура в Добрич собственика на „Евроманган\" ЕАД Дейвид Уелингс.„Евроманган\" е същата фирма, която е собственик на мина „Оброчище\", станала печално известна през миналата година, след като миньорите в продължение на месеци не са получавали заплати и излизаха на няколко пъти на протест, а случаят стигна до омбудсмана Мая Манолова и премиера Бойко Борисов.Районната прокуратура в Добрич предаде на съд управителя и представляващ „Евроманган\" ЕАД Дейвид Уелингс. В Добричкия районен съд прокуратурата е внесла постановление за освобождаването  му от наказателна отговорност с налагане на административно наказание „Глоба\". За това престъпление се предвижда наказание лишаване от свобода до 3 години или глоба.Делото е внесено в съда по този ред, тъй като съгласно разпоредбите на член 78а, ал. 1 от НК се предвижда задължителното освобождаване на Дейвид Уелингс от наказателна отговорност с налагането на административно наказание „Глоба\" в размер от 1000 до 5000 лева  при едновременното наличие на три предпоставки - деецът да е привлечен за престъпление, което се наказва с лишаване от свобода до 3 години, да не е осъждан и да не е бил освобождаван до момента от наказателна отговорност.Управителят и представляващ „Евроманган\" ЕАД е бил привлечен като обвиняем на 23 ноември 2017 г. от Районната прокуратура в Добрич за това, че в 30-дневен срок от спиране на плащанията на дружеството не е поискал от съда да бъде открито производство по несъстоятелност. Тогава с постановление на  прокуратурата му е била наложена мярка за неотклонение „Парична гаранция\" в размер на 2500 лева. Върху нея съдът е наложил обезпечение по искане на прокуратурата, за да послужи за покриване на част от разноските по делото, които до момента са около 5000 лева.Районната прокуратура в Добрич е събрала достатъчно доказателства по делото, от които става ясно, че дружеството, на което с концесионен договор е отдадена мина Оброчище, е изпаднало в несъстоятелност от 30 юни 2016 г. Натрупаните публични задължения към НАП са около 1,5 млн. лева. За тези задължения НАП е образувала принудително изпълнение за събирането им.Отделно от тях „Евроманган\" ЕАД има задължения и към частни кредитори  за доставки и транспорт около 100 000 лева. Само към „Енерго про\" ЕАД дружеството на Уелингс дължи около 300 000 лева.Управителят на изпадналото в несъстоятелност дружество „Евроманган\" е  поданик на Кралство Великобритания, със статут на постоянно пребиваващ в България. ", "date": "2018.01.29", "title": "Прокуратурата даде на съд британския шеф на фирмата концесионер на мина \"Оброчище\""}
{"url": "http://www.cross.bg/mesetza-sledvashtite-pokazatel-1566541.html", "text": "/КРОСС/ През януари 2018 г. общият показател на бизнес климата се повишава с 2.6 пункта спрямо декември 2017 година. Подобрение на стопанската конюнктура е регистрирано в промишлеността и сектора на услугите, докато в строителството и търговията на дребно показателят остава приблизително на нивото си от предходния месец, сочи проучване на Националния статистически институт.. Съставният показател „бизнес климат в промишлеността\" нараства с 3.8 пункта в резултат на по-оптимистичните оценки и очаквания на промишлените предприемачи за бизнес състоянието на предприятията. Същевременно и прогнозите им относно производствената активност през следващите три месеца се подобряват, което обаче не е съпроводено с повишени очаквания за износа през следващите три месеца.През януари средното натоварване на мощностите е с 1.3 пункта над нивото от октомври 2017 г. и достига 76.8%, но с оглед на очакваното търсене през следващите месеци се предвижда недостиг от мощности.Основният фактор, ограничаващ развитието на бизнеса, продължава да бъде несигурната икономическа среда, следван от недостига на работна сила.Относно продажните цени в промишлеността очакванията на мениджърите са те да останат без промяна през следващите три месеца.. През януари 2018 г. съставният показател „бизнес климат в строителството\" запазва приблизително нивото си от декември 2017 година. Анкетата регистрира леко влошаване в оценките на строителните предприемачи за настоящото бизнес състояние на предприятията, докато очакванията им за следващите шест месеца са по-благоприятни. В следващата половин година стопанските ръководители очакват и увеличение на новите поръчки в строителството, което според тях ще доведе и до известно активизиране на дейността в краткосрочен план.Несигурната икономическа среда, конкуренцията в бранша и недостигът на работна сила са основните пречки за развитието на дейността, като през последния месец се наблюдава засилване на неблагоприятното им въздействие.По отношение на продажните цени в строителството преобладаващите очаквания на мениджърите са за запазване на тяхното равнище през следващите три месеца.. Съставният показател „бизнес климат в търговията на дребно\" остава приблизително на нивото си от предходния месец. Анкетата регистрира подобрение в мненията на търговците на дребно както за настоящото бизнес състояние на предприятията, така и за обема на продажбите през последните три месеца. Същевременно обаче очакванията им относно продажбите и поръчките към доставчиците през следващите три месеца се влошаватФакторите „конкуренция в бранша\", „недостатъчно търсене\" и „несигурна икономическа среда\" продължават да са основните проблеми за развитието на бизнеса.Относно продажните цени търговците предвиждат те да останат без промяна през следващите три месеца.. През януари 2018 г. съставният показател „бизнес климат в сектора на услугите\" нараства с 4.9 пункта в резултат на подобрените оценки и очаквания на мениджърите за бизнес състоянието на предприятията. По-оптимистични са и мненията им по отношение на настоящото и очакваното търсене на услуги.Конкуренцията в бранша и несигурната икономическа среда продължават да затрудняват в най-голяма степен дейността в сектора, въпреки че е отчетено намаление на негативното им влияние.По отношение на продажните цени анкетата регистрира известни очаквания за увеличение, макар по-голяма част от мениджърите да предвиждат запазване на тяхното равнище през следващите три месеца. ", "date": "2018.01.29", "title": "Повишава се общият показател на бизнес климата в страната"}
{"url": "http://www.cross.bg/petur-priemna-vitanov-1566545.html", "text": "/КРОСС/ На 30 януари, от 15.00 до 17.00 часа, заместник-председателят на СОС Милка Христова и народният представител от „БСП за България\" Петър Витанов ще бъдат на разположение на софиянци в постоянната приемна на БСП - София на .Желаещите може да се запишат предварително на телефон 02/987 20 86, съобщават от пресцентъра на БСП.  ", "date": "2018.01.29", "title": "Зам.-председателят на СОС Милка Христова и депутатът от БСП Петър Витанов ще проведат приемна за граждани"}
{"url": "http://www.cross.bg/sofiya-byudzhet-obshtinski-1566543.html", "text": "/КРОСС/  - На кратко - това съдържа цялата истина. Нищо изненадващо не се случи. Един бюджет, на който основният аргумент и гордост е, че е рекорден бюджет, но това е доста подвеждащо. Това е един бюджет, който е заченат в лъжа. Това е бюджет, който се изготви без участието, активното, на общински съветници. Като казвам активно участие - имам предвид по политиките и приоритетите, които според нас са важни за София, както и по инвестиционната програма. Точно заради това за миналата година изпълнението на инвестиционната програма е 56 000 000 лева.\", каза роденият през 1979 г. в София финансист.- Още след лятната почивка няколко пъти задавам този въпрос, не получихме конкретен отговор - какво се случва, защо не влизат за гледане в комисиите заместник-кметовете, с техните приоритети, да ги чуем с инвестиционната програма. Поради тази причина 56% изпълнение, 210 000 000, неусвоени, лева за София, за миналата година. Сега отново се бием в гърдите с най-голямата инвестиционна програма от 540 000 000 лева, но 210 000 000 лева са от миналата година, които остават, те просто не са изразходвани.- Приликата не е в терминологията, приликата е в това, което се случва и в парламента, и това, което се случва в Общинския съвет. За нас това поведение, от страна на управляващите, принизява Общинския съвет до функции - продължение на администрацията на Столична община.- Никога не сме се разбирали така. Моите становища винаги са били компетентни и аргументирани, но като липсват контрааргументи изпадаме в такава риторика. След четири часа дебати е нормално да се случи нещо такова.- Те се виждат във всички години назад, недостатъците, защото това е същият бюджет отпреди десет години, с инфлационни коефициенти. В момента въздухът в София е ужасен. Системата за ранно предупреждение не отчете този размер на замърсяване, който го има в момента, затова днес пуснаха „зеления билет\", значи е над 200 микрограма на кубичен метър, което е много.- Как ще е стара, тя беше направена преди няколко месеца. Не отчете реалното замърсяване, което имаме в момента, както и не отчете замърсяванията, най-големите, в началото на януари.- Това е по-сложно е от датчик. Като питаме защо не работи, в 20% от случаите можело да не покаже верни данни - това ни се отговаря, такава била философията на тази система.- Трябва да отчита точно тези въздушни течения, това е идеята, ако не отчита правилно - за какво ни е такава система и всичките мерки, които сме базирали в този доклад, който се прие в четвъртък, стават излишни.- Имаме, тази система за ранно предупреждение се базира на исторически данни, които тези станции са събирали. Тази станция, която е в „Младост\", в момента не е включена в тази система. Да я върнат обратно на „Орлов мост\", където вече има събрани данни от десетина години назад, за да може да бъде включена в тази система за ранно предупреждение.- Тази станция беше на „Орлов мост\" - най-замърсеното място може би в София, преместиха я в „Младост\". Затова казвам - ние нямаме реално отчитане. С пет станции в София не може да хванем реалното положение в града.-Аз съм поискал няколко неща. Нито едно от предложенията ни не беше прието. Аз участвах в тази работна група за изготвяне на доклада за мерките за мръсния въздух. За доклада по бюджета и нашата алтернативна инвестиционна програма - нищо от това не беше взето под внимание.- Всичко в този бюджет, едва ли не, е за екология, но в този доклад, който приехме, се казва - ще изграждаме буферни паркинги, ще правим ново депо за строителни отпадъци. Това са мерки за справяне с проблема с въздуха, няма нито един лев заложен в бюджета за тези мерки, които сме приели с доклад. Друг много сериозен минус в този бюджет 2018 г. -  „София - Европейска столица на спорта\". Знаете ли колко заделяме за спорт за 2018-а - 0,2%. Здравеопазването - ДКЦ сградите са общинска собственост. Много голяма част от тях са в трагично състояние. Миналата година за около 26-27 ДКЦ-та се даваха 1 500 000 лева за ремонти, за капиталови разходи, което е недостатъчно. Тази година са намалени на 800 000 лева. Отбрана и сигурност - един от техните приоритети, който според нас е много важен в момента. За миналата година изпълнението на разходите е под 60%. Това значи по-малко сложени камери, по-малко разходи за общинска полиция и така нататък. В капиталовата програма ние имаме основни забележки, като изключим метрото.- Не може всичко да отива за центъра и за големите булеварди. Има все още квартали в София, които нямат тротоари, нямат осветление, улиците са в безобразно състояние. Ние трябва да имаме приоритети, казваме 2018-2019 г. строим, да кажем общински жилища - един много наболял в момента проблем. Десет години си говорим, че има проблем с детските градини и с яслите. Вярно е, преди десет години имаше 15 000 деца извън детските градини, но още са четири-пет хиляди.- Ние не спираме да го правим за районите, за които отговаряме, аз отговарям за три софийски района. Нашите общински съветници всеки ден са на терен и с каквото, и колкото можем се опитваме да решаваме дори и дребни, ежедневни, злободневни проблеми на хората.- Знаете ли, че това го започнах като хоби, което почна да ми отнема все повече време. Защото наистина смятам, че има с какво да допринеса и наистина знам, че мога да помогна с нещо. ", "date": "2018.01.29", "title": "Иван Таков: Поведението на управляващите принизява Столичния общински съвет"}
{"url": "http://www.cross.bg/club-kuru-fevryari-1566546.html", "text": "/КРОСС/  започва февруари месец с обещаваща програма. На  (петък) клубът ще посрещне дуото от Манчестър в, а  - един от резидентите на клуба, ще открие вечертаСъботае време за първото парти за годината заедно сиедин от най-докосващите артисти от ъндъграунд сцената на Истанбул - . По традиция партито NO ORDERS ще се проведе в .Петъчното парти ще започне с RUNO, което ще подгрее публиката за удължения сет на дуото Solardo. Последния път, в който Mark Richards и James Eliot бяха на родна земя, беше отново по покана на YALTA CLUB, по време на миналогодишното Halloween парти на клуба.Solardo пробиват през 2015 със сингъла , издаден от , който се превръща в летен химн на Ибиза и получава подкрепа от почти всички важни имена на хаус и техно сцената. През 2016 са наградени за пробив на година от DJ Mag, а освен това са част от класацията топ 100 DJs на Resident Advisor. Всички тези постижения и огромният им успех за толкова кратко време са доказателство за упоритата работа на англичаните в студиото и за заразителната им енергия, която пренасят в клубовете по света.  Освен за Viva, те са издавали и за лейбъли като  и , което им помага да достигнат до номер 1 в класацията на Beatport за  от . Последвалите релийзи за лейбълите   и  също не останаха назад и бяха широко признати.В събота партито ще открие DIASS, който след това ще даде път на Ali Kuru - един от добре познатите диджеи на турската сцена. Малко артисти могат да твърдят, че имат свой собствен отличителен стил, който се разпознава от слушателите. Ali Kuru е прекарал едно десетилетие, за да усъвършенства стила си, който може да бъде определен като изтънчен дийп хаус с ударни бийтове и екзотични тонове. В последно време музиката му е вдъхновена от звуците на Чикаго и Детройт, което се забелязва в сетовете му. Започвайки от Турция, Kuru набира сериозна популярност и вече е имал изяви в клубове като Weekend Club, Rex Club, Watergate, Monkeys, Tresor и Culture club, както и на фестивали като PollerWiesen, Circle of Love и Liga Elektronika.", "date": "2018.01.29", "title": "YALTA CLUB започва февруари месец с дуото Solardo и екзотичния Ali Kuru"}
{"url": "http://www.cross.bg/grypata-ychastnitzite-narkotitzi-1566552.html", "text": "/КРОСС/  Седмината участници в организирана престъпна група за разпространение на наркотици на територията на София са задържани на 26 януари 2018 г. при специализирана операция на ГДБОП на територията на столицата и Перник. Действията са наблюдавани от Специализираната прокуратура. В рамките на акцията, след осъществена сделка с наркотични вещества, са задържани софиянците А.Х./38г./, М.В./32г./, Б.Ф./31г./, В.К./28г./, Х.В./30г./ - криминално проявен и осъждан  за грабеж, А.Г. /46г./, Б.Ф. /61г./ - с криминални регистрации по чл. 115, чл. 325, 234В, чл. 194 от НК и осъждан за хулиганство, както и 29-годишните П.К. и М.А.След задържането им и при последвалите действия по разследването, е предприето претърсване на различни адреси в столицата, както и лични обиски. Намерени и иззети са 1380 пакетчета марихуана, 90 пакетчета с бяло прахообразно вещество (според полевия тест кокаин и амфетамини), 54 200 лева, част от които в евро и щатски долари, 80 патрона с калибър 7,62 мм за автомат „Калашников\", лаптопи, мобилни телефони, флашпамети, симкарти. Иззети са и няколко автомобила, които участниците в групата са използвали за престъпната си дейност.Според първоначалните данни групата е разпространявала организирано наркотици поне от март 2017 г. при максимална конспиративност. Контактите с клиенти се осъществявали единствено чрез SMS-и. Всеки от участниците разполагал с по няколко телефона. На един пристигали поръчките, от друг бил информиран за това дилърът, който е „на смяна\", той от своя страна от различен телефон уговарял доставката. Наркотиците били осигурявани на едро от ръководителя на групата, държани били в нает гараж, където ги разфасовали и на дози. Групата работела предимно с постоянни клиенти. Част от участниците били „ветерани\" в бизнеса - занимавали се с наркоразпространение години наред.С прокурорски постановления на седмината обвинени бе наложено задържане до 72 часа. На 28 януари 2018 г., по искане на СП, Специализираният наказателен съд наложи мярка за неотклонение „задържане под стража\" на петима от участниците в групата. На двама прокуратурата наложи „Парична гаранция\" от по 2000 лева заради оказано съдействие на разследването.  ", "date": "2018.01.29", "title": "ГДБОП спипа група за разпространение на наркотици"}
{"url": "http://www.cross.bg/varyfakis-partiya-nova-1566551.html", "text": "/КРОСС/ Бившият финансов министър на Гърция Янис Варуфакис се връща в политиката с нова партия, съобщава гръцкият вестник Neos Kosmos.Началото на новия проект ще бъде дадено на 26 март - ден след празника на независимостта на Гърция.Все още не е разкрито името на новата партия, но ще бъде близка до хърватската \"Движение за демокрация в Европа 2025\" (DiEM25). Движението е формирано от Варуфакис и хърватския философ Сречко Хорват в Берлин през 2016 г.Варуфакис използва социалната мрежа \"Туитър\" да припомни, че преди три години гърците са били предадени, но не и победени. Той допълва, че на 26 март 2018 г. ще сформират нова гръцка партия като DiEM25.Няма такова нещо като окончателна загуба, също така няма и крайна победа, допълва бившият финансов министър. ", "date": "2018.01.29", "title": "Варуфакис се връща в политиката с нова партия"}
{"url": "http://www.cross.bg/rymunskiyat-kabinet-dunchila-1566547.html", "text": "/КРОСС/ Румънският парламент се събира на извънредно заседание, за да гласува новото правителство, предложено от Виорика Дънчила миналата седмица, съобщава БНТ. Това ще бъде третият кабинет на Социалдемократическата партия за по-малко от година.Предложените за министри от Дънчила ще бъдат изслушани в парламентарните комисии, а след обяд се очаква да започне пленарно заседание, на което да бъде гласуван вот на доверие на новия кабинет.Социалдемократите и коалиционният им партньор Алианс на либералите и демократите имат мнозинство в парламента и вотът вероятно ще мине - така Румъния за първи път ще има жена премиер. ", "date": "2018.01.29", "title": "Румънският парламент гласува новото правителство"}
{"url": "http://www.cross.bg/vratza-ychilishta-paralelki-1566550.html", "text": "/КРОСС/ Ученици, родители и учители продължават да протестират във Враца заради подготвяния проект за държавен план-прием за учебната 2018/2019 година, според който в училища в града се закриват профилирани паралелки.Родителите са категорични, че нито една от трите паралелки в училище СОУ \"Христо Ботев\" не трябва да се затваря. Позицията на местната управа е, че по-голям акцент трябва да има върху професионалното обучение.Според Галина Евденова от Регионалния инспекторат по образованието Враца има само 3 професионални училища и при спадащия брой ученици трябва да се намалят бройките в профилираните средни училища. Решението за промените в план-приема е на база заявките на бизнеса за кадри, съобщи bTV.Според родителите обаче преди направата на плана е имало консултации само с две национално представени работодателски организации, които представляват само 5% от бизнеса във Враца. Това създавало усещането, че се задоволяват чужди интереси, например на строителния сектор.Някои хора се обявиха за по-плавен преход, който да осъществи промените в рамките на няколко години, тъй като децата вече се ориентирали къде искат да кандидатстват. директорът на СОУ \"Христо Ботев\" Виктор Кръстев подкрепи тази идея.Междувременно директори на професионалните учебни заведения в областния град също организират митинг шествие в подкрепа на идеята на местната управа да стимулира професионалното образование. ", "date": "2018.01.29", "title": "Оставете профилираните паралелки, настояват родители във Враца"}
{"url": "http://www.cross.bg/vratza-teritoriyata-epidemiya-1566548.html", "text": "/КРОСС/ Регионалния здравен инспекторат във Враца обявява грипна епидемия на територията на област Враца от днес, 29.01.2018 г.На училищата в областта е препоръчано да бъдат преустановени учебните занятия, съобщиха от Министерството на здравеопазването.Грипна епидемия е обявена и на територията на област Монтана, като се преустановяват учебните занятия от утре, 30 януари, до петък - 02 февруари включително.До второ нареждане на територията на двете области се преустановяват детските и женските консултации, свижданията в лечебните заведения за болнична помощ и провеждането на профилактични имунизации. ", "date": "2018.01.29", "title": "Обявиха грипна епидемия в областите Монтана и Враца"}
{"url": "http://www.cross.bg/vizyalna-plakat-komynikatziya-1566533.html", "text": "/КРОСС/ Поредно престижно арт събитие трасира пътя към предстоящото откриване на филиал на Националната художествената академия в Бургас, първи и единствен извън столицата. Това е изложбата \"70 години Плакат и визуална комуникация\", която можете да разгледате в дните от 1 до 26 февруари в Културен център \"Морско казино\", зала \"Ал. Г. Коджакафалията\". Официалното откриване ще бъде на 8 февруари от 18:00 часа, в присъствието на гости от НХА.Експозицията включва над 40 плаката на преподаватели и студенти - бивши и настоящи. Това е второто събитие, което съпътства откриването на филиала в Бургас. Първото беше изложбата \"120 години НХА. Ректорите\" през май миналата година. Тя включваше творби на двадесет и петима ръководители на Академията.Началото на специалност \"Плакат и визуална комуникация\" в НХА се поставя през 1947 година с откриването на първото ателие по плакат с преподавател Борис Иванов. Скоро след това специалността е наречена \"Приложна графика\", а по-късно \"Плакат\". През 1956 година, чрез конкурс за доцент по плакат, в специалността идва Александър Поплилов - оставил зад себе си повече от 30 випуска свои възпитаници, които определят облика на българския плакат и приложна графика в следващите десетилетия. През 2003 година с добавянето на \"визуална комуникация\" към наименованието \"Плакат\" се разширяват и очертават сферите на приложение и бъдещите посоки в развитието на специалността.Съхранила академичния дух и традиции, специалност \"Плакат и визуална комуникация\" в НХА продължава да бъде най-притегателното образователно и артистично пространство, оформящо значителна част от съвременната визуална култура.На 9 февруари в Бургас ще се проведат и срещи - консултации на преподаватели от Академията с ученици от бургаските и регионални училища, посветени на предстоящото откриване на учебната година в бургаския филиал.", "date": "2018.01.29", "title": "Изложбата на НХА \"70 години плакат и визуална комуникация\" гостува в Бургас през февруари"}
{"url": "http://www.cross.bg/reshenie-kevr-tzenite-1566534.html", "text": "/КРОСС/ Прокуратурата атакува решението на Комисията за енергийно и водно регулиране за увеличението на природния газ. Това обявиха от Върховна административна прокуратура (ВАП) в прессъобщение.Ето и какво съобщиха от ВАП:Върховната административна прокуратура протестира решение № 311/12.01.2018 г. по адм. дело № 4304/2017 г. на Административен съд София град, с което е оставен без уважение протеста против решение № Ц-5/31.03.2017 г. на КЕВР за повишаване на цената на природния газ по заявлението на „Булгаргаз\" ЕАД, с което считано от 01.04.2017г. цената на природния газ се повишава с 29,6% .ВАП аргументира несъгласието си с протестираното решение с обстоятелството, че съдът не е отчел неспазването на разпоредбата на чл.17, ал.5 от  Наредба № 2 от 19.03.2013 г. за регулиране на цените на природния газ. Целта на тази норма е да гарантира най-благоприятната цена. По този начин са накърнени правата на участници в административното производство, които с изключение на „Булгаргаз\" ЕАД, изразяват несъгласие с повишението на цените, описвано като „шоково\" и „гибелно\".Припомняме, че с протестираното решение на КЕВР са утвърдени цените, по които общественият доставчик \"Булгаргаз\" ЕАД продава природен газ: до крайните снабдители на природен газ и всички клиенти, присъединени към газопреносната мрежа и към мрежа ниско налягане; на „Овергаз Мрежи\" АД, в качеството му на краен снабдител на природен газ и  цени за продажба на природен газ от крайните снабдители на клиенти, присъединени към съответните газоразпределителни мрежи.Единствено „Булгаргаз\" ЕАД не възразява срещу повишението на цената на природния газ, което е обяснимо за ВАП, тъй като в атакуваното решение на КЕВР е предвидено през второто тримесечие на 2017г. клиентите на \"Булгаргаз\" ЕАД ще плащат съответно по 370.98 или по 363,26лева за 1000 куб. метра без акциз, ДДС и такса за пренос (19,73 лева за 1000 куб. м). През първото тримесечие цената на суровината беше 280,21 лева за 1000 куб. метра.От ВАП е констатирано и, че в производството пред АС София град не е доказано от КЕВР, че е спазен принципът по чл.31, т.1 Закона за енергетиката - на прозрачността за определяне на цените и е акцентирано недвусмислено, че решението на административния орган не съдържа всички конкретни цифрови величини и начина, чрез който са определени ценовите компененти. Нарушен е и чл.31, т.2 Закона за енергетиката за икономическа обоснованост на цените.Затова ВАП протестира пред ВАС решението на АС София град като неправилно, поради нарушение на материалния закон, съществени нарушения на съдопроизводствените правила и необоснованост. Искането е за отмяна на постановеното съдебно решение и вместо това постановяване на отмяна на решение № Ц-5/31.03.2017 г. на КЕВР. ", "date": "2018.01.29", "title": "Прокуратурата атакува решението на КЕВР за шоковото увеличение на цената на газа"}
{"url": "http://www.cross.bg/nomer-safronovi-bratya-1566531.html", "text": "/КРОСС/ Братя Сафронови - илюзионисти номер 1 в Русия, ще накарат 9 зрители от публиката да изчезнат! Един от най-зрелищните номера на магьосниците се казва \"Изчезване на зрители\", а създаването на подобна илюзия отнема повече от 5 години всекидневна работа. Илюзионистите ще поканят 9 души от залата, избрани на случаен принцип и ще ги накарат да изчезнат от сцената и за броени секунди ще ги „телепортират\" в другия край на залата.Братя Сафронови споделиха, че „Най-трудните фокуси са тези, свързани с физическа подготовка и каскади, в които рискуват живота си „, а на българските зрители пожелават „Да правят добрини и да им се случват вълшебства\".По време на новата си мащабна продукция \"Мълния\" на 11 февруари в София, НДК зала 1, и на 13 февруари във Варна - ДКС, Братя Сафронови ще покажат едни от най-зрелищните номера като \"Телепорт\", \"Изчезване на зрители\", \"Разполовяване\", \"Горещи метални прътове\" и др.\"Горещи метални прътове\" е изключително опасен и зрелищен номер, който държи зрителите в напрежение през цялото време! При изпълнението му, асистентка на илюзионистите се помещава в кутия, през която мълниеносно минават подпалени, метални прътове. Всички декори и помощни материали се показват на зрителите подробно преди всеки номер, за да се убедят, че няма измама - само илюзия.Братя Сафронови - илюзионисти номер 1 в Русия, са за първи път в България, по покана на Degris Events.В мащабното, фантастично шоу „Мълния\",  иновативните технологии се преплитат с илюзия, магия, вълшебство и каскади.\n\t\t\t\t\tШоу-спектакълът „Мълния\" е подходящ и за възрастни и за деца.Престижното списание „FORBES\" обяви Братя Сафронови  за „Илюзионисти номер 1 в Русия\". Братя Сафронови  са победители и в номинациите:  World Best big illusion от международния фестивал Wizard trophy,   „Най-добро илюзионно шоу\" на ежегодната церемония на Fashion TV, носители са на премия за „Принос към световната илюзия\" - Wizard trophy.Едни от най-впечатляващите номера на Братя Сафронови са:„Ходене по стена\" - номер в който Сергей Сафронов изкачва вертикална стена с височина 15 м при температура минус 20 градуса по Целзий.„Опасен влак\" - номер в който през Илия Сафронов минава влак, а в кулминацията той остава невредим. Илюзията е готвена повече от три години.„Преминаване през стена\" - номер в който Сергей Сафронов преминава през тухлена стена на сграда, след което илюзионистът се показва през прозореца и.„Измъкване от аквариум под вода\" - номер в който Сергей Сафронов излиза от тесен аквариум пълен с вода за 1:30 мин., освобождавайки се от белезници и четири катинара, заключващи капака на аквариума. Легендарната илюзия е изпълнена за първи път от великия Хари Худини през 1907 г.За последните 15 г., магическите шоу-спектакли на Братя Сафронови са изумили повече от 5 милиона зрители по света.Билетите се разпространяват в касите на НДК (София), ДКС (Варна), мрежата на Eventim, OMV, Office1, Orange, каса на Eventim в The Mall. ", "date": "2018.01.29", "title": "\"Илюзионисти номер 1 в Русия\" - Братя Сафронови, идват в България с магично шоу, от което изчезват зрители"}
{"url": "http://www.cross.bg/sudova-beshe-markov-1566532.html", "text": "/КРОСС/Уникална и технически сложна съдова  реконструкция  извърши екип от Отделение по съдова хирургия на УМБАЛ „Софиямед\", начело с доц. д-р Димитър Марков. Благодарение на тяхната намеса е спасен от ампутация кракът на 67-годишна жена от Плевен. Тя постъпва в болницата с оплакване от болки в крака и голяма рана в предната част на ходилото. От направената й до този момент диагностика се оказва, че е с изключително изчерпани възможности за съдова реконструкция и че не може да й бъде направена операция. Тя постъпва в „Софиямед\" с диагноза Диабет и ХАНК  - заболяване, което засяга съдовете на долните крайници.„След като направихме скенер ангиография се оказа, че в действителност липсват възможности за съдова реконструкция. Тогава решихме да направим по-прецизно съдово изследване: селективна ангиография на съдовете на ходилото, т.к. съдовете на подбедрицата бяха поразени от съдовото заболяване. Там се появи част от стъпалната дъга с един колатерал, който беше сравнително съхранен. Това беше единственият шанс да спасим десния крак на жената, т.е.  към това клонче - а. плантарис медиалис да направим байпаса. Тези съдове са изключително малки, работи се по специална микросъдова хирургична методика. Байпасът беше направен с вена от другия крак. Резултатът е много добър. Байпасът е проходим и жената се чувства добре, възстановява се, вече е раздвижена\", обясни доц. д-р Димитър Марков, извършил сложната операция.Той е категоричен, че такива операции са рядкост дори за света. В България подобна интервенция  за първи път се извършва в „Софиямед\". Доц. Марков посочи, че това е технически трудно изпълнима интервенция. Много лекари не се наемат да я извършват, тъй като на много места за съжаление всеоще се смята, че байпасите под коляното са неперспективни.Доц. д-р Димитър Марков изказва специална благодарност на екипа на Сектор Образна диагностика.  На контролен скенер след операцията те извършват много добри образни  реконструкции, които ще послужат за онагледяване на сложната интервенция.Жената, чийто крак беше спасен от съдовите хирурзи в „Софиямед\", ще остане под наблюдение още 5 дни. След 10 години неуспешно лечение на болките в крака,  тя вече се чувства добре и изказва огромната си благодарност към доц. Марков и неговия екип.", "date": "2018.01.29", "title": "Уникална за България съдова операция беше извършена в Университетска болница \"Софиямед\""}
{"url": "http://www.cross.bg/kosa-kadiffe-borshykova-1566537.html", "text": "/КРОСС/ Коафьорът Вили Боршукова създаде първата българска професионална боя за коса „Кадиффе\" (Kadiffe). Тя и нейният екип от салони „Магама\" заедно с гост-фризьори подготвят атрактивно коафьорско шоу за премиерата на новата боя. Спектакълът, който ще представи атрактивни цветове, както и тематични авангардни и официални прически, ще се състои на 30 януари в хотел „Маринела\".Вили Боршукова сподели: „„Кадиффе\" е първата българска професионална боя за коса, създадена от фризьор за фризьор със 100% арганово масло. Разработката е по немска формула с природосъобразни съставки и ни отне две години да я създадем. Всяка жена иска да има коса, мека като кадифе. Затова избрах и това име на боята, което показва какъв ще е ефектът от нея. Радвам се, че мога да предоставя на българския пазар продукт, който не просто е конкурентен, но и изцяло е съобразен със спецификите на българските клиенти и нуждите на фризьорите.\" Тя допълни, че екип от изключителни професионалисти работи усилено за премиерата на новата боя, за да създаде красиво, атрактивно и запомнящо се коафьорско шоу.Специални гости на премиерата на „Кадиффе\", които ще участват в спектакъла по покана на Вили Боршукова, са: Наталия Гуркова - Мис България, Биляна Йотовска, Милена Шаркова, Вероника Стефанова - Мис България Свят и Лора Асенова - Мис Северозападна България, която също така е лице на „Магама\". За своето представяне на сцената те ще бъдат облечени със специално подбрани тоалети на дизайнера Христо Чучев, които ще бъдат съчетани с концепцията за техните прически. ВИП моделите ще се появят на премиерата на „Кадиффе\" със съвършена визия от официалния партньор на събитието - фирма „Продерма\" (ProDerma), която е известна в козметичния бранш с най-новите технологии във филърите и ботокс. Гостите на събитието ще имат възможност да се убедят на място в качеството на разкрасителните процедури.Спектакълът ще бъде разделен в две тематични части: стрийт стайл и официална. Всички модели ще имат цялостна концептуална визия и стайлинг, включващи: прическа, грим, маникюр и облекло. Част от моделите ще бъдат облечени с дрехи от колекцията на Harley Davidson, които изразяват свободния дух, преобразен в уникален стил. Меги Петкова, отличена от Академията за мода с приза „Златна игла\" 2017 за „Най добър млад дизайнер\", ще се погрижи за тоалетите на част от моделите, които ще представят официални прически. Сред участниците ще има и такива, чиято спортна визия е поверена на Биляна Йотовска и нейната спортна линия Biliana Yotovska label. Екипът на „Магама\" ще си партнира с гримьорите на „Като две капки вода\" за подготовката на грима на участниците. Към всяка визия са предвидени и специални индивидуални сетове за маникюр, създадени от най-добрите маникюристи в България завоювали титли както в нашата страна така и в чужбина.Сред първите последователи на „Кадиффе\" са Кали, Енджи Касабие и Марина Кискинова, които вече изпробваха някои от цветовете на новата боя и постигнаха кадифен ефект на косата. Палитрата на „Кадиффе\" включва богато разнообразие от 91 цвята с изключителна наситеност и специално разработена серия за бели коси. Боята е нежна и деликатна към чувствителния скалп и в същото време осигурява дълготраен наситен цвят до 8 измивания. Към боята е разработена и кратка серия за луксозна грижа за косата, която й придава мекота, жизненост, блясък и здравина. Цялата серия включва: шампоан, ice cool шампоан, балсам, оксидант за боя, лак за коса и специална терапия с арганово масло за пълно възстановаване на увредена и изтощена коса.„Аз самата преминах през болестта рак и боята за коса, която създадох е максимално щадяща - без парабени, с много нисък процент амоняк и подходяща за хора, преминали химиотерапия. Използвах я и по време на цялата си последна бременност, както и в момента, докато кърмя. Затова отговорно и професионално мога да я препоръчам на всички, които обичат био продуктите и се грижат за своето здраве не само в момента, но инвестират в него и в бъдеще. „Кадиффе\" - това съм аз Вили Боршукова.\", казва още създателката на боята. ", "date": "2018.01.29", "title": "Вили Боршукова създаде първата българска професионална  боя за коса \"Кадиффе\""}
{"url": "http://www.cross.bg/imoti-litza-prokyror-1566536.html", "text": "/КРОСС/ Главният прокурор Сотир Цацаров разпореди проверка на територията на цялата страна за произхода на средствата на лицата, придобили недвижими имоти на стойност над 500 000 лева, както и луксозни автомобили. Това съобщиха от пресцентъра на Прокуратурата на Република България.През 2015 г. и 2016 г. 245 лица са придобили недвижими имоти на стойност от 500 000 до 800 000 лева, а 120 лица са придобили имоти на стойност над 800 000 лева. На територията на страната се управляват 50 автомобила „Майбах\", 193 автомобила „Бентли\", 31 автомобила „Ламборджини\", 68 автомобила „РолсРойс\" и 93 автомобила „Ферари\".До главния прокурор Сотир Цацаров е постъпила информация от Централното управление на Националната агенция за приходите за 365 физически лица, придобили през 2015 г. и 2016 г. недвижими имоти с цена над 500 000 лв.Главният прокурор е сезиран и от ГД „Национална полиция\" - МВР със справки за установени леки автомобили от марките „Ролс Ройс\", „Ферари\", „Ламборджини\", „Майбах\" и „Бентли\", управлявани на територията на Република България от български граждани. В справките е посочено, че срещу част от физическите лица има заявителски материали в МВР за евентуални престъпления от общ характер, включително за извършени данъчни престъпления и измами.Предоставената информация от НАП и ГДНП е преценена като повод за извършване на проверка, предвид наличие на данни за извършени данъчни престъпления /чл. 255 и сл. от НК/ и пране на пари /чл. 253 от НК/, поради което главният прокурор разпореди на прокуратурите предприемане на действия на територията на цялата страна.По направлението „лица, управляващи луксозни автомобили\" е установено, че у нас се притежават и управляват 50 автомобила „Майбах\", 193 автомобила „Бентли\", 31 автомобила „Ламборджини\", 68 автомобила „Ролс Ройс\" и 93 автомобила „Ферари\".Възложено е на изпълнителния директор на Националната агенция за приходите извършване на данъчни проверки по предоставените от МВР данни, при които да се установят най-малко: датата на придобиване и стойността на МПС, като се изискат договор за покупка, фактура или митническа декларация (ЕАД), както и произхода на паричните средства за закупуването на МПС.Указано е да се извърши анализ на получените доходи, с цел установяване наличието на средства за придобиването на автомобилите. При деклариране на заемни средства, ще се изследва произхода им, съответно декларирани ли са те по реда на чл. 50 от ЗДДФЛ /както от заемодателя, така и от заемополучателя/. Указано е също да се анализира доколко посочената цена на придобиване на МПС съответства на действителните пазарните цени към момента на сделката.Ако бъде установено, че съответното МПС е управлявано от друго лице, различно от собственика, е разпоредено да се изиска информация за основанието за предоставянето на МПС, времето за предоставяне, както и наличието на насрещна престация.По направлението „лица, придобили недвижими имоти на стойност над 500 000 лв.\" е установено е, че в периода 2015 г. - 2016 г. в България общо 245 лица са придобили недвижими имоти на стойност от 500 000 до 800 000 лева, а 120 лица са придобили имоти на стойност над 800 000 лева.Възложено е на изпълнителния директор на Националната агенция за приходите извършване на данъчни проверки на лицата, които през 2015г. и 2016 г. са придобили имоти на стойност над 500 000 лева, включително и анализ на получените доходи, с цел установяване наличието на средства за придобиването на тези имоти.Възложени са проверки на органите на МВР , в хода на които следва да се съберат данни за продавачите на имотите, кога и къде са извършени сделките, наличието на свързани лица, фирми и тяхната дейност, декларирани доходи, извършени разходи, банкови сметки, движението на проверяваните средства по банковите сметки и др.След приключване на проверките по двете направления, ще бъде предоставена допълнителна информация за последващите действия от Прокуратурата на Република България.От прокуратурата дадоха и пресконференция по повод искането на главния прокурор.„Напълно възможно е тези средства да са резултат от легален бизнес, за който са платени съответните данъци. Дори очакваме подобни резултати. Ние не смятаме, че за всички проверявани лица ще установим престъпни деяния\", заяви говорителят на главния прокурор Румяна Арнаудова.Тя поясни, че до главния прокурор Сотир Цацаров е постъпила информация от Централното управление на Националната агенция за приходите за 365 физически лица, придобили през 2015 г. и 2016 г. недвижими имоти с цена над 500 000 лв.„От ГД „Национална Полиция\" пък постъпиха справки за това, че български граждани управляват автомобили, които окачествяваме като луксозни, доколкото стойността им е изключително висока. Част от тези автомобили са с чужди регистрации, но се управляват на територията на България и са с марките „Майбах\", „Бентли\", „Ламборджини\", Ролс Ройс\" и „Ферари\", посочи прокурор Арнаудова.По думите ѝ тези информации са законен повод за започване на проверка, тъй като съдържат данни, които могат да съдържат сведения за извършени данъчни престъпления или пране на пари.„За това и главният прокурор разпореди мащабна проверка, които за тези две календарни години 2015-2016 г. са придобили имотите, както и на всички лица, които управляват тези луксозни автомобили\", допълни прокурор Арнаудова.Тя увери, че когато проверките приключат, обществото ще бъде информирано за резултатите от тях и предприетите от прокуратурата последващи действия.„От МВР е възложено да се установи дали лицата, които са собственици на имоти или луксозните автомобили, имат криминални или криминалистична регистрация. Още в първоначалния сигнал МВР твърди, че има такива лица\", допълни още говорителят на главния прокурор. ", "date": "2018.01.29", "title": "Цацаров разпореди проверка на собствениците на скъпи автомобили и имоти"}
{"url": "http://www.cross.bg/metra-istoricheskiya-tazi-1566535.html", "text": "/КРОСС/ Нивото на река Сена в Париж достигна пикови нива тази нощ - въпреки това дълбочината ѝ е далеч под историческия рекорд. 5,90 метра бяха измерени тази нощ, съобщава БНТ. Реката, която минава през френската столица край музеи и паметници, в момента е с 4 метра по-дълбока от нормалното. Последното подобно преливане се случи през 2016 г., но историческия рекорд от над 8 метра през 1910 г. остава ненадминат.Ситуацията обаче е обезпокоителна. Около 1500 души са били принудени да напуснат домовете си. Според властите ще е необходима поне седмица, за да се върне нормалното положение.Седем парижки гари на една от най-натоварените железопътни линии остават затворени най-малко до 5 февруари заради придошлите води.", "date": "2018.01.29", "title": "Водите на Сена продължават да се покачват"}
{"url": "http://www.cross.bg/tochki-dimitrov-godinata-1566538.html", "text": "/КРОСС/ Григор Димитров отстъпи с едно място в световната ранглиста по тенис. След като започна годината под рекордната си 3-та позиция, българинът вече е 4-ти след края на първия за годината турнир от Големия шлем - \"Аустрелиън оупън\".Българинът загуби точки, след като стигна до 1/4-финал в тазгодишното издание на турнира, а през 2017-а игра на полуфиналите. Той бе известен от финалиста Марин Чилич, който събра 4960 точки и е с 330 точки пред Григор Димитров.Четвъртото място на първата ни ракета също е застрашено, тъй като след него със само 20 точки разлика е Алекандър Зверев.", "date": "2018.01.29", "title": "Григор Димитров отстъпи с една позиция в ранглистата"}
{"url": "http://www.cross.bg/danni-reglamenta-dannite-1566540.html", "text": "/КРОСС/ „Осемдесет процента  от европейските потребители не са сигурни в защитата на данните си и трябва да направим необходимото да им дадем увереност\". Това каза министърът за Българското председателство на Съвета на ЕС Лиляна Павловa по време на експертна конференция по повод влизането в сила на Общия регламент за защита на личните данни - General Data Protection Regulation (GDPR), предава „Фокус\".Според нея с регламента, освен на потребителите, ще се даде и спокойствие на бизнеса, а стартиращите компании ще могат да оперират спокойно в една добра регулаторна среда на единния пазар. Министър Павлова отчете, че освен ролята на потребителите и на компаниите, е важна ролята на институциите и администрацията. Тя определи дискусията за регламента за личните данни като \"навременна и фокусирана\".„Защитата на данните като регламент е тясно свързана с един от най-тежките законодателни пакети. Това е регламентът за защита на електронните данни. Това е един регламент, по който дебатите вървят доста време\", каза Павлова.Според нея форуми като днешния допринасят да се дадат предложения за връзката между двата регламента.„Защо е важно не само връзката между двата регламента ,но и като цяло защитата на данните. Казваме ,че в Европа няма достатъчно стартъп компании и иновативни - има. Факт е, че в момента, в който те се разраснат, се преместват в САЩ. Един от най-известните примери е Skype. Защо не можем да ги задържаим? От една страна липсата на регулаторна рамка, която да им позволи да се развиват свободно и от друга това е доверието, или недоверието на потребителите дали техните лични данни са добре защитени\", коментира министърът. ", "date": "2018.01.29", "title": "80% от европейските потребители не са сигурна в защитата на данните си"}
{"url": "http://www.cross.bg/samolet-katzna-sityatziya-1566539.html", "text": "/КРОСС/ Самолет кацна аварийно на магистрала в близост до Лос Анджелис.Инцидентът се разиграл в неделя, когато едва 24-годишният пилот Изи Слод и неговият приятел Даниел Грос пътували от Сан Диего към Сан Фернандо.В един момент те обаче се озовали в аварийна ситуация, тъй като един от двигателите на машината отказал. Видял, че няма да стигне до летище младият авиатор  взел решение да извърши извънредното приземянване на пътен участък в близост до Града на ангелите.Явно го изпълнил достатъчно майсторски, тъй като цялата ситуация се разминала без пострадали.\n\t\t\t\t\t", "date": "2018.01.29", "title": "Самолет кацна на магистрала край Лос Анджелис"}
{"url": "http://www.cross.bg/sportisti-olimpiiiski-ychastie-1566522.html", "text": "/КРОСС/ След като множество руски спортисти не бяха допуснати до участие на Зимните олимпийски игри в Пьонгчанг, страната реши да организира алтернативно състезание в Сочи, съошава „Известия\". Очаква се в него участие над 500 спортисти.В тази миниолимпиада ще бъдат поканени и атлети от други страни, които по различни причини няма да участват на олимпиадата.\"Сочи е готов да приеме състезания от най-високо ниво по всяко време. Всички олимпийски обекти са в отлично състояние\", коментира източник от руското спортно министерство. ", "date": "2018.01.29", "title": "Русия организира миниолимпиада за отритнатите"}
{"url": "http://www.cross.bg/zatvorite-slyzhitelite-protest-1566523.html", "text": "/КРОСС/ В деня на професионалния си празник днес работещите в затворите и арестите излизат на пореден протест. Те настояват за достойни трудови възнаграждения и по-добри условия на труд.До решението за протест се стигна, след като в четвъртък представители на Синдикалната организация на служителите в затворите се срещнаха с министъра на правосъдието Цецка Цачева.На срещата е станало ясно, че няма отговор на техните искания за изравняване на заплащането им с това на другите работещи в сектор \"Сигурност\" и за увеличаване на щатните им бройки.Протестът пред Софийския районен съд започна в 7:30 часа тази сутрин.„Служителите на ГД „Охрана\" и ГД „Изпълнение на наказанията\" са дискриминирани и не получиха увеличенията, които се получиха в сектор „Сигурност\", обясни пред камерата на bTV един протестиращите съдебни охранители - Ясен Тодоров.Става дума за 100-те милиона лева, които прекратиха в зародиш МВР протестите в началото на европредседателството.„С последното увеличение (5% при искани значително повече - б.р.) ни изравниха размера на заплатата с този на една чистачка в съда\", посочи той. По думите му възнагражденията са „скочили\" с 28-30 лв.Има и други проблеми като липса на хора и липса на оборудване, които са особено болезнени в затворите.Освен в София, днес протести ще има в още 14 града на страната, където има затвори и следствени арести.В предаването „Преди всички\" по БНР Георги Стоянов - член на УС на Синдиката на служителите на затворите в България, надзирател на затвора в Бобов дол коментира:„Започваме годината с 5-процентно увеличение - това, което беше дадено за всички от правителството. Това е 30 лева на служител, което не е достатъчно и е подигравателно. Не смятам, че надзирателите си вършат по-лошо работата, отколкото колегите от МВР. Такава голяма разлика, а работим по един и същи закон - Закона за МВР\".Стоянов заяви, че заради съкращения през последните години в България има съдебни сгради без охрана, а в много затвори има недостиг на персонал.„Защото в момента се случва така, че ние не можем да ползваме годишните си отпуски, натрупваме много извънреден труд, работим през ден - нищо, че всички говорят, че работим 24 часа и почиваме три дни... Това не е вярно. Истината е такава - работиш 24 часа, почиваш 12 и отиваш пак да работиш. Това са сериозни неща и  наистина, да, затворите се охраняват на мускули\", допълни Стянов.Един от най-многобройните протести е пред затвора в Ловеч, където се събраха над 200 души. Заместник-председателят на синдикалната организация там Нейко Комитски посочи какво предизвиква недоволството на служителите:„За пореден път сме излъгани. За пореден път сме прехвърлени в следващия бюджет. Обещания, които бяха поети от министъра на правосъдието лично за увеличаване на специфичните условия на труд и трудовите ни възнаграждения. Обещаха ни колкото да спрем да протестираме във връзка с европредседателството\", обясни Комитски пред БНР.Синдикатът на служителите в затворите и Синдикат \"Охрана\" обмислят и национален протест. Тепърва предстои да бъде решена на коя дата ще бъде той. ", "date": "2018.01.29", "title": "Навръх празника си служители на затворите излязоха на протест из цялата страна"}
{"url": "http://www.cross.bg/galnac-t-kletkite-beltutzi-1566521.html", "text": "/КРОСС/ Учени от Копенхагенския университет свързват развитието на онкологичните заболявания с присъствието в тъканите на дебелото черво на фермента GalNAc-T6. Резултатите са публикувани в списание Journal of Biological Chemistry, предава БНТ.Учените изяснили, че ферментът отсъства в здравите тъкани, но в голямо количество се открива в клетките на раковите образувания.Ферментът GalNAc-T6 стартира процеса на превръщане на здравите клетки в организма в ракови, като присъединява захарните молекули с определени белтъци. Това на свой ред изменя структурата на клетките и предизвиква агрегацията им (слепването им).Клетките с гликозилирани белтъци, към които се присъединяват остатъците от захарите, започват да се развиват като ракови.„Когато отделяме GalNAc-T6, то формирането на тъканите се променя и започват да приличат на вдлъбване на лигавичния епител, които бихте открили в здравото дебело черво\", посочва един от авторите на изследването Ханс Вандал, според EurekAlert, цитиран от РИА „Новости\".Както се посочва в изследването, получените данни свидетелстват за това, че ферментът GalNAc-T6 „по пътя на гликолизирането участва в онкогенната трансформация\".Предстои да се изясни точно по какъв път присъединяването на захарните молекули към определени белтъци допринася за аномалното развитие на клетките на организма. Вандал се надява, че разбирането на механизма на гликолизирането в раковите клетки ще допринесе за появяването на по-ефективни начини за диагностициране и лечение на рака. ", "date": "2018.01.29", "title": "Откриха фермент, който работи за развитието на рака"}
{"url": "http://www.cross.bg/obshtinata-obrazovanie-grada-1566525.html", "text": "/КРОСС/ Работещи в сферата на училищно и детско здравеопазване, образование и социални дейности в Кърджали излизат на протест. Действията им са вследствие на обявения бюджет на общината за 2018 година, съобщава БГНЕС.Протестиращите ще се съберат в ранния следобед на 29 януари пред Дома на културата в града и след това ще продължат до общината, където ще започне митинг. По време на шествието ще бъде приета декларация, която ще бъде връчена на ръководството на общината.В декларация до всички синдикални организации, областният координатор на КНСБ в града Иванка Караколева посочи, че за пореден път приоритет в бюджета е капиталното строителство, а не работните заплати и допълнителни плащания. Според нея за образование са предвидени 150 000 лв. за дофинансиране или 12 500 лв. на месец, което е нищожна сума, имайки в предвид броя на поднормативните и маломерни паралелки в общината. ", "date": "2018.01.29", "title": "Протест в Кърджали заради бюджета на общината"}
{"url": "http://www.cross.bg/vakantziya-kastreva-ychenitzite-1566524.html", "text": "/КРОСС/ Ще се наложи преструктуриране на учебното съдържание заради извънредната грипна ваканция от пет дни в София. Това обяви в предаването \"Денят започва\" по БНТ Ваня Кастрева - началник на Столичния инспекторат по образование.Тя обясни, че това следва да бъде направено от учителите в техните годишни разпределения.„Учителите трябва да преценят как да преструктурират учебния материал заради грипната ваканция - без да нарушат възможността учениците да получат нови знания и в същото време да имат уроци за обобщение на материала\", коментира началникът на инспектората.Кастрева прогнозира, че най-вероятно дните за грипна ваканция ще доведат до по-малко часове за упражнения и такива за обобщаване на учебното съдържание.„Всичко зависи от темпа, който преподавателят ще наложи на своите ученици\", добави тя.Ваня Кастрева беше категорична, че няма да се стигне до съкращаване на пролетната ваканция, нито ще се наруши графикът на олимпиадите и състезанията. Тя допълни, че се надява грипната ваканция да допринесе за справянето с грипната епидемия.„Учениците са по своите домове, а моят голям призив към родителите е да направят така, че децата им да бъдат в тези дни обгрижени и да се постараят да им създадат условия, които да ограничат възможността за разрастването на грипа\", коментира началникът на Столичния инспекторат по образование.„Някои от учителите може би ще продължат работа, тъй като оформянето на срока е техен ангажимент\", обясни Кастрева и успокои учениците, които искат да повишат срочната си оценка.„Ако има ученици, които имат по-малко текущи оценки или по някаква уважителна причина нямат възможност да влязат в тази категория \"само едно изпитване\" и нещата приключват, законодателят е уредил това във възможност педагогическият съвет на свое заседание да вземе решение за удължаване на срока за оформяне на срочни оценки\".Ваня Кастрева допълни, че учениците все пак ще имат на разположение и втория срок, за да повишат оценките си и да покажат своите добри знания.  ", "date": "2018.01.29", "title": "Грипната ваканция обърка учебната програма, ще се наложи преструктуриране"}
{"url": "http://www.cross.bg/abdeslam-parizh-stanalo-1566526.html", "text": "/КРОСС/ Според доклад на експерти, изготвен по молба на разследването във връзка с нападенията в Париж от 13 ноември 2016 г., коланът с експлозиви, носен от задържания впоследствие Салах Абдеслам, не е успял да се задейства, пише Brussels Times, цитиран от „Фокус\".Коланът, изоставен от Абдеслам на паважа във френската столица, е бил изследван в лаборатория. Според френски медии той се е оказал дефектен. Кабелът отпред е бил повреден и малка част от детонатора е бил счупена, пречейки за създаването на електрически контакт и заради това устройството е станало негодно.Абдеслам е единственият оцелял сред извършителите на нападението в Париж, станало едно от най-кървавите в историята на Европа. При няколко едновременни нападения с огнестрелно оръжие и бомби по различни места на френската столица загинаха 130 души. ", "date": "2018.01.29", "title": "Париж се разминал с още по-кървав \"петък 13-и\" - бомбата на Салах Абдеслам била дефектна"}
{"url": "http://www.cross.bg/signalite-turnovo-veliko-1566561.html", "text": "/КРОСС/ Във Велико Търново се увеличават сигналите за замърсяване на въздуха от отоплението на сгради. От екоинспекцията обаче не могат да глобят нарушителите, информира БНР.След рязкото увеличение на сигналите еколозите са направили проверки и констатират, че в повечето случаи става въпрос за котли на твърдо гориво, които са с мощност под 0,5 мегавата. Тези мощности не са в правомощията на екологичната инспекция и тя не може да санкционира нарушителите.Констатирано е, че в котлите не се изгарят отпадъци и сигналите са препратени до общините в Горна Оряховица и Велико Търново, които имат правомощия да намерят решение, посочват еколозите. Екологичните наредби на общините не позволяват местната власт да ограничи или забрани отоплението на твърдо гориво. ", "date": "2018.01.29", "title": "Увеличават се сигналите за замърсяване на въздуха във Велико Търново"}
{"url": "http://www.cross.bg/kompaniyata-bili-volkswagen-1566527.html", "text": "/КРОСС/ През миналата седмица „Ню Йорк Таймс\" разкри, че в изследователски център в Албакърки десет маймуни са били заключени в херметично затворен контейнер. Там те са вдишвали отработени газове от работещ Volkswagen Beetle, докато са им показвани анимационни филми за отвличане на вниманието.„Използваните научни методи са погрешни и щеше да бъде по-добре тези тестове изобщо да не бъдат провеждани. Volkswagen осъжда всички форми на злоупотреба с животни и моли за прошка заради това лошо поведение и неправилна преценка на някои лица\", се казва в изявление на компанията.Тестовете са били проведени през 2014 г., тоест около година преди да избухне скандала с манипулираните дизелови двигатели на концерна. Скандалът нанесе огромни щети на германския производител, като той все още не е отшумял напълно.Правителството на германската провинция Долна Саксония, която е сред основните акционери в компанията, обяви, че е шокирано от случилото се и поиска пълно разследване на тестовете на новия скандал. Провинциалните власти поискаха уверение, че такива практики няма да се случват никога повече. ", "date": "2018.01.29", "title": "От VW признаха за шокиращ експеримент, карали маймуни да вдишват изгорели газове "}
{"url": "http://www.cross.bg/zhertvite-prestupleniya-tzacheva-1566562.html", "text": "/КРОСС/ Основата на правата и защитата на жертвите на престъпления и техните семейства е поставена, но по-важно е законодателство в тази връзка да има реално измерение на практика, заяви днес министърът на правосъдието Цецка Цачева в Брюксел пред Групата на високо ниво по правата на жертвите.Форумът се организира от Главна дирекция „Правосъдие и потребители\" на  Европейската комисия.  В него участват още комисарят на Европейския съюз по въпросите на правосъдието, потребителите и равнопоставеността между половете Вера Юрова и комисарят по сигурността на Съюза Джулиан Кинг.„Обикновено престъпленията засягат повече от едно лице, като близките на жертвата също са потърпевши, макар и непряко. Броят на засегнатите от престъпления в Европа е голям. В същото време трябва да отбележим, че свободното движение на хора е основна ценност на Европейския съюз. Граждани постоянно пътуват и рискът да станат жертва на престъпление в чужбина е също толкова голям, колкото и в собствената им държава\", каза още министър Цачева.Тя припомни, че държавите-членки вече да въвели в националните си законодателства директивата относно обезщетението на жертвите на престъпления и директивата за установяване на минимални стандарти за правата, подкрепата и защитата на жертвите на престъпления.Акцент в днешната срещата бе поставен на Директивата за правата на жертвите, като участниците дебатираха три основни теми: жертви на тероризъм, обезщетение на жертви на престъпления и жертви на насилие, основано на пола.По думите на министър Цачева общите усилия трябва да се насочат към подобряване на практическото прилагане на законодателството в областта на правата на жертвите във всяка държава от ЕС, както и да се подобри трансграничното сътрудничество.„Процесът по присъединяването на Европейския съюз към Истанбулската конвенция следва да продължи, защото този акт ще позволи по-добро координиране на политиките в тази област между различните институции на ЕС и обмена на добри практики. Той  ще насърчи и сътрудничеството между държавите-членки за целите на борбата с насилието над жени\" , каза още министър Цачева и отбеляза, че по време на Българското председателство на Съвета на Европейския съюз ще се работи активно в тази посока. ", "date": "2018.01.29", "title": "Цачева: Нужно е подобряване на практическото прилагане на законодателството за защита  на жертвите на престъпления"}
{"url": "http://www.cross.bg/donchev-takiva-iztukna-1566528.html", "text": "/КРОСС/ \"Четохте ли текста на Конвенцията? Появи ли ви се желание да облечете рокля и да обуете копринени чорапи? Няма такива текстове в Истанбулската конвенция\". С тези въпроси и отговори вицепремиерът Томислав Дончев коментира в сутрешния блок на БТВ горещата тема в последните седмици за Истанбулската конвенция.„Никъде не пише за трети пол\", изтъкна той и допълин:„Социален стереотип е мъжът да цепи дърва, а жената да прави баница\" поясни вицепремиерът. В споровете по конвенцията той вижда „рециклирани тези\". „Факт е, че се появиха съмнения относно конвенцията. Щом има подобни съмнения, нека позволим обществото да проведе нужния дебат, за колкото време е нужно. Аз си мисля, че основните групи, които излъчват страхове, се делят на такива, които имат реални страхове, такива, които откровено злоупотребяват със ситуацията. Нека да тече дискусия, колкото време е необходимо, нищо на инат\", каза още Дончев.По случая с насилието в центъра от семеен тип „Хризантема\" в Габрово текат проверки на няколко служби и всеки замесен, включително всеки, който е проявил нехайство, ще си носи отговорността, допълни Томислав Дончев по другата тема, която развълнува обществото в последните дни.„Със сигурност това означава освобождаване от работа, но отговорността не свършва дотам. Тя бива и административна - доколкото разбрах няколко души вече са получили актове. Разбира се, ако се докаже, се носи и наказателна отговорност\", каза Дончев, който е и бивш кмет на Габрово.„Очевидно на ниво персонал е имало проблем. Самият факт, че някой е извършил насилие, друг е снимал, предполага, че най-малко още един човек е знаел и не е казал. Каква е технологията на информиране - кога, в чии ръце са се озовали тези записи, ще разберат служби и прокуратура, добави Дончев.„Голямата задача тук е грижата за деца, изтъкна той. Ако не ме лъже паметта 11 или 12 от 13-те души персонал на центъра са освободени. Ако се освободят наведнъж толкова много социални работници, психолози, работата им веднага трябва да бъде поета от друг, а това не е лесна задача, защото тези деца са изключително сензитивни, включително по отношение на смяна на хората около тях\", каза още Дончев.„Този случай трябва да бъде разплетен докрай и да бъдат извлечени всички поуки\", изтъкна той.По думите му „една малко по-задълбочена проверка във всички подобни институции няма да е излишна\". ", "date": "2018.01.29", "title": "Дончев: Четохте ли Истанбулската конвенция? Поискахте ли да си облечете рокля и да обуете копринени чорапи"}
{"url": "http://www.cross.bg/simeonov-zayavi-nyama-1566529.html", "text": "/КРОСС/ Вицепремиерът Валери Симеонов отново изрази недоволството от липсата на кадри на „Обединени патриоти\" в управлението на основните енергийни структури на държавата, защото \"съгласно политическото споразумение, което е сключено с ГЕРБ в началото на мандата, е трябвало да има пропорционално участие на кадри и на двете политически сили\".„Защото отговорността е обща\", заяви Симеонов пред БНТ.По думите му ОП няма никакво участие в дружествата в енергетиката с три много скромни изключения.Симеонов заяви, че нямало да постави този въпрос, ако не е научил по думите му за \"скандално назначение в Енергийния системен оператор (ЕСО)\".„Променен е управителният съвет в ЕСО, който трябва в предстоящ период да усвои около 500 млн, (150 млн. от които са от Европейската банка за възстановяване и развитие) за разширяване на мрежата, за студения резерв на ТЕЦ-овете и за далекопровода България - Гърция.Изведнъж се сменя целият борд на директорите. Да, изтекъл му е мандата, но без всякакво съгласуване с коалиционните партньори и това предизвика реакцията. Там се поставят лица, които меко казано са компрометирани\", заяви вицепремиерът.Симеонов твърди, че е подал сигнал в Прокуратурата за една \"изключително криминална сделка\" за купуването на 2 млн. и 400 хиляди тона варовик за нуждите на ТЕЦ „Марица Изток 2\".Той отново обясни, че ОП нямат поглед върху нито едно от енергийните дружества.Симеонов пак повтори, че на концесионната зона от 2% от Пирин, ще се разреши построяването само на един лифт.\"Нищо друго. Така че нямаме никакво основания за притеснения. Продължават да се разпространяват лъжи, че ще се строяло върху 46 % от територията. Пълни глупости. Това е забранено, както от Закона за защитените зони, така и от Плана за управление и от този, който променихме също е забранено. Всякакво строителство, освен за водохващане на тази територия\", допълни Симеонов.Той препоръча на коалиционните партньори от ГЕРБ окончателно да оттеглят Истанбулската конвенция, но пък бе категоричен, че тя няма да обърне управлението.„Истанбулската конвенция няма да обърне правителството. Това е документ, който няма да бъде приет в Народното събрание. На първо място заради нашата съпротива. Няма да бъде приета и от опозицията, с изключение на ДПС\", обяви Симеонов  и поясни, че ако Конвенцията влезе в парламента, битката ще е за няколко гласа.„Препоръчвам на ГЕРБ да оттегли Истанбулската конвенция. Трябва да има дебат. В документа има 95% полезни неща.Това е документ, който се приема или не се приема. В член 78 се допускат резерви, но те не са тези резерви по членовете, които касаят определението за джендър, за образователните материали. Не сме съгласни това да влиза в образователната система\", каза Симеонов. Според него в българския народ стереотипите са разчупени. По отношение на мъжките и женските роли и професии Симеонов заяви: „Човек като види зор като мене, се научава и да готви.\"„Има неточност на превода. Конвенцията трябва да се обсъди по-мащабно. Не мисля, че това трябва да се реши веднага\", заяви вицепремиерът. ", "date": "2018.01.29", "title": "Симеонов пак се оплака от ГЕРБ заради липсата на патриоти в управлението на енергетиката"}
{"url": "http://www.cross.bg/pishe-leva-biznes-1566516.html", "text": "/КРОСС/ \"Прокуратурата изпусна 591 осъдени престъпници\", информира \"Сега\" на първа страница. Бягат дори тези, които сключват споразумения в съда. Данните са от проверка на изданието, някои от осъдените се издирват вече 19 години. \"Прокуратурите, които представиха данни, се броят на пръсти\", подчертава \"Сега\". Седем от всеки сто престъпници се разхождат на свобода.\"Още 73 милиона лева хвърлени на вятъра\", държавата продължава да субсидира доказано неефективна заетост, пише \"Земя\". Дори Министерството на труда признава, че държавните програми за раздвижване на пазара на труда не водят до особен успех в дългосрочната заетост. За 2018 година обаче отново са предвидени средства по подобни програми, пише вестникът.\"Посред зима, цената на дървата за отопление се повишават с 20 лева на кубик от горското стопанство до склада\", информира \"Монитор\". Много от отопляващите се с твърдо гориво вече предпочитат пелети, които са по-екологично чисти и по-калорични.\"Цяло чудо е, че българите са добре лекувани\", коментира, в интервю за \"Труд\", главният секретар на Българския лекарски съюз, д-р Стоян Борисов. Той разказва, че положението в малките общински болници е трагично.В интервю за \"Дума\", депутатът от БСП, д-р Анелия Клисарова, коментира нехайството на държавата към общинските болници. Тя подчертава, че общинското здравеопазване е стратегическо за националната сигурност.В лична позиция, главният редактор на \"24 часа\" Борислав Зюмбюлев анализира: \"Грешките в здравната система са в началото, конструирана е неправилно\".Страната ни изостана с 11 места в класацията за правене на бизнес, подчертава финансистът Димитър Чобанов в \"Труд\". В анализа за най-важните процеси в българската икономика през 2017 година, той отбелязва, че е започнало възстановяване на инвестициите.\"Монитор\" разказва за нов вид бизнес - все повече жилища се наемат с дългосрочни договори за по хиляда лева  месечно, след което се преотдават, също дългосрочно. Печалбата е от 50 до сто процента, показва проверка на вестника.\"Депутат започва акция в защита на малкия и среден бизнес от бюрокрацията\", съобщава \"24 часа\". Петър Кънев от БСП ще пита председателя на енергийния и воден регулатор защо енергодружествата бавят шест месеца включването към тока.\"Шефове дават бонуси, ако доведеш нов колега\", пише \"Стандарт\". Получаваш хиляда лева, ако осигуриш нов работник в така наречените колцентрове, концентрирани в София. Най-търсени са хората, които знаят чужди езици, различни от английския.Януари е най-тежък месец, особено след дългите празници, констатира \"Телеграф\". Залагаме подаръците като бижута и компютри, за да си платим сметките, сред които и взетите бързи кредити. На челно място сме в Европейския съюз по лоши заеми, допълва вестникът.На форума в Давос отчетоха, че икономическите механизми възнаграждават най-богатите, а работниците обедняват, пише \"Стандарт\". 82 на сто от богатството по света е в джоба на 1 процент от хората.", "date": "2018.01.29", "title": "Акценти в печата"}
{"url": "http://www.cross.bg/polychi-shiiiran-grami-1566513.html", "text": "/КРОСС/ Бруно Марс и Ед Шийран са големите победители на тазгодишните награди \"Грами\", раздадени в Ню Йорк тази нощ, предава БТВ.На церемонията в \"Медисън Скуеър Гардън\" Бруно Марс бе удостоен с шест награди „Грами\", включително в категориите за най-добър R&B албум на годината (за \"24K Magic\"), както и за най-добра песен (за \"That's What I Like\").26-годишният Шийран получи две статуетки - за най добър поп албум и за най-добро поп изпълнение за хита си \"Shape of You\".Канадската певица Алесия Кара е тазгодишното откритие на годината и получи наградата в категорията най-добър нов артист.А Ленард Коен получи посмъртно наградата „Грами\" за най-добро рок изпълнение.Рапърът Джей-Зи не получи нито една от наградите „Грами\" в осемте категории, в които бе номиниран и реши да не пее на церемонията.Гостите на церемонията преминаха с бели рози по червения килим. Десетки звезди изразиха солидарност с движенията срещу сексуалния тормоз - \"Time`s Up\" и \"MeToo\".", "date": "2018.01.29", "title": "Бруно Марс и Ед Шийран са големите победители в наградите \"Грами\""}
{"url": "http://www.cross.bg/kipur-glasovete-finlandiya-1566512.html", "text": "/КРОСС/ Президентски избори се проведоха в две страни от Европейския съюз - Финландия и Кипър.Финландският държавен глава Саули Нинистьо си осигури нов шестгодишен мандат, след като спечели 64% от гласовете на изборите. Съперникът на Саули Нинистьо - Пека Хаависто призна поражението си. Тя остана втора във вота с едва 11% от гласовете.Президентът на Кипър - консерваторът Никос Анастасиадис спечели първия тур на президентските избори и ще се изправи срещу кандидата на левицата Ставрос Малас на балотаж след седмица. Според окончателните резултати от преброяването, Анастасиадис е получил 35% от гласовете срещу 30% за съперника му. ", "date": "2018.01.29", "title": "Финландия преизбра президента си, в Кипър ще има балотаж"}
{"url": "http://www.cross.bg/stydenti-yniversitet-meditzinskiya-1566515.html", "text": "/КРОСС/ Едно от обвиняемите лица за незаконен прием на студенти с фалшиви документи в Медицинския университет в София е отправило сериозна заплаха към разследващия екип на прокуратурата. Това каза за БНТ говорителят на главния прокурор Румяна Арнаудова.Екипът се състои от двама прокурори, трима следователи, подпомагани от агенти на ДАНС и ГДБОП. Заплахата била \"Ще плачете с кървави сълзи.\"По думите на Арнаудова разследващите ще подготвят писмен доклад за това поведение, което е възбудило основателен страх у екипа. Тя коментира, че не бива да се допуска подобно отношение към разследващите и ще бъдат предприети действия от страна на главния прокурор за недопускане на подобни случаи.Говорителят на главния прокурор потвърди, че като ръководител на организираната престъпна група е обвинен бившият ректор на учебното заведение проф. Ваньо Митев.„Обвиненията, които са повдигнати от специализираната прокуратура, са за ръководене на едно лица и за участие на всички останали петима в престъпна група. Разследването към този момент има две основни направления. Едното е към незаконен прием на чуждестранни студенти, която дейност поставя заплаха за националната сигурност на Република България, затова разследването се води от специализирана прокуратура. Второто направление, по което се събират доказателства, е дейността на ръководни служители на Медицинския университет, касаещи безстопанственост при изпълнение на обществени поръчки\", коментира Румяна Арнаудова, прокурор във ВКП, ръководител на отдел „Противодействие на корупцията, организираната престъпност и тероризма\" и говорител на главния прокурор..Тя  каза още, че до момента досъдебното производство е над 200 тома като е започнало още през септември.„Установихме, че документите, които са били предоставени на Медицинския университет , са били подготвяни от членовете на организираната престъпна група и е послужило за вписването им. Лицата са основно от арабски произход, за тях е установено, че дори не владеят английски език. Най-сериозен индикатор за това, че нещо не е наред, е фактът, че по-голямата част от тези студенти не са открити на адресите, които фигурират, т.е това са абсолютно мними студенти, които използват този канал, за да навлязат на територията на Република България. Получавайки статут на редовни студенти, те получават статут на временно пребиваващи. Този канал би могъл да бъде използван и за целите на терористична заплаха\", допълни Арнаудова.Както вече е известно специализираната прокуратура повдигна обвинение на шестима души за незаконен прием на студенти с фалшиви документи в Медицинския университет в София. По неофициална информация като ръководител на организираната престъпна група е обвинен бившият ректор на учебното заведение проф. Ваньо Митев. На обвиняемите е определена мярка за неотклонение парична гаранция от по 200 хил. лв за всеки от тях. Седмица по-рано при акция на ГДБОП бяха иззети документи и отведени за разпит служители на университета.По данни на прокуратурата организираната престъпна група е действала 2015- 2017 година. Чрез фирма посредник са набирани желаещи да станат студенти. След това са били записвани с фалшиви документи, а изпитите им се уреждали от длъжностни лица в Медицинския университет. Приемането по този начин е струвало между 40 000 - 50 000 евро. До момента са установени над 20 чуждестранни студенти, приети чрез престъпната схема. ", "date": "2018.01.29", "title": "\"Ще плачете с кървави сълзи\", заплашвал един от арестуваните за схемата в Медицинския университет"}
{"url": "http://www.cross.bg/dekemvri-grazhdani-godina-1566542.html", "text": "/КРОСС/ Пътуванията на български граждани в чужбина през декември 2017 г. са 459.2 хил., или с 15.6% над регистрираните през декември 2016 година (фиг. 1). Увеличение на пътуванията на български граждани в сравнение със същия месец на предходната година е отчетено към Турция - с 18.6%, Сърбия - със 17.3%, Гърция - с 14.7%, Румъния - с 10.8%, Австрия - с 10.4%, бившата югославска република Македония - с 10.0%, Германия - с 8.5%, Италия - с 6.3%, и други. Същевременно намаляват пътуванията към Руската федерация - с 32.5%, Украйна - с 22.3%, Швейцария - с 20.0%, и други, показва изследване на Националния статистически институт.В сравнение с декември 2016 г. e регистрирано увеличение при пътуванията по всички наблюдавани цели: с цел почивка и екскурзия - с 42.2%, със служебна цел - с 11.4%, и с други цели - с 6.3%. Най-голям относителен дял от общия брой пътувания на български граждани в чужбина през декември 2017 г. формират пътуванията с други цели (гостуване, обучение, посещение на културни и спортни мероприятия) - 49.1%, следвани от пътуванията с цел почивка и екскурзия - 27.6%, и пътуванията със служебна цел - 23.3% (фиг. 2).През декември 2017 г. най-голям брой пътувания на български граждани са осъществени към: Турция - 103.4 хил., Гърция - 86.7 хил., Германия - 39.2 хил., Сърбия - 32.8 хил., Румъния - 32.2 хил., бившата югославска република Македония - 30.5 хил., Италия - 17.1 хил., Австрия - 15.2 хил., Испания - 11.1 хил., Обединеното кралство - 10.2 хиляди (фиг. 3). През декември 2017 г. посещенията на чужденци в България са 596.1 хил., или с 12.2% повече в сравнение с декември 2016 година (фиг. 4). Регистрирано е увеличение при всички наблюдавани цели: с други цели (вкл. гостувания и транзитни преминавания) - с 13.3%, с цел почивка и екскурзия - с 12.3%, и със служебна цел - с 9.7%. Транзитните преминавания през страната са 23.3% (138.9 хил.) от всички посещения на чужденци в България.От общия брой чужденци, посетили България през декември 2017 г., делът на гражданите от Европейския съюз е 55.8%, или с 13.0% повече в сравнение със същия месец на предходната година. Увеличават се посещенията на граждани от Италия - с 32.7%, Германия - с 18.7%, Обединеното кралство - с 15.4%, Гърция - с 15.1%, Румъния - с 4.2%, и други. Същевременно намаляват посещенията на граждани от Хърватия - с 21.2%, Испания - с 12.7%, Чешката република - с 0.6%, и други.Увеличават се и посещенията на граждани от групата „Други европейски страни\"  - с 10.0%, като най-голям е ръстът на посещенията на граждани от Турция - с 13.5%.През декември 2017 г. преобладава делът на посещенията с други цели - 46.4%, следвани от посещенията с цел почивка и екскурзия - 35.1%, и със служебна цел - 18.5% (фиг. 5).Най-много посещения в България през декември 2017 г. са реализирали гражданите от: Румъния - 126.1 хил., Гърция - 108.3 хил., Турция - 94.8 хил., бившата югославска република Македония - 45.1 хил., Сърбия - 43.9 хил., Германия - 20.5 хил., Украйна - 15.5 хил., Израел - 10.9 хил., Обединеното кралство - 10.4 хил., Италия - 10.3 хиляди (фиг. 6).  ", "date": "2018.01.29", "title": "Голям скок на пътуванията на българи в чужбина през декември"}
{"url": "http://www.cross.bg/vsichki-rysiya-nilov-1566518.html", "text": "/КРОСС/ В Държавната дума на Руската федерация разработват законопроект, който предвижда собствениците на огнестрелно оръжие в страната да бъдат задължени да носят специални жилетки или опознавателни знаци. Това заяви вицепредседателят на парламентарната фракция на партията „Справедлива Русия\", който е и автор на инициативата - Олег Нилов, предава РИА „Новости\", цитирана от „Фокус\".Съгласно думите на депутата, ако бъдат приети, нововъведенията ще засегнат всички притежатели на огнестрелни оръжия в Русия, включително на ловни и травматични. По официални данни техният брой е до осем милиона души.„Веднъж взел пистолет със себе си, този човек трябва да бъде обозначен, за да знаят всички около него за този факт, за да го видят полицаите и служителите от силите за сигурност, които във всеки един момент може да проверят дали той отговаря на изискванията\", поясни Нилов. ", "date": "2018.01.29", "title": "Въвеждат опознавателни жилетки за всички, които притежават оръжие в Русия"}
{"url": "http://www.cross.bg/sedmitza-hilyadi-kantardzhiev-1566519.html", "text": "/КРОСС/ „За четвъртата седмица на тази година имаме стациониране на броя на болните, затова вече може да кажем, че сме достигнали пика на грипа, който предвидихме преди месеци, че ще е в края на месец януари\". Това заяви в БНТ \"Денят започва\" проф. Тодор Кантарджиев, директор на Националния център по заразни и паразитни болести.„Около 121 хиляди са били болните през последната седмица\", коментира още той.„Дали ще е рязък спадът на заболеваемостта, ще стане ясно следващата седмица\", обясни проф. Кантарджиев.„Първата седмица бяха 40 хиляди, втората седмица около 100 хиляди, 139 хиляди третата седмица и сега към 120 хиляди - известно стациониране и спадане, което другата седмица ще може да кажем дали ще доведе до спад и вече отмиране на епидемията\", каза още той.„В Националната референтна лаборатория на Центъра по заразни и паразитни болести за месец януари са били изследвани 772 материала, от които 273 са положителните проби. ОТ тях около 240 са от групата Б - \"Ямагата\", коментира проф. Кантарджиев.Той изрази надежда, че случаите на грип ще намаляват.", "date": "2018.01.29", "title": "Проф. Кантарджиев: Достигнахме пика на грипа"}
{"url": "http://www.cross.bg/bileti-posochi-purviya-1566520.html", "text": "/КРОСС/ Вчера (28 януари), в първия ден от въвеждането на зелените билети като мярка срещу замърсяването на въздуха в София, са продадени между 18 и 20 хил. билета, отчете столичният зам.-кмет по транспорта Евгени Крусев в сутрешния блок на БТВ „Тази сутрин\".По думите му зелените билети не са свършили, каквито сигнали имаше.„Възможно е на отделни шофьори в градския транспорт те да са свършвали, но са били зареждани в хода на деня, каза Крусев и добави, че са отпечатани 100 хил. зелени билета. Още след първия призив на Общината да се ползва градският транспорт средно дневно са продадени около 4000 - 5000 еднократни билети за пътуване в повече. За зелените билети ни трябва още малко време, за да направим съответните разчети и сравнения\", посочи той.Според него обаче увеличението на пътниците в градския транспорт ще е безспорно. Решението за въвеждане на зелен билет вчера беше взето на база съответните анализи за предходни дни и прогноза за следващи дни, посочи зам.-кметът.Прогнозите се правят след анализ на данните от сензорите на Министерството на околната среда и водите, които следят ежечасно обстановката. Отделно Столичната община има разработена система и с БАН, която прогнозира на база климатичните прогнози. Когато се съпоставят тези две прогнози, се взема съответното решение за активиране на отделните мерки. За една от мерките, предвидени от Общината - ограничаване навлизането на превозни средства в централната градска част, Крусев посочи, че в краткосрочен план е предвидено обособяването на буферни паркинги в периферията на столицата до основни пътни артерии. По-устойчивата мярка е изграждането на буферните паркинги покрай метростанциите - „навсякъде в крайните станции, където това е възможно, се изграждат буферни паркинги\", посочи той. ", "date": "2018.01.29", "title": "Между 18 000 и 20 000 зелени билета са продадени в първия ден от въвеждането им"}
{"url": "http://www.cross.bg/bezhantzi-germaniya-gurtziya-1566511.html", "text": "/КРОСС/ Германия завършва приема на бежанци от Италия и Гърция съгласно квотната система на Европейския съюз за препразпределение на търсещите убежище, съобщава националният ежедневник Die Welt, като се позовава на Министерството на вътрешните работи на ФРГ.Страните от Общността договориха квотната система за прием на бежанци през 2015 г. Тя предвиждаше Германия да приеме 27 хил. души на своя територия, но на практика в страната пристигнаха 10 265 кандидати за убежище - 4894 души от Италия и 5371 души от Гърция.Причината за разликата в предвидения и реалния брой на приетите бежанци е свързана с това, че голяма част от търсещите закрила не са имали основания за получаване на хуманитарен статут на закрила, поясняват от редакцията, цитирана от „Фокус\". Програмата на Брюксел предвижда прием на онези кандидати, чиито шансове за убежище превишават 75%.И все пак - Германия е приела на територията си най-голям брой бежанци от страните от ЕС. По данни на изданието, към настоящия момент в Гърция няма търсещи убежище, които може да разчитат на установяване в Германия. В Италия реален шанс за получаване на закрила в Германия имат около три хиляди кандидати. От приведените данни става ясно, че през декември 2017 г. ФРГ е приела 503-ма бежанци от Италия и 39 от Гърция, а през първия месец от новата година от двете страни са пристигнали едва осмина търсещи убежище. ", "date": "2018.01.29", "title": "Германия приключва с приема на бежанци от Италия и Гърция"}
{"url": "http://www.cross.bg/srok-dvizhenieto-ogranicheno-1566510.html", "text": "/КРОСС/ Информация за състоянието на републиканските пътища към 05:30 ч. за 29.01.2018 г.І. МЕТЕОРОЛОГИЧНА ОБСТАНОВКА:Температурите са в интервала от - 10 до + 8°.Времето над страната е ясно. Слаб вятър духа в областите Враца, Добрич, Разград, Русе, Силистра, Смолян, София, Търговище и Шумен.Пътните настилки са предимно сухи, на места мокри, а по усойните и планински райони частично заледени, но обработени - проходими при зимни условия.ІІ. СЪСТОЯНИЕ НА АВТОМАГИСТРАЛИТЕ:АМ „Тракия\": няма ограничения.АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС. Срок: целогодишно; - „Златишки\" - затворен за всички МПС. Срок: целогодишно;- „Троянски\" - затворен за всички МПС.- „Айтоски\" - отворен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - забранен за МПС над 10 т. Срок: целогодишно;- „Дюлински\" - забранен за МПС над 3,5 т. Срок: целогодишно;- „Пампорово\" - забранен за МПС над 3,5 т. Срок: целогодишно; - „Петрохан\" - забранен за МПС над 12 т;- „Твърдишки\" - забранен за МПС над 10 т. Срок: целогодишно;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София - Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София.Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция „Петрол\"/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради довършителни дейности от ремонт. Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 31.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.;ОПУ-Пазарджик: Временно са въведени следните ограничения за движение на МПС:Път III-842: Движението по път по път III-842 Юндола - Белово е ограничено за МПС над 12 т. с ремаркета и полуремаркета. Обходен маршрут: Белово-Варвара-Велинград-Юндола.Път III-843: Движението по път III-843 Велинград - Сърница е ограничено за МПС над 12 т. с ремаркета и полуремаркета поради снегопочистване. Срок до 29.01.2018 г.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-5802: Движението по път III-5802 Тополово - Леново - Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.ОПУ-Сливен:Временно са въведени следните ограничения за движение на МПС: няма ограничения.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-843: Временно е ограничено движението по път ІІІ-843 Доспат - Сърница за МПС над12 т., с ремаркета и полуремаркета поради снеговалеж за снегопочистване. Срок до 29.01.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път III-3009: Движението по път III-3009 Правец - Етрополе се ограничава за МПС над 12 т поради обилен снеговалеж.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.  ", "date": "2018.01.29", "title": "Актуалната пътна обстановка за 29 януари"}
{"url": "http://www.cross.bg/svobodata-pravish-vsichko-1566506.html", "text": "/КРОСС/ Свободата е право да правиш всичко, което не накърнява правата на другите.Ан Робер Жак Тюрго ", "date": "2018.01.29", "title": "Свободата е право да правиш всичко, което не..."}
{"url": "http://www.cross.bg/ybiti-dyshi-ataka-1566507.html", "text": "/КРОСС/ Само два дни сле кървавия атентат в Кабул, при който загинаха над 100 души, отново атака в столицата на Афганистан.Най-малко 5-има войници бяха убити, а други 10 - ранени, след като рано тази сутрин екстремисти нападнаха военната академия в Кабул.Първи входа на академията е атакувал атентатор самоубиец, като след него други четирима въоръжени бойци са щурмували комплекса. Трима от терористите след това са били ликвидирани, а един е бил арестуван жив.\"Ислямска държава\" пое отговорност за нападението.„Батальон на афганистанската армия бе атакуван сутринта... Двама нападатели се взривиха, други двама бяха убити от нашите сили, а един е задържан\", заяви военният говорител Давлат Вазири, като посочи че нападението е приключило. От нападателите били иззети гранатомет, два автомата \"Калашников\" и жилетка с експлозиви.Атаката бе срещу казарма на батальон от сухопътните сили край военната академия „Маршал Фахим\", където се обучават старши офицери и която първоначално бе посочена за мишена. Нападателите не успели да проникнат в силно охранявания периметър на батальона в западните покрайнини на Кабул.Свидетели заявили, че чули няколко експлозии и стрелба около 5 часа местно време. След това силите за сигурност блокирали района и пътищата към него.Това е третата голяма атака в афганистанската столица в последните дни. В събота при експлозия на линейка бомба бяха убити най-малко 103-ма души и 235 ранени. А при щурм на хотел „Интерконтинентал\" вечерта на 19 януари, продължил 12 часа, бяха убити най-малко 25 души, повечето чужденци. Талибаните поеха отговорност за двете нападения.При талибанска самоубийствена бомбена атака през октомври 2016 г. бяха убити 15 афганистански обучаеми, пътуващи за академията „Маршал Фахим\".Последният удар на „Ислямска държава\" в Афганистан бе в сряда миналата седмица, когато при нападение срещу комплекс на британската благотворителна организация „Спасете децата\" в източния град Джелалабад бяха убити 5-има души и 26 ранени.", "date": "2018.01.29", "title": "Отново терористична атака в Кабул"}
{"url": "http://www.cross.bg/rozhdenitzi-na-yanyari-1566509.html", "text": "/КРОСС/ Ася Михайлова, бивш депутатГеорги Гроздев, писател и издателПроф. Жени Захариева, пианистка и педагожкаНикола Тиков, член на УС на \"Заводски строежи\" АДОлег Недялков, банкер, основател на ОББ и \"Доверие обединен холдинг\"Рафи Бохосян, певецПроф. Светозар Донев, режисьор, дългогодишен директор на ДМТ \"Стефан Македонски\" и Софийската операПроф. Спартак Паскалевски, художник и изкуствоведТатяна Захова, актрисаТодор Чонов, поетПроф. Греди Асса, художник  ", "date": "2018.01.29", "title": "Рожденици на 29 януари"}
{"url": "http://www.cross.bg/tema-zhivo-kolko-1566508.html", "text": "Тема: Послания, скрити в чорапите. Какво ни казват лидерите с облеклото си?Тема: Какво разкри прокуратурата в Медицинския университет - на живоТема: Грипът превзема нови области. Как да се преборим?Тема: Грипна ваканция и пропуснати уроци. Как ще наваксат учениците?Тема: Какво дишаме - дискусия с общински съветници. И още: какви са стойностите на замърсяването в понеделник сутрин?Тема: Вицепремиерът Валери Симеонов за патриотите и власттаТема: Българската звезда Радослав Янков след Световната купа по сноуборд - специално за БНТТема: БТР с нов албум след години мълчаниеТема: Има ли скрити капани в Истанбулската конвенция и защо управляващите се отказаха от приемането й? В студиото, вицепремиерът Томислав ДончевТема: Какво показва проверката на прокуратурата по скандалния случай с насилието в габровския дом „Хризантема\" - коментар на Румяна Арнаудова, говорител на главния прокурорТема: Какъв въздух дишаха столичани през почивните  дни и колко души се възползваха от „зеления билет\" в градския транспорт - коментар на експертиТема: В рубриката „Чети етикета\": Колко храна изхвърляме от домашния си хладилник и как да пазаруваме най-изгодно?Тема: Колко пари бяха събрани за лечението на малката Натали от Бургас и какви хора откликнаха на призива за помощ?Тема: На живо от Враца: Училища на протест. Защо просветното министерство съкращава профилираните паралелки?Тема: Назначава ли БДЖ железничари, само за да играят футбол и потъват ли в бездънна яма хиляди левове за ремонти на влакове?  След разследването на Марин Николов - ръководството на холдинга отговаряТема: Петокласник удари шамар на учителката си, брат му - нападна охраната. На живо от Царево - преподавателите излизат на протестТема: Как чужденци са приемани да учат медицина без средно образование, но с рушвет. Говори ПрокуратуратаТема: Надзиратели от цялата страна на протест за по-високи заплати и условия на трудТема: Кои са най-опасните пътища с най-много жертви и катастрофи у нас?Тема: Колко души си пътуваха със \"зелен билет\" в София и адекватни ли са мерките за справяне с мръсния въздух?Тема: Как личните данни на полицаи попаднаха в ръцете на човека, когото са разследвали, а той ги публикува в интернет и започна да ги заплашва?Тема:\"Пълен абсурд\" с Румен Бахов - жена на 86 години с изкуствена става прави шпагат и се занимава с йогаТема: На живо от снимачната площадка преди началото на снимките за новия сезон на \"Откраднат живот\"  ", "date": "2018.01.29", "title": "В сутрешните блокове"}
{"url": "http://www.cross.bg/chasa-provede-deloto-1566504.html", "text": "/КРОСС/ ***София. От 17.00 часа в Националния исторически музей държавният глава Румен Радев ще даде традиционния за началото на годината прием за ръководителите на дипломатическите мисии, акредитирани в България.***София.От 10.00 часа в зала 3 на НДК министърът за Българското председателство на Съвета на ЕС Лиляна Павлова, министърът на транспорта, информационните технологии и съобщенията Ивайло Московски и Венцислав Караджов, председател на Комисията за защита на личните данни ще открият експертна конференция по повод влизането в сила на Общият регламент за защита на личните данни - General Data Protection Regulation (GDPR).***Враца.От 11.45 часа министърът на околната среда и водите Нено Димов ще проследи напредъка в изпълнението на „Интегриран проект за воден цикъл на град Враца- II-ра фаза\".***София.От 13.00 часа министърът на транспорта, информационните технологии и съобщенията Ивайло Московски и министърът на регионалното развитие и благоустройството Николай Нанков и вицепремиерът и министър на строителството, транспорта и инфраструктурата на Сърбия Зорана Михайлович ще дадат съвместен брифинг в зала 3, в сградата на Министерство на транспорта, информационните технологии и съобщенията.***София. От 07.30 часа, пред входа на Софийски районен съд, служителите на затвори и арести ще излязат с искане за достойни трудови възнаграждения и по-добри условия на труд.***Търговище.От 11.00 часа председателят на Народното събрание Цвета Караянчева ще участва в тържественото честване на 140 години от Освобождението на Търговище. Тя ще присъства на ритуала по издигане на знамена на площад „Свобода\", а след това ще се включи в шествието до Морената и в церемонията по поднасяне на цветя и венци в памет на загиналите за свободата на Търговище, където ще произнесе слово.***София. От 09.30 часа 31-ви състав на Софийски градски съд ще заседава по делото срещу Димитър Д. (чл. 78А, чл. 325 ал.1 НК по реда на чл.375 НПК).***София.От 10.00 часа 9-и състав на Специализирания наказателен съд ще заседава по делото срещу Гроздан Т., Иван П. и др., на които са повдигнати обвинения за организиране и ръководене на организирана престъпна група.***София.От 10.00 часа 12-и състав на Специализирания наказателен съд ще заседава по делото срещу Гриша Г., Данаил Г. и др., на които са повдигнати обвинения за организиране и ръководене на организирана престъпна група.***София.От 10.00 часа 16-и състав на Специализирания наказателен съд ще заседава по делото срещу Иван И. Дилян И. и Милен Д., на които са повдигнати обвинения за организиране и ръководене на организирана престъпна група.***София. От 10.30 часа, в УниКредит Булбанк (пл. „Св. Неделя\" 7) ще се проведе пресконференция на тема: „Дигитализация на банковия бизнес и ефектите за клиентите\".***София.От 11.00 часа 7-и състав на на Специализирания наказателен съд ще заседава по делото срещу Пламен М., Анета Г. и Женя Г., на които са повдигнати обвинения за образуване и ръководене на организирана престъпна група.***София. От 11.00 часа в сградата на ГДБОП (бул. „Цариградско шосе\" 133А) ще се проведе пресконференция, на която ще бъде представена системата „AMBER Alert - изчезнало дете\". AMBER Alert - изчезнало дете\" представлява система, свързана с приложението на Facebook, която дава възможност на правоохранителните органи да изпратят съобщение, съдържащо актуална снимка и информация за издирваното дете, до всички потребители на социалната мрежа, намиращи се в радиус от 200 км от локацията на изчезване.***София. От 11.00 до 12.00 часа в пресклуба на БТА ще се проведе представянето на ново международно изследване на WWF: „Национален парк \"Пирин\" може да осигурява поминък без необходимост от застрояване и сечи\".***София. От 13.00 до 16.00 часа СБАЛАГ \"Майчин дом\" организира безплатни консултации за пациенти по повод Европейската седмица за борба с рака на маточната шийка. Телефон за записване на часове: +359 2 9172 200.***София.От 13.30 часа 4-ти състав на Специализирания наказателен съд ще заседава по делото срещу Ценко Ч., Мартин Ч. и др., на които са повдигнати обвинения за образуване и ръководене на организирана престъпна група.***София.От 14.00 часа 15-и състав на Специализирания наказателен съд ще заседава по делото срещу Христо М., Филип Ч. и др., на които са повдигнати обвинения за образуване и ръководене на организирана престъпна група.***София. От 18.00 часа в Унгарския културен институт ще бъде открита изложбата „Адам Фекете - Adam Art\".***София. От 18.00 часа в Националния дворец на културата Ресторант „Лаура\" /бивш ресторант „Форум\", до вход А4/ ще се състои тържествено награждаване на лауреатите на наградите „Еврика\" за 2017 г. за постижения в науката и за най-добър млад мениджър, изобретател и фермер.***София. От 19.00 часа, психотерапевти от hOUR SPACE, (ул. Иван Вазов 38, София), организират първото публично събитие в рамките на своя целогодишен проект „Психотерапията е за всеки\", чиято цел е всеки месец през 2018 г. да предоставя качествена и достъпна информация за психичното здраве.***Асеновград.От 09.30 часа в зала на Районен съд-Асеновград ще се проведе заседание по делото срещу Ергин Т., обвинен в противозаконно присвояване на чужда движима вещ - тежкотоварен камион.***Асеновград.От 17.30 часа в Градската библиотека „Паисий Хилендарски\" ще се състои награждаването на победителите в Петия национален конкурс за любовна лирика „Наздравица за любовта\".***Бобов дол.От 09.30 часа пред сградата на затвора ще се проведе събрание на открито - протест на служителите на затвора в Бобов дол.***Бургас. От 18.00 часа, в изложбената зала на Дружеството на бургаските художници на ул. „Александровска\" 22, ще бъде открита юбилейна изложба на Енчо Рачев, който навършва 80 години.***Варна. От 09.00 до 11.00 часа в клуба на ГЕРБ (ул. „Г. Бенковски\" 1) народният представител Таня Петрова ще има приемен ден за граждани.***Варна.От 14.00 часа народният представител от ПГ „БСП за България\" проф. Анелия Клисарова ще се срещне с граждани в централата на БСП на ул. „Македония\" 33.***Варна.От 17.00 часа в Арт галерия „Папийон\" ще бъде представено 11-то издание на Международната графична изложба „Из колекциите\".***Дупница.От 13.30 часа в сградата на КНСБ ще се проведе приемна за шивачки от града с неизплатени заплати. В приемната ще участват юристи на КНСБ, представители на омбудсмана на Република България, „Инспекция по труда\" и НОИ.***Кърджали. От 15.00 до 15.30 часа пред Дома на културата ще се съберат работещи в сферата на училищно и детско здравеопазване, образование и социални дейности, които ще протестира срещу обявения бюджет на общината за 2018 г.***Кюстендил.От 11.00 часа от площад „Велбъжд\" до паметника на Ильо войвода ще започне тържествено шествие по повод 140 години от Освобождението на Кюстендил от османско робство.***Кюстендил.От 14.00 часа във Възрожденското училище ще се състои кръгла маса на тема „Ангелите на Освобождението\" по повод 140 години от Освобождението на Кюстендил от османско робство.***Кюстендил.От 18.00 часа в залата на читалище „Братство\" ще се състои празничен концерт, посветен на годишнината от Освобождението на Кюстендил.***Плевен.От 13.00 часа, в пресклуба на БТА-Плевен ще се проведе пресконференция на тема\" „Медицински университет - Плевен - 10 години център на роботизираната хирургия в България с пионер чл.-кор. проф. д-р Григор Горчев\".***Пазарджик. От 11.00 часа, в местността Юндола ще започне щафетата, част от държавното първенство по ски ориентиране.***Пловдив. От 09.00 часа, в зала 10 на Окръжен съд - Пловдив, ще се проведе съдебно заседание по делото срещу Венцеслав К., обвинен в двойното убийство на майка си и баща си.***Пловдив.От 09.00 часа пред сградата на Пловдивския затвор ще се състои протест на служителите с искане за по-високи заплати и по-добри условия на труд.***Пловдив.От 09.30 часа в зала 3 на Пловдивския районен съд ще се проведе заседание по делото срещу Иван И., обвинен в управление на автомобил в нетрезво състояние - 2,7 промила алкохол в кръвта.***Пловдив. От 12.00 часа Пресцентъра на ГС на БСП в Пловдив (ул. „Кръстю Пастухов\" 18) ППГОС на БСП - Пловдив ще даде пресконференция.***Пловдив.От 12.00 часа, в офиса на НФСБ на бул. „Шести септември\" ще се проведе пресконференция по актуални градски теми. Ще присъстват народният представител от „Обединени патриоти\" Славчо Атанасов, националният координатор на НФСБ и председател на НФСБ - Пловдив Костадин Гаров и други.***Раковски. От 10.00 часа, в сградата на общинската администрация, народният представител от ГЕРБ-Пловдив Младен Шишков ще проведе открита приемна за граждани на Раковски.***Русе. От 11.30 часа в зала „Княз Александър I\" на Регионалния исторически музей ще се проведе заключителна пресконференция по проект: Разработване и промоциране на съвместен културно-исторически туристически продукт: Маршрут „Римска граница на територията на трансграничния регион Румъния-България\".***Русе.От 14.00 часа официално ще бъде представен новият електробус, марка SOR, който ще бъде предоставен на \"Общински транспорт Русе\" АД за тестов период от два месеца със съдействието на Посолството на Чехия. Електробусът ще направи кратка обиколка на централната градска част, която ще започне от бул. „Липник\" и ще завърши пред Историческия музей. На събитието ще присъстват зам.-посланикът Ярослав Камас, Емил Кимак - представител на чешката марка и зам.-кметът по комунални дейности Наталия Кръстева.***Свищов. От 18.00 часа в салон на ПБНЧ „Еленка и Кирил Д. Аврамови - 1856\", ще се проведе церемония по награждаване на най-добрите спортисти на общината за 2017 г.***Стара Загора. От 11.00 часа, в пресклуба на БТА - Стара Загора ще се проведе пресконференция на лидера ПП „Български социалдемократи\" Георги Анастасов.***Стара Загора. От 18.00 часа в къщата музей „Гео Милев\" ще бъдат представени книги на Жени Костадинова. Събитието е по повод 123 години от рождението на поета и публицист Гео Милев.***Търговище.От 10.00 часа в пресцентъра на Областна администрация директорите на дирекциите „Бюро по труда\", „Инспекция по труда\" и „Социално подпомагане\" в Търговище ще дадат съвместна пресконференция.***Търговище.От 11.00 часа на пл. „Свобода\" ще се състои ритуал по издигане на знамената, който е част от честванията на 140 години от Освобождението на града. Председателят на парламента Цвета Караянчева ще се включи в шествието до Морената и в церемонията по поднасяне на цветя и венци в памет на загиналите за свободата на Търговище, където ще произнесе слово.***Търговище. От 14.00 часа в Захариевата къща, администрация на Регионален исторически музей - Търговище, на пресконференция ще бъде представен алманахът „Възкресение в зарево от пожари\".***Хасково. От 18.00 часа във фоайето на Областна администрация Хасково ще бъде открита благотворителна изложба на курса по фотография PHOTO SCHOOL.***Шумен. От 14.00 часа в зала 203 на общината кметът на община Шумен Любомир Христов ще има приемен ден.***Шумен. От 14.00 часа в стая 315 в сградата на Община Шумен приемен ден ще има председателят на Общинския съвет проф. Борислав Беджев. ", "date": "2018.01.29", "title": "Предстоящи събития в страната на 29 януари"}
{"url": "http://www.cross.bg/bulgariya-pruv-stranata-1566503.html", "text": "/КРОСС/1765 г. - Софроний Врачански завършва в Котел първия препис на История славянобългарска.1781 г. - Операта „Идоменей\" на Моцарт е показана за пръв път на парижка сцена.1795 г. - В САЩ е приет закон, който позволява приемането на американско гражданство едва след 5 години пребиваване в страната.1805 г. - Василий Каразин основава Харковският университет - в града, в който днес има 30 висши училища и 60 научни института.1845 г. - Най-известната творба на американския писател Едгар Алън По - поемата „Гарванът\" е публикувана във вестник „Ню Йорк Ивнинг Мирър\".1856 г. - Кралица Виктория (Обединено кралство) учредява най-високата военна награда на страната Кръст Виктория.1861 г. - Канзас става 34-я щат на САЩ.1866 г. - В румънския град Браила е организирано представление на пиесата на Добри Войников „Стоян войвода\".1878 г. - Освобождение на градовете Търговище и Кюстендил от османско владчество - последни на територията на Княжество България.1886 г. - Германският инженер Карл Бенц патентова първия автомобил с бензинов двигател.1889 г. - Избран е първият ректор на Висшето училище в София - Александър Теодоров-Балан.1896 г. - Американският физик Емил Грубе за първи път в света използва радиоактивно облъчване за лечение на рак.1899 г. - В Болшой театър се състои премиерата на балета „Спящата красавица\" от Пьотър Чайковски.1908 г. - Съставено е тридесетото правителство на България, начело с Александър Малинов.1916 г. - Първата световна война: Германия извършва първият боен полет на дирижабъл над Париж.1926 г. - В съветските учебни заведения е въведена задължителната военна подготовка.1944 г. - Втората световна война: САЩ пускат на вода най-големия си линеен кораб - Мисури (използван до 1992 г.).1949 г. - Великобритания официално признава Израел за независима държава.1959 г. - За пръв път на екрана се появява и едноименния анимационен филм на Уолт Дисни - „Спящата красавица (анимационен филм)\".1964 г. - Олимпийски игри: Открити са IX зимни олимпийски игри в Инсбрук, Австрия.1970 г. - Папа Павел VI за пръв път в историята на папството, провежда срещи с комунистически дейци.1978 г. - Швеция за първи път въвежда ограничения за производството на аерозоли, поради пагубното им влияние върху озоновия слой.1990 г. - Бившият държавен глава на България Тодор Живков е арестуван в обвинение за насилствена смяна на имената на българските турци и принуждаване към изселване.2000 г. - В казино в Лас Вегас е спечелена най-голямата досега сума от игрален автомат - 35 млн. долара.2002 г. - В своето годишно обръщение към Конгреса на САЩ, американският президент Джордж Уокър Буш описва „режимите, които спонсорират терора\" като „ос на злото\", в която той включва Ирак, Иран и Северна Корея. ", "date": "2018.01.29", "title": "29 януари в историята"}
{"url": "http://www.cross.bg/dimitriii-dimitur-kadiyata-1566505.html", "text": "/КРОСС/ Пренасяне мощите на свещеномъченик Игнатий БогоносецСв. Игнатий Богоносец, епископ АнтиохийскиЗаместникът на първия антиохийски епископ Еводий, знаменитият антиохийски свещеномъченик св. Игнатий Богоносец приел мъченическа съмрт през времето на император Траян (98-117 г.). Той бил разкъсан от зверовете в Римския цирк Максимус. Като пшеница той бил смлян чрез зъбите на зверовете и се превърнал в бял хляб за Бога, както предварително сам говори за себе си. Верни християни събрали с благоговение оглозганите му кости и ги върнали в неговия град, където \"за пръв път учениците бидоха наречени християни\" (Деян. ап. 11:26). Това станало през 107 година.Преди арабските мюсюлмани да заемат Антиохия в 637 г. светите му мощи били отново върнати в Рим, където почиват в църквата \"Св. Климент\". Тези две пренасяния на св. Игнатиевите мощи светата Църква възпоменава на днешния ден. Житие на св. мъченик Димитрий СливенскиСв. Димитрий Сливенски е роден в Сливен на 9 октомври 1818 година. Родителите му били бедни и благочестиви люде - баща му Иван и майка му Комна. След като осем години били бездетни, родил се Димитрий като плод на много вяра и молитва. Поради бедност той останал без образование и бил неграмотен, но поради постоянното посещение на храмовите богослужения и добрата си памет, той пеел прекрасно и наизуст много от църковните песни. След като умрели родителите му бедната им къщица се срутила и мястото било присвоено от съседите-турци. Той останал бездомен и се видял принуден да стане слуга. Бил среден на ръст, но хубавец, та работодателят му правел опити чрез синовете си да го отвлече от християнството и да го потурчи. Димитър смело заявявал, че Христос е от Бога изпратен, че е пострадал изкупително, възкръснал подир смъртта си, възнесъл се в небесата и всичко владее на небето и земята; а Мохамед е един прост и обикновен човек. В отговор на тия му думи турчинът силно пламнал от гняв, ударил му плесница и с ругателни думи го изгонил из дома си, без да му плати нищо за дотогавашната работа.Димитър се зарадвал, че така трябвало да напусне този нечестив дом и се хванал на друга работа, за да изкарва прехраната си. И много често се налагало да влиза в спор с турците по въпроса за вярата - християнска или мохамеданска, което стигало и до представителите на властта. В това време пристигнал нов турски кадия (съдия) от Одрин в Сливен, който според турските закони имал не само съдебна, но и върховна за областта административна власт. Димитър - нарочно бил повикан да прислужва при угощението, което местните бейове устроили в чест на новодошлия. Той бил наклеветен пред кадията, затова когато си свършил работата и се наканил да си отиде, кадията го задържал с намерение да го убеждава и насилва да стане мохамеданин. Димитър в отговор на убеждаванията и обещанията иронично заявил: \"Олур ба, ефендим\" (\"Бива, бе, господин съдия!\"). Турците взели сериозно тези думи и веднага един от тях се заловил да навие на главата му бяла чалма, каквато могъл да носи само правоверният мохамеданин. Но Димитър я хвърлил на земята и избягал, защото знаел, че това много ще озвери турците. Гонили го, търсили го по къщите на града, но напразно: Димитър осъмнал в една плевня на село Ичера, гдето прекарал скрит три денонощия гладен и жаден. Най-после го открива собственикът на плевнята, който като узнава станалото, дал му пари, цървули и хляб, и го изпратил на север да се спасява, защото тук за него вече нямало живот.През Разград Димитър отишъл в Русе и се явил при владиката, който го задържал в митрополията си няколко дни. След като го поучил достатъчно във вярата и подвига, дал му пари и го изпратил назад в Сливен, за да пострада мъченически на същото място, гдето станало отричането от Христа макар и на шега. Предал се на турската стража още в Жеравна, а в Сливен, когато го водели вързан в градското управление, той на всеки срещнат християнин се покланял и казвал: \"Простете ме, братя, аз се предадох на тези безбожни читаци, за да прославя нашата вяра!\" В затвора три дни подред той молил стражата да му повикат християнския свещеник игумен х. поп Стефан, обаче стражите не изпълнили молбата му. Свещеникът от своя страна правил опити да проникне до него в затвора, обаче властниците не му позволили.На първото съдебно заседание кадията му припомнил, че той открито обещал да смени вярата си, и сега като дошъл и сам се предал в ръцете им, това направил навярно с намерение да изпълни обещанието си. Св. Димитрий изслушал думите на кадията, извадил от пазвата си кръста, който русенският митрополит му подарил, показал го и рекъл, че той вярва в Бога, в Иисуса Христа, Който приел човешко естество и бил разпнат за нас на кръст. \"Не съм давал обещание да си меня вярата. Ако ли моите думи, казани на шега, вие сте взели за истина, тогава вие сте за съжаление. Аз съм християнин и в Името на Христа съм готов да претърпя всичко, което можете да ми сторите!\" Целунал кръста и го пуснал пак в пазвата си. Кадията го предупредил, какво го чака ако не се потурчи, дал му тридневен срок за размисъл, и го пратил в затвора. След този срок отново го изправил на съд, и понеже обещанията и ласканията не могли да изменят мисълта на мъченика, тогава го предал на мъчения. Целият град се развълнувал: фанатичните турци искали или да се потурчи, или да бъде обезглавен, а християните тръпнели, да не би Димитрий да отпадне от вярата и се радвали на мъжественото му поведение. Най-после игумент на Донхиарският светогорски метох в Сливен х. поп Стефан успял да види мъченика в затвора, и той му разказал всичките си страдания: били го на голо с мокри дюлеви пръчки, поставили го легнал на земята и върху корема му натоварили четири хромелни къмъни (камъни за мелене на булгур); после цяла нощ го оставили да лежи на голата земя, вързан за ръцете и нозете и опънат на четири страни; набивали трески под ноктите на ръцете и нозете му.Цяла година св. Димитрий лежал в затвора изтезаван, без да може някой да облекчи съдбата му. На втората година свикали ново съдебно заседание, на което турците искали мъченикът да бъде осъден на смърт. Но смъртната присъда трябвало да бъде потвърдена от Цариград. След три месеца, на 28 януари 1841 г., потвърждението пристигнало в такъв смисъл: \"Да му се предложи - в джамията ли иска да се поклони Богу или в църквата, и ако поиска това последното, тогава да се пристъпи към изпълнение на смъртната присъда!\" Като му прочели дума по дума това писмено решение, св. Димитрий казал: \"Водете ме в църквата! Там ще се поклоня на Бога и на св. Богородица и ще се помоля да приемат душата ми!\" С това съдбата му била решена, Сливенските първенци успели да издействат решение от кадията, мъченикът да бъде посетен от игумена х. поп Стефан, за да го изповяда и причасти. На 29 януари специални викачи обявили, че утре ще бъде заклан \"нечистият гяурин, който се подиграл и похулил вярата на турците\".На 30 януари 1841 г. в 8 часа сутринта извели мъченика от затвора, окован в железни вериги, с вързани назад ръце, и го повели към лобното място. Св. Димитрий бил спокоен, покланял се на срещнатите християни и казвал: \"Прощавайте, братя, и се молете на Бога за мене!\" Пред фурната, гдето св. Димитрий работел някога, го поставили на колене. Палачът удря веднъж - потича буйна кръв, удря втори път - главата увисва, но все още се държи на тялото, удря трети път - главата пада. Игуменът х. поп Стефан събрал окървавената пръст в едно сандъче, което положил под престола на катедралата \"Св. Димитрий\". По-късно сливенският митрополит Гервасий наредил на свещениците да закопаят Сандъчето под светия престол, гдето си стои и досега.Тялото останало на лобното място едно денонощие, пазено от стража. На другия ден излязло решение то да бъде хвърлено в реката, защото според Корана земята не могла са приеме тялото на човек, който похулил Мохамеда. Но влиятелните сливенски християни успели да получат разрешение от кадията да го погребат по християнски, и игуменът х. поп Стефан и поп Янко го погребали тържествено в двора на Дохиарския метох. ", "date": "2018.01.29", "title": "Пренасяне мощите на св. Игнатий Богоносец. Св. мчк Димитрий Сливенски"}
{"url": "http://www.cross.bg/margaritov-kyrorti-kategorizatziya-1566530.html", "text": "/КРОСС/ Общо 350 проверки на туристически и търговски обекти в зимните курорти е извършила Комисията за защита на потребителите (КЗП) през миналата седмица. В около 10% от случаите са констатирани различен тип нарушения. Това съобщи председателят Димитър Маргаритов в „Преди всички\" по БНР.През януари присъствието на КЗП на терен е много по-засилено, тъй като това е разгарът на зимния сезон и курортите вече са пълни.„Има нещо, което е симптоматично, но може би засега се среща в по-малко случаи, отколкото в минали години - обектът се рекламира като СПА хотел или като много по-звезден, отколкото е по удостоверение за категоризация, а не е в състояние да предложи услугите, заради които хората понякога избират точно такова място за настаняване\", даде пример Маргаритов.Той изрази предположение, че в някои от случаите е възможно хотелиерите да се надценяват, като си мислят, че ще могат в движение да откликнат на очакванията и потребностите на своите клиенти, но това няма как да стане.„Затова и законът въвежда точно определени и ясни критерии, въз основа на които съответният обект придобива  своята категоризация\", коментира председателят.„Надявам се, че поне в рамките на това, което и ние можем да направим като съдействие по отношение на потребителите, тези хотелиери ще са в състояние да компенсират своите клиенти с друг тип услуги или с някакви добри практики, които в крайна сметка няма да доведат до голямо разочарование\", добави той.Председателят на КЗП посочи, че Комисията има все по-голяма успеваемост в случаите на предоставяне на туристически услуги в некатегоризирани обекти от типа на апартаментните комплекси. При проверките през миналата седмица е установено именно такова нарушение - липса на категоризация в обект, който има около стотина апартамента, а някъде около половината са били категоризирани.Маргаритов припомни, че проверките на Комисията в зимните курорти стартираха още през декември. Тогава бяха инспектирани обектите, в които в минали периоди са констатирани нарушения, за да се установи дати несъответствията са преодолени и търговците са привели дейността си в съответствие с изискванията на закона. Проверки са направени и на съоръженията и ски пистите преди да стартира работата им, продължават и сега. „Всичко е наред, дано така да бъде и занапред. Положени са необходимите усилия, за да може както техническата изправност на съоръженията да е факт, така и онова, което за потребителите също е не по-малко важно - правото на информация, обявяването на цените. А когато говорим, за ски пистите - също условията и степента на трудност на различните писти и участъци по тях\", каза още Маргаритов.Проверките на КЗП в планинските курорти ще продължат до кроя на сезона. Те ще се извършват както по сигнали на потребители, така и по кампанията на контролния орган. ", "date": "2018.01.29", "title": "КЗП извършила 350 проверки в зимните курорти за седмица"}
{"url": "http://www.cross.bg/feiisbyk-detza-izcheznali-1566517.html", "text": "/КРОСС/ България става една от първите страни в региона, която въвежда нова система за проследяване на изчезнали деца през „Фейсбук\".Тя се нарича „AMBER Alert - Изчезнало дете\".Въвеждането на системата става възможно благодарение на сътрудничество между сектор „Киберпрестъпност\" към ГДБОП и компанията „Фейсбук\",  в контекста на българското европредседателство. Системата е свързана с приложение на социалната мрежа и дава възможност на правоохранителните органи да изпратят съобщение, съдържащо актуална снимка и информация за издирваното дете до всички потребители на „Фейсбук\", намиращи се в радиус от 200 км от локацията на изчезване.С над 2 милиарда потребители, този инструмент е изключително силен при издирването на изчезнали деца с опасност за живота и здравето им. ", "date": "2018.01.29", "title": "ГДБОП въвежда нова система, ще издирва изчезнали деца чрез \"Фейсбук\""}
{"url": "http://www.cross.bg/trump-napravi-obyavi-1566514.html", "text": "/КРОСС/ Доналд Тръмп отново се оплака от нсправедливост в търговските отношения, като този път на мушката му попадна Европейския съюз. Това той направи в интервю за за британската телевизия „Ай Ти Ви\", пред известния журналист Пиърс Морган, записано в кулоарите на Световния икономически форум в Давос.Тръмп веднъж вече отказа да посети Великобритания, но въпреки това обяви, че скоро очаква да направи това. Той е поканен от кралица Елизабет Втора да направи държавно посещение. Президентът на САЩ се похвали, че бил много популярен в Обединеното кралство, въпреки че имаше подписка срещу визитата му. Той заяви, че би заел много по-твърда позиция от британския премиер Тереза Мей в преговорите с Евросъюза за Брекзит.На въпроса ще сключат ли САЩ търговско споразумение с Великобритания след излизането на страната от Общността, той отговори утвърдително.„Франс прес\" цитира думите на Тръмп, че Европейският съюз е много несправедлив към САЩ в търговските отношения и намекна, че ще отвърне с репресивни мерки.В интервюто, продължило 1 час, той отговаря на различни въпроси, сред които Парижкото споразумение за климата, феминизма, популярния си профил в \"Туитър\", сватбата на британския принц Хари и други.По отношение на Парижкото споразумение, от което обяви, че оттегля страната, Тръмп обяви, че може да промени решението си, но само ако документът бъде предоговорен. Сега той е \"лоша сделка за САЩ\", повтори довода си известният скептик относно климатичните изненения и техните последици.Тръмп отрече да подкрепя феминизма. Той заяви, че подкрепя еднакво всички - и мъже, и жени. В същото време даде висока оценка на жените, с които работи. По думите му, те се справят отлично. Уважавам жените, увери държавният глава. На припомнянето обаче за скандалните реплики срещу жени, които бяха изнесени, той припомни, че въпреки това сред гласувалите за него са и много американки.„Аз съм стабилен гений\",  отвърна президентът на  въпрос на какво е здравословното му състояние и какво мисли за отправяните понякога към него квалификации, че е луд и в недобро физическо здраве. А попитан дали яде бургери, той отговори, че яде „чудесна храна, приготвена от някои от най-добрите шеф готвачи в света. Мисля, че всъщност се храня много добре\".Както е известно, президентът често оповестява позициите си по различни въпроси чрез профила си в \"Туитър\". За активността си там, той призна, че често пише съобщенията си от леглото. ", "date": "2018.01.29", "title": "Тръмп отново се оплаква от търговските отношения, ЕС бил несправедлив към САЩ"}
