{"url": "http://www.cross.bg/norman-izkystven-intelekt-1576725.html", "text": "/КРОСС/ Първият изкуствен интелект-психопат Норман вижда смърт навсякъде, предаде Франс прес. Той е създаден от американски учени, за да бъде обяснено на широката публика как се разработват алгоритми и да се привлече общественото внимание върху евентуални опасности, свързани с изкуствения интелект.“Когато хора казват, че изкуствен интелект е предубеден, виновникът не е самият алгоритъм, а използваните за създаването му данни.“, поясни създалият Норман изследователски екип от Масачузетския технологичен институт. „Това виждане е известно на учените, но е до голяма степен непознато на широката публика.“Учените кръстили създадения от тях изкуствен интелект Норман, на убиеца психопат Норман Бейтс от филма “Психо” (1960) на Алфред Хичкок.Норман бил “захранен” единствено с изображения на хора, които са пред прага на смъртта, от интернет платформата Reddit. Учените създали и посветен на Норман сайт на адрес www.norman-ai.mit.edu. След това му били показани изображения на мастилени петна, както в психологическия тест на Роршах. Целта била да се разбере какво вижда Норман и отговорите му да бъдат сравнени с тези на друг изкуствен интелект, трениран по традиционния начин.Резултатите били тревожни – докато тренираният по традиционния начин изкуствен интелект вижда двама души, застанали прави един до друг, Норман вижда в същото мастилено петно човек, който се хвърля от прозорец. Докато Норман различава мъж, застрелян пред крещяща жена, другият изкуствен интелект забелязва мъж, който държи в ръка чадър.Представени са 10 примера с мастилени петна, придружени от отговорите на двете системи, като този на Норман винаги е страховит. Сайтът предлага на потребители на интернет също да се подложат на тест с мастилени петна и да изпратят отговорите си, за “да помогнат на Норман да се коригира”.", "date": "2018.06.12", "title": "Учени създадоха изкуствен интелект-психопат"}
{"url": "http://www.cross.bg/defile-pozhara-kresnenskoto-1576737.html", "text": "/КРОСС/ Пожар пламна в Кресненското дефиле. Дърво, паднало върху далекопровод, предизвикало пожара. Огънят е локализиран, но продължава гасенето.Потушаването става ръчно, тъй като районът е труднодостъпен и пожарни коли не могат да стигнат до мястото.Заради пожара в Кривия тунел по пътя за Гърция няма ток. ", "date": "2018.06.12", "title": "Пожар в Кресненското дефиле"}
{"url": "http://www.cross.bg/summit-vreme-syperkompyutur-1576726.html", "text": "/КРОСС/ Състезанието за най-бързите и мощни суперкомпютри от години се води най-вече между САЩ и Китай. От известно време Китай държи лидерството, като най-мощният суперкомпютър на САЩ беше едва пети в класацията. Сега това се променя с новия американски суперкомпютър Summit, който се изстреля на първата позиция, съобщава БиБиСи.Summit може да извършва 200 000 трилиона изчисления в секунда, което означава 200 петафлопа. Това е над двойно повече спрямо досегашния лидер - китайския суперкомпютър Sunway TaihuLight. Той достига \"едва\" 93 петафлопа.Summit се намира в Националната лаборатория \"Оук Ридж\" в щата Тенеси. Той е разработен от IBM и Nvidia и ще се използва за изчисления на данни от телескопи, анализи на научни проучвания, включително лечение на рак, биология и астрофизика.Суперкомпютърът има 4608 сървъра и над 10 петабайта системна памет. Той работи официално от 8-ми юни т.г., но реално се използва още по време на самото му изграждане. През това време е анализирал данни от генетично проучване. \"Буквално машината едновременно работеше и беше сглобявана. Представете си да управлявате състезателна кола и през това време да ѝ се сменят гумите\", коментира директорът на лабораторията Томас Закрия.Суперкомпютърът е първият от няколко години, който измества китайските машини от челото. Последната класация на топ 500 суперкомпютъра в света беше публикувана миналата година. Тогава Китай разполагаше с 202 машини в класацията, а САЩ - със 143.Summit има не само значение за технологиите и науката. Американските власти го използват и като символ. \"Много е важно да покажем на света, че Америка е обратно в играта и то по сериозен начин... Това е състезание и е важно, кой ще е първи\", коментира американският секретар по енергетика Рик Пери. Той допълва, че Summit може да обработи за един час данни, които нормален домашен компютър би изчислявал 30 години.", "date": "2018.06.12", "title": "САЩ създадоха новия най-бърз суперкомпютър в света"}
{"url": "http://www.cross.bg/optimisti-frantzyzite-trenirat-radost-sled-gol-video-1576707.html", "text": "/КРОСС/ Специалистите посочват Франция за един от фаворитите за спечелване на титлата от първенството в Русия, а това дава оптимизъм на футболистите на \"петлите\".Те са толкова нетърпеливи за решителните срещи, че дори тренират... радост след гол!На първата си тренировка на руска земя, на стадион \"Хлебовец\" Антоан Гризман, Пол Погба и компания се забавляваха, като изпробваха позите, в които да застанат, когато пратят топката във вратата на съперника. В заниманието, водено от Дидие Дешан, участие не взеха Самуел Юмтити и Джибрил Сидибе. Те ще се подготвят по индивидуални програми.\"Петлите\" са в една група на Мондиала с Австралия, Перу и Дания.\n\t\t\t\t\t", "date": "2018.06.12", "title": "Оптимисти: Французите тренират радост след гол (видео)"}
{"url": "http://www.cross.bg/-manchestur-1576723.html", "text": "/КРОСС/ Два дни до старта на световното първенство в Русия. Време, в което фенове на футбол правят последни приготовления за шампионата.Някои от тях обаче ще имат повече любимци на задавашия се мондиал - привържениците на английския първенец \"Манчестър Сити\". \"Гражданите\" са лидер по брой представители - 16.Списъкът е дълъг: Едерсон, Данило, Фернандиньо и Габриел Жезус (Бразилия), Джон Стоунс, Кайл Уокър, Фабиън Делф и Рахийм Стърлинг (Англия), Венсан Компани и Кевин де Бройне (Белгия), Николас Отаменди и Серхио Агуеро (Аржентина), Бенжамен Менди (Франция), Илкай Гюндоган (Германия), Бернардо Силва (Португалия) и Давид Силва (Испания). ", "date": "2018.06.12", "title": "Мондиалът с най-много \"граждани\""}
{"url": "http://www.cross.bg/masata-germaniya-neytrino-1576721.html", "text": "/КРОСС/ Физици и инженери от Технологичния институт в Карлсруе - Германия - започнаха да събират данни за масата на най-леката открита частица във Вселената - неутриното. събирането на данните се извършва с помощта на специална машина на стойност 60 милиона евро и тегло от 220 тона, предаде Асошиейтед прес. Учените, които участват в експеримента заявиха, че ще направят изследвания през следващото десетилетие и че се надяват да получат значими резултати.Те отбелязаха, че определянето масата на неутрино е сред най-важните въпроси във физиката на частиците и ще помогне да се опознае по-добре историята на Вселената. Около 200 специалисти от 20 институции в 7 страни работят над проекта.", "date": "2018.06.12", "title": "Учени в Германия ще се опитат да установят каква е масата на неутрино"}
{"url": "http://www.cross.bg/otbora-versiya-madrid-1576711.html", "text": "/КРОСС/ Три отбора от по петима състезатели, играещи по едно и също време на терен във формата на шестоъгълник, на който са разположени общо три врати. И печели тимът, който е допуснал НАЙ-МАЛКО голове, а не този, отбелязал най-много попадения. Добре дошли в света на алтернативната версия на футболната игра, известна още като 3sided football (от англ. “футбол с 3 отбора”).Броени дни преди старта на Мондиала в Русия, който ще събере 32-те най-добри национални селекции на планетата, Мадрид се оказа домакин на едно по-нестандартно световно първенство. Негов организатор бе кореспондентът на в. “Гадзета дело Спорт” в Мадрид – Филипо Ричи, а “стадионът”, който прие събитието, всъщност бе арена за борба с бикове в северната част на испанската столица.Концепцията за футболен мач с три отбора е дело на датския художник и интелектуалец Асгер Йорн, който я създава през 60-те години на миналия век. Повлиян от марксистката теория за класовата борба в капиталистическите общества между буржоазията и пролетариата, Йорн решава да доразвие концепцията чрез... нова версия на футбола. Според него обществата са много по-сложни социални организми, в които често има повече от две враждуващи страни. Така се ражда идеята за футбол с три отбора, при който – в зависимостот ситуацията, два от тимовете може да се обединят в определени моменти срещу третия си противник.Авангардната версия на играта не добива никаква популярност чак до 1994 г., когато група студенти от Глазгоу, решават да я изпробват, вдъхновени от теорията на Йорн. Скоро след това на Острова се появява и първата лига по футбол с три отбора. Дебютното световно първенство е в родината на създателя на играта – Дания, през 2014 г., а за домакин на втория форум бе избран Мадрид.През новия век алтернативното движение “Философски футбол” започва да развива този вариант на играта и в Испания. В академията на “Атлетик” Билбао, например, я използват, когато работят върху нови тактики. Баските до такава степен се влюбват в нестандартната версия, че обмислят да организират мач пред световноизвестния музей Гугенхайм.“Когато играеш срещу два отбора едновременно, неминуемо трябва да си избереш тим, с който да си партнираш в атака, но от съюзник той много бързо може да се обърне срещу теб самия – пише кореспондентът на в. “Гардиън” в Мадрид Сид Лоу, който също взе участие в алтернативния Мондиал в испанската столица. – Истината е, че никога не можеш да имаш пълно доверие на когото и да било от съперниците ти. Става дума по-скоро за пакт между Съветския съюз и Нацистка Германия, отколкото за истинско съюзничество.”Сега всички погледи се отправят към истинския Мондиал в Русия, но кой знае – може пък бъдещето да принадлежи на нестандартната му алтернатива.", "date": "2018.06.12", "title": "Алтернативният Мондиал: Три отбора на терена"}
{"url": "http://www.cross.bg/paneli-putishta-solarni-1576722.html", "text": "/КРОСС/ Токио строи екологични \"соларни пътища\" преди  Олимпийските игри през 2020 г., съобщи в. \"Индипендънт\".Соларните пътища са изградени от слънчеви панели, и още догодина ще бъдат инсталирани на общински паркинги и алеи. Трайността им ще бъде повишена със специална смола и така те няма да се повреждат от тежестта на автомобилите. Миналия месец със соларни панели беше покрит паркинг на голям магазин в Сагамихара, префектура Канагава.Той генерира около 9 процента от използваното за магазина електричество. Слънчеви панели вече са инсталирани на велоалеи в Холандия и  на магистрала във Франция. Проблемът с тази технология е високата цена. Тъй като тя не се използва масово, производството е по-скъпо. Във Франция един километър соларен път струва 5 милиона евро.", "date": "2018.06.12", "title": "Токио строи екологични \"соларни пътища\" преди Олимпийските игри през 2020 г."}
{"url": "http://www.cross.bg/zemedelskite-promenite-zemya-1576724.html", "text": "/КРОСС/ Фермери подготвят протест срещу новоприетите промени в Закона за земеделските земи, съобщи БНР. Въпреки че промените целят пресичане на измамите с договорите за земя, земеделците смятат, че те са необмислени.Основното недоволство на земеделските производители е в изискването всички договори за наем на земя да бъдат преподписани до 22-ри юни. По думите на адвокат Детелина Симеонова, има земеделци, които имат над 1000 договора.\"Това е физически невъзможно да се случи – всичките тези хора да се явят пред нотариус. Тук са нарушени основни принципи на правото\", смята Симеонова. Според нея промените са необмислени и се ползват единствено от нотариалното лоби. \"Предвиждат и завишаване на таксата, тъй като ще се заверява не само подпис на страните, но и съдържание на документа, което увеличава таксата по самия договор\", коментира още тя.", "date": "2018.06.12", "title": "Фермери стягат протест заради промените в закона за земеделските земи"}
{"url": "http://www.cross.bg/danuchni-razmer-leva-1576720.html", "text": "/КРОСС/ Собственикът на голяма фирма за производство на млечни продукти е арестуван за данъчни измами. Прокуратурата отказа да съобщи името, но по неофициална информация, става дума за собственика на фирма \"Елена\" Стефан Василев. Според разследващите той е укрил само за първите четири месеца на годината ДДС в размер 900 хиляди лева. Поискани са запори върху негови сметки, обяви говорителят на Специализираната прокуратура Даниела Начева: \"Този производител в последните две години и половина е реализирал търговски оборот в размер на над 50 милиона лева, а е платил данъчни задължения в размер на 47 000 лева\".", "date": "2018.06.12", "title": "Собственик на голяма фирма за производство на млечни продукти е арестуван за данъчни измами"}
{"url": "http://www.cross.bg/banderol-pleven-izdeliya-1576717.html", "text": "/КРОСС/ Софийска градска прокуратура (СГП) внесе в съда в Плевен обвинителен акт срещу Емил Х., Иван Д. и Денислав М. за извършена от тях кражба в особено големи размери.Те са откраднали тютюневи изделия на обща стойност 2 364 251,95 лв. за периода януари до октомври 2014 г.Били са полицаи в ОДМВР – Плевен, а Денислав М. е заемал длъжността „разследващ полицай“. Бил е и началник на Второ РУ на МВР-Плевен.Покрай работата си тримата извършители са знаели, че в мобилизационна база за военновремеви действия на ОДМВР-Плевен, намираща се в землището на с. Згалево, се съхраняват 621 745 кутии цигарени изделия без бандерол, иззети като веществени доказателства по досъдебно производство за държане на склад на акцизни стоки без бандерол.Мобилизационната база се стопанисва от дирекция „Отбранително-мобилизационна подготовка“ – МВР и достъпът до помещенията в нея се осигурявал чрез строг пропускателен режим.През есента на 2013г. те решили да извършат кражбата и за да улеснят достъпа си до базата, съдействали там да бъде назначен като охрана техен познат, който не бил запознат с намеренията им.През следващите месеци, съобразявайки кога познатият им е на смяна, те влизали в склада и изнасяли кашони с цигари, които по-късно продавали. Така отнели общо 382 134 броя кутии цигари от различна марка без бандерол.Действията им били разкрити през месец март 2016г. при извършена проверка на веществените доказателства по воденото досъдебно производство.Тримата извършители са отстранени от длъжност.Ако бъдат признати за виновни те могат да получат наказание „лишаване от свобода „ от 10 години до 20 години и конфискация на цялото или част от имуществото.", "date": "2018.06.12", "title": "СГП даде на съд трима полицейски служители от Плевен"}
{"url": "http://www.cross.bg/stabilno-radev-otbranata-1576710.html", "text": "/КРОСС/ Състоянието на офицерски кандидат Алексей Каменов, който беше ранен при трагичното произшествие снощи в авиобаза „Крумово“, е стабилно.  Това съобщи по време на брифинг пред медиите началникът на ВМА бригаден генерал професор д-р Венцислав Мутафчийски.Няма опасност за живота на бордния инженер.Президентът Румен Радев, министърът на отбраната Красимир Каракачанов и началникът на отбраната генерал Андрей Боцев разговаряха с пострадалия и лично се запознаха със състоянието му.Те изказаха искрени съболезнования на семействата, близките и колегите на загиналите летци.„Искам да изкажа благодарност към колегите в Пловдив, които са действали много адекватно, бързо и когато пристигна нашият екип, пострадалият вече беше оценен – каква е тежестта на травмите и възможността за транспортиране. Екипът пристигна около 2:30 ч. в София, като до около 3:30 ч. пациентът е обработен и  качен в реанимация”, поясни професор Мутафчийски.По думите му, скенерът е потвърдил счупване на ребра в дясната гръдна половина и контузия на белия дроб. Все още не е достатъчно изяснен глезенът, но там повредата не е съществена и не е животозастрашаваща. Няма увреди в главата и органите в корема.\r\n „Важно е, че е в добро, стабилно състояние. Това е човек с дух, освен тук е при най-добрите специалисти от ВМА и се надявам, че скоро ще бъде в нормално, работоспособно състояние”, заяви президентът Румен Радев.", "date": "2018.06.12", "title": "ВМА: Бордният инженер на падналия Ми-17 е в стабилно състояние"}
{"url": "http://www.cross.bg/chili-razvitie-raste-1576715.html", "text": "/КРОСС/ Международна конференция на тема “Политиката на Чили в областта на ранно детско развитие – Опитът на “Чили расте с теб“ се провежда в гр. Сантяго де Чили. В нея участват представители на осем държави – България, Буркина Фасо, Кот д’Ивоар, Гватемала, Никарагуа, Нигер, Палестина и Румъния. Част от българската делегация е и председателят на Държавната агенция за закрила на детето д-р Елеонора Лилова.Създаването на програмата “Чили расте с теб“ (CHCC) е инициирано от правителството на Чили през 2006 г. Целта на документа е да създаде система за интегрална защита на ранното детство и да помогне всяко дете да достигне своя максимален потенциал за развитие. Прилагането му в практиката стартира в началото на 2007 г. и се превръща в приоритетна държавна политика.От 2009 г. това е едно от направленията на междусекторната система за социална защита в Чили. Координацията по прилагането му се осъществява от Министерството на социалното развитие в тясно сътрудничество с Министерството на здравеопазването, Министерството на образованието и обществени организации. Реализира се във всички общините чрез местните клонове на “Чили расте с теб“, където активно участват институциите и службите, които предлагат услуги и помощи на децата и техните семейства.През 2016 година Световната банка представи и даде началото на глобалната инициатива “Investing in еarly years“ („Инвестиране в ранното детство“). Чрез нея се разширява дейността на банката в тази изключително важна  област и се подкрепят дейности, насочени към засилване на междусекторните инвестиции с цел “достигането на максималния потенциал на децата”, в три направления: „Здрави и добре нахранени деца, особено през първите 1000 дни“; „Деца, които получават ранно стимулиране и възможности за обучение“; „Деца, за които се полагат грижи и се предпазват от стрес“. В рамките на глобалната инициатива и в отговор на интереса на страните от всички региони на света да се запознаят с опита на „Чили расте с теб“, Japan Trust Fund реализира проект за документиране на 10-годишната дейност на програмата, със специален акцент върху извлечените поуки. По този начин се допринася за обсъждането на мерките, които много страни са предприели, за да подобрят своите политики в областта на ранното детско развитие. В рамките на проекта се провежда и международната конференция “Политиката на Чили в областта на ранно детско развитие – Опитът на “Чили расте с теб“.", "date": "2018.06.12", "title": "Д-р Елеонора Лилова участва в световен форум за ранно детско развитие в Чили"}
{"url": "http://www.cross.bg/migranti-borsh-granichniya-1576716.html", "text": "/КРОСС/ Над 30 мигранти от Ирак, Афганистан и Иран, сред които и шест деца, бяха заловени днес от полицаите на граничния пункт Борш на румънско-унгарската граница при опит да излязат нелегално от Румъния, скрити в товарен камион, предаде румънската агенция Аджерпрес.Според съобщение на полицията в град Орадя 32-мата мигранти са били открити тази сутрин на граничния пункт Борш, скрити в регистриран в Турция тир, управляван от 56-годишен български гражданин.Според придружаващите документи камионът транспортирал ролки хартия от България, предназначени за търговско дружество в Германия.При щателна проверка на превозното средство граничните полицаи открили в ремаркето 21 мъже и пет жени на възраст между 19 и 40 години и шест деца на възраст между 1 и 10 години. Установено било, че те са граждани на Ирак, Афганистан и Иран, регистрирани като кандидати за убежище в Румъния", "date": "2018.06.12", "title": "Хванаха 30 мигранти в тир, управляван от българин"}
{"url": "http://www.cross.bg/nastanyavane-april-mestata-1576729.html", "text": "/КРОСС/  През април 2018 г. в страната са функционирали 2 037 места за настаняване с над 10 легла - хотели, мотели, къмпинги, хижи и други места за краткосрочно настаняване. Това сочи статистика на Националния статистически институт (НСИ).Броят на стаите в тях е 68.8 хил., а на леглата - 143.6 хиляди. В сравнение с април 2017 г. общият брой на местата за настаняване, функционирали през периода, се увеличава с 3.7%, а на леглата в тях намалява с 3.4%.Общият брой на нощувките във всички места за настаняване, регистрирани през април 2018 г., е 895.0 хил., или с 1.4% по-малко в сравнение със същия месец на предходната година, като най-голямо намаление на нощувките (с 3.6%) се наблюдава в местата за настаняване с 1 и 2 звезди. През април 2018 г. в хотелите с 4 и 5 звезди са реализирани 73.4% от общия брой нощувки на чужди граждани и 36.1% - на българи. В местата за настаняване с 3 звезди са осъществени 18.9% от нощувките на чужди граждани и 31.1% - на българи, докато в останалите места за настаняване (с 1 и 2 звезди) те са съответно 7.7 и 32.8%.Броят на пренощувалите лица в местата за настаняване през април 2018 г. намалява с 0.8% в сравнение със същия месец на 2017 г. и достига 432.2 хил., като е регистрирано намаление с 4.2% при българите и увеличение с 5.5% при чужденците. Българските граждани, нощували в местата за настаняване през април 2018 г., са 270.2 хил. и са реализирали средно по 1.9 нощувки. Чуждите граждани са 162.0 хил., като 72.5% от тях са нощували в хотели с 4 и 5 звезди и са реализирали средно по 2.3 нощувки. Общата заетост на леглата в местата за настаняване през април 2018 г. е 22.0%, като намалява с 1.9 процентни пункта в сравнение с април 2017 година. Най-висока е заетостта на леглата в хотелите с 4 и 5 звезди - 25.4%, следват местата за настаняване с 3 звезди - 24.4%, и с 1 и 2 звезди - 15.4%. Приходите от нощувки през април 2018 г. достигат 47.1 млн. лв., или с 6.4% повече в сравнение с април 2017 година. Регистрирано е увеличение на приходите както от чужди граждани - с 9.9%, така и от български граждани - с 2.6%.  ", "date": "2018.06.12", "title": "НСИ:През април 2018 г. в страната са функционирали 2 037 места за настаняване"}
{"url": "http://www.cross.bg/germaniya-matyu-ybiiistvoto-1576728.html", "text": "/КРОСС/ Българин е основният заподозрян за убийството на 15-годишно момиче в Германия. До трагедията се е стигнало след скандал между двамата.Жертвата Юлиана и бившият й приятел – 17-годишният Матю, са имали връзка около три години. Скоро обаче момичето прекратило отношенията им.В понеделник двамата се срещнали в парка и разговорът приключил фатално за жертвата. Убийството е извършено с нож.Първоначално бил арестуван друг мъж.Днес обаче Матю се е предал след европейска заповед за издирването му.Бил е , причиняване на тежка телесна повреда и шофиране без шофьорска книжка.Той е роден и израснал в България. Живеел е при родителите си в град Вирзен в Германия. ", "date": "2018.06.12", "title": "Българин е заподозрян за убийството на 15-годишно момиче в Германия"}
{"url": "http://www.cross.bg/krysev-krustovishteto-relsite-1576719.html", "text": "/КРОСС/ На 1 юли в разгара на лятото, когато температурите са рекордно високи, , за да ремонтира релсите на кръстовището на бул. „България“ и „Иван Евстатиев Гешов“.Това обяви зам.-кметът по транспорт в Столичната община Евгени Крусев по време на инспекцията на ремонтните дейности на подлеза под кръстовището, пише БГНЕС.„Ще бъдат сменени изцяло релсите, както ще бъдат ремонтирани и пероните на спирката, която се намира на кръстовището. Месец и половина е срокът, в който строителите трябва да се справят с ремонта, така че трамваите да се движат с еднакво бърза скорост по цялото трасе“, заяви Крусев.За времето на ремонта на релсите трамваите ще бъдат заменени от автобуси, които ще се движат от ж.к. „Борово“ до НДК. Все още не е ясно къде ще е първата му спирка в посока „Борово“, но се обмисля това да са \"Петте кьошета\".в участъка от Ректората до бул. „П. Евтимий“.„Там ще съвместим три обекта с „Граф Игнатиев“ и строителството на метрото. Първо ще се затвори платното в посока от „Попа“ към Ректората. Движението ще се осъществява в по една лента в посока. Ремонтът трябва да приключи в рамките на 2-3 седмици. Движението ще бъде пуснато без износващ пласт. След това ще се обърне организацията на движение, ще се затвори платното от Ректората към „Попа“, за да се извърши същия обем работа. За износващия пласт ще затворим целия булевард за един уикенд, така че булевардът да може да бъде изцяло асфалтиран“, заяви Крусев.Зам.-кметът подчерта, че все още не е ясно дали ще започне и кога ремонтът на бул. България“. Това ще стане възможно, ако процедурата не бъде обжалвана от кандидатите.", "date": "2018.06.12", "title": "В жегите: Спират движението на трамвай №7 по бул. \"България\""}
{"url": "http://www.cross.bg/parizh-zalozhnitzi-dyshi-1576730.html", "text": "/КРОСС/Френската полиция съобщи, че мъж е взел най-малко трима души за заложници в офис в централната част на Париж, информира BFMTV.Мъж вероятно със психически отклонения е взел заложници, в 10-ти район на Париж. Провежда се основна полицейска операция. Терористичното измерение на този етап е отхвърлено.Човек държи няколко души за заложници от 16 часа във в сграда, разположена на 45 Rue des Petites Ecuries, в 10-ти район на Париж.Мъжът се е представил за доставчик на храна и е ударил в лицето един от обитателите на сградата, които е успял да избяга. След това е успял са влезе в един от офисите на приземния етаж където работят няколко фирми включително комуникационна компания и компютърна компания.Мъжът е въоръжен и държи най-малко трима души.Много бързо на място са пристигнали полицейски част за борба с тероризма, пожарната и ленейки също са на място.Преди минути е  направен контакт с мъжа, който е поискал да говори с иранския посланик. Той твърди, че държи трима души а също и оръжия и запалителни устройства, които в момента не могат да бъдат проверени. Той също твърди, че има съучастник извън сградата.\"Продължават преговорите\", за да се противопоставим, каза Ив Лефебер, от полицейското звено на SGP, за BFMTV.Квартала е блокиран а улиците са напълно затворени. Всички магазини и кафенета в района са били помолени бързо да затворят от съображения за сигурност.Нападателят вече е арестуван, а заложниците са в безопасност съобщи френският министър на вътрешните работи Жерар Колон.Мястото на инцидента е оживено и посещавано най-вече заради своите барове и ресторанти.Мотивите на нападателя все още са неясни. Твърденията му са били несвързани и преговарящите са имали трудности да го разберат. ", "date": "2018.06.12", "title": "Заложническа криза в Париж (обновена)"}
{"url": "http://www.cross.bg/poveche-ministur-borisov-1576709.html", "text": "/КРОСС/ Премиерът Бойко Борисов връща на поста социалния министър Бисер Петков, след като вчера прие оставката му. „Сутринта му казах да отива на работа, да си продължава дейността”, каза министър-председателят.Това се случва, след като по-рано днес протестиращите майки на деца с увреждания заплашиха с мащабен протест с искане за оставка на кабинета заради изненадващата рокада и оттеглянето на социалния министър. Те бяха категорични, че целта на палатковия им лагер пред парламента не е била оставката на Петков.„Вчера водихме едно дълго съвещание със социалния министър, с финансовия, здравния и зададох елементарния въпрос: Как, при положение че с 80 милиона повече от бюджета на данъкоплатците са дадени тази година, има това недоволство и всеки ден с един повече с палаткови лагери? Социалният министър ми заяви, че не може да се оправи с тях, защото исканията им са такива, че са необходими по 300 милиона повече на година”, поясни Борисов.„В същото време г-жа Манолова казва, че проектозаконът ѝ не изисква повече пари. Затова сутринта на Бисер Петков му казах да отива на работа”, заяви премиерът.„Оставям го да работи, щом това е министърът, който им харесва”, каза Борисов. След като министърът остава, се надявам повече да няма палаткови лагери, каза още той. „Щом казват, че дори не става въпрос и за пари, да седнат и да направят така, че тази тема да ми се махне от главата и на мен, и на всички вас”, отбеляза премиерът.„Тези палаткови лагери стоят от седмици и досега не съм чул някой да каже: Този министър ще ни реши въпроса. А това, че лагерите ставаха все повече, означава, че не го решава. Искам да видя сега откъде идва тази задача към тях”, допълни Борисов.Той е разпоредил на Бисер Петков днес да събере заинтересованите страни да обсъдят предложенията за промени в закона, за да стане ясно дали действително ще са нужни за повече пари.Министър-председателят даде като цяло добра оценка на социалния си министър. Но е факт, че в тази сфера има палатков след палатков лагер, добави той. Не мога да го гледам това, при положение че от 2016 г. толкова много повече пари от бюджета са дадени, значи нещо не им е добре организацията, но те казват - ние с него се разбираме, коментира премиерът.    ", "date": "2018.06.12", "title": "Обрат: Бойко Борисов връща Бисер Петков като социален министър"}
{"url": "http://www.cross.bg/makedoniya-imeto-roiiters-1576705.html", "text": "Атина и Скопие са съвсем близо до постигането на споразумение за разрешаването на десетилетния спор за името на Македония. Това обявиха представители на гръцкото правителство пред Ройтерс.Гръцки медии съобщиха, че името, за което са се договорили двамата премиери, е Република Северна Македония.Ройтерс отбеляза, че се очаква днес гръцкият премиер Алексис Ципрас и македонският му колега Зоран Заев да обсъдят темата по телефона.Още днес може да бъде обявено, че е постигнато споразумение, каза гръцки представител, пожелал да запази анонимност.Договорът между двете страни вероятно ще бъде подписан в събота в Преспа, на територията на Гърция, посочват още гръцките медии.И двете страни се стремят да уредят спора преди срещата на върха на ЕС в края на юни, допълва Ройтерс.", "date": "2018.06.12", "title": "Гръцки медии: Атина и Скопие се договориха за името Северна Македония"}
{"url": "http://www.cross.bg/ninova-vsichki-izrazyavame-1576702.html", "text": "/КРОСС/ „Изразяваме своето несъгласие с двойните стандарти, които се прави опит да бъдат наложени в транспортния сектор – от една страна се въвеждат нови тежки ограничения спрямо международните превози на товари, при които водеща роля имат компании от Централна и Източна Европа, а от друга се отива към крайна либерализация при превоза на пътници, в който лидерите на пазара са фирми от Западна Европа“. Това заявява председателят на БСП Корнелия Нинова в писмо до Удо Булман - председател на Групата на Прогресивния алианс на социалистите и демократите в Европейския парламент и членовете на ЕП от S&D. Тя призова всички евродепутати от социалистическото семейство, и не само,  да се противопоставят на всички предложения, които водят до ограничаване на достъпа до пазара в разрез с договорите, масови фалити на транспортните компании от Централна и Източна Европа и загубата на стотици хиляди работни места. „Настояваме за мерки, които да осигурят по-добри условия на труд в международния транспорт и да направят работата в него по-привлекателна, включително: изграждане на подходящи зони за престой и почивка, гарантиране сигурността на водачите, товарите и превозните средства, засилено противодействие на нелоялната конкуренция“, посочва Нинова.Корнелия Нинова подчертава, че Националният съвет на БСП подкрепя изграждане на пълноценен Съюз, осигуряващ гаранции за приобщаващ растеж, социална пазарна икономика и все по-голямо икономическо, социално и териториално сближаване между държавите членки и техните региони. „Изразяваме своята пълна подкрепа за всички мерки, насочени към подобряване условията на труд и почивка, повишаването на доходите и гарантиране на сигурността на заетите във всички сектори на икономиката, включително и в международния автомобилен транспорт. Отчитаме необходимостта от повишаване на контрола на международните превози и борба с нелоялната конкуренция, включително т.нар. „фирми – пощенски кутии“. Приветстваме развитието на социалния диалог в транспортния сектор и в частност ползотворното взаимодействие с организациите на работниците и служителите“, пише още Нинова.Председателят на БСП изразява опасения, че под маската на тези благородни цели европейската регулаторна рамка може да бъде поставена в услуга на тясно корпоративни лобита и конюнктурни политически процеси в една или друга държава членка. „Изразяваме  своето притеснение от получилото се стигматизиране на българските превозвачи и водачи с аргументи, които  не отговарят на действителността. Вярваме, че общото бъдеще на Европа е възможно единствено по пътя на взаимно зачитане на интересите на всички заинтересовани страни, диалога и разбирателството, които изключват диктата на силния над слабия“, подчертава тя.„Надяваме се, че с Вашия глас ние заедно ще покажем не само желанието си за по-голяма сигурност и защита на бизнеса и шофьорите, но и ясната нужда за промяна на предложените законодателни промени, тъй като те няма да постигнат търсения ефект, а напротив – ще доведат до в  загубата на работни места на десетки хиляди български граждани“, заключва Корнелия Нинова.", "date": "2018.06.12", "title": "Нинова призова депутатите от ЕП да не подкрепят предложение, което ще нанесе сериозен удар върху транспортния бранш"}
{"url": "http://www.cross.bg/zadulzheniya-prestupna-organizirana-1576703.html", "text": "/КРОСС/ Двудневната операция е проведена на 4 и 5 юни тази година от служители на ГДБОП и колегите им от няколко териториални служби, под надзора на Специализираната прокуратура. Целта на операцията е пресичане и документиране дейността на организирана престъпна група, занимавала се с избягване и заплащане на данъчни задължения по Закона за данък върху добавената стойност.  Разследвана е организирана престъпна група, ръководена от собственик и управител на търговско предприятие за производство и търговия с млечни изделия на територията на област Велико Търново. Според събраните данни той е организирал престъпната дейност и под контрола на групата е обезпечил регистрацията на десетки търговски дружества на подставени лица, като чрез осигуряван от тях документален поток неправомерно е приспадал данъчен кредит.                   Според установеното до момента в началния етап на разследването в рамките на 4 месеца търговецът е осуетявал плащането на ДДС в размер на 900 хил лв. Има информация, доказателства и насоки на работа, като вероятно в рамките на целия инкриминиран период размерът на данъчните задължения ще е по-голям, обясни зам.-административният ръководител и говорител на Специализираната прокуратура прокурор Даниела Начева. Работата е извършена в оперативен порядък предвид трудността при установяването на доказателства и представянето им пред съда с оглед взимането на мярка „задържане под стража“. Затова бе приложен нов подход – по-сериозна подготовка във фазата на предварителната проверка, така че още в първите дни след претърсванията, на съда да бъдат представени годни доказателства, за да бъде поискана мярка „задържане под стража“, добави прокурор Начева. Мярката е наложена на ръководителя на групата – собственика на предприятието, като е важно да се уточни, че  за ръководство на организирана престъпна група и осуетяване на плащането на данъчни задължения в особено големи размери, законът предвижда освен лишаване от свобода и конфискация на имущество. Затова днес в Специализирания наказателен съд е внесено искане за налагане на запор върху движимо и недвижимо имущество  на извършителя на данъчното престъпление. По делото предстои да бъдат обвинени още двама, като на единия вече е предявено обвинение за участие в организирана престъпна група. Установено е, че единият от тях е осигурявал фактури, по които не са били налице реални доставки и въз основа на тях дружеството – ползвател на предимството от данъчната измама, е приспадало данъчен кредит. В последните 2,5 г. производителят е реализирал търговски оборот за над 50 млн. лв, а е платил данъчни  задължения от 47 хил. лв. Неплатен данък за 900 хил. лв. е установен като неплатен за период от само четири месеца – от януари до април включително тази година. Предстои проверката на период от юни 2017 до април 2018, като досега е установено, че ръководителят на групата и сложната схема на данъчна измама ползват различни механизми за осуетяване на данъчни задължения. Борбата с тези престъпления е важна с оглед осигуряването на предимство на определени търговци в определен сегмент от пазара, както и заради щетите върху бюджета и генерирането по незаконен начин на огромни приходи за кратки периоди. В хода на операцията, проведена на територията на областите Русе, Пазарджик, София,  Велико Търново и Търговище, са извършени действия по разследването на 21 недвижими имота - 14 офиса на фирми и счетоводни кантори и 8 адреса на физически лица. Извършени са и 14 лични обиска  иззети са компютърни системи, счетоводни и други документи, които имат отношение към разследването. От имот в софийското с. Бистрица са иззети схеми, онагледяващи престъпната дейност, разпитани са множество свидетели, допълни наблюдаващият прокурор Кирил Пейчинов.Около една година задълбочени усилия отне предварителната работа по случая, реализирана от служителите на отделите „Контрабанда“ и „Разследване“ – ГДБОП. Възприехме нов подход при разследването на престъпления срещу данъчната система и заложихме много на предварителната подготовка, за да постигнем много бързо повдигане на обвинения, поясни заместник директорът на ГДБОП ст.комисар Стефан Джолев.", "date": "2018.06.12", "title": "Неутрализирана е организирана престъпна група за данъчни престъпления в особено големи размери"}
{"url": "http://www.cross.bg/oruzhiya-koreya-severna-1576706.html", "text": "/КРОСС/ Президентът на САЩ Доналд Тръмп и лидерът на Северна Корея Ким Чен-ун обещаха днес да работят за Корейски полуостров без ядрени оръжия, а Вашингтон пое ангажимент да предостави гаранции за сигурност на Пхенян, съобщават световните агенции.Тръмп каза, че процедурата по премахване на ядрените оръжия от полуострова може да започне \"много, много бързо\". Американският държавен секретар Майк Помпейо и севернокорейски представители ще проведат възможно най-скоро по-нататъшни преговори.Съвместното изявление, подписано от двамата, няма много подробности как заложените цели ще бъдат постигнати, отбелязва „Ройтерс”. Експерти припомнят, че и преди 10 години се е говорело за денуклеаризация на полуострова, но тази цел така и не е била изпълнена.Даже и да започне – очакванията на запознатите с материята са, че процесът ще се проточи минимум десетилетие, ще струва скъпо и ще изисква подписването на договор за ненападение.Документът не споменава нищо за международните санкции, които бяха наложени на Северна Корея заради програмата й за ядрени оръжия. Никъде не се говори и за сключване на мирен договор. САЩ и Северна Корея воюват в Корейската война (1950-1953 г.) и технически все още са във война, тъй като конфликтът бе прекратен с обикновено примирие. ", "date": "2018.06.12", "title": "Ким и Тръмп ще работят за Корея без ядрени оръжия"}
{"url": "http://www.cross.bg/sektora-tyrizum-sofia-1576712.html", "text": "/КРОСС/ Националният борд по туризъм проведе 5-ата си годишна среща. В рамките на инициативата туристически сдружения, неправителствени организации, големи инвеститори в България, представители на законодателната, изпълнителната и местната власт обсъдиха съвременните тенденции и развитието на туристическата индустрия, възможностите за насърчаване на инвестициите в сектора,  развитието на културния туризъм в градска среда и други актуални теми. роведе в хотелУчастниците във форума се обединиха около мнението, че качеството на туристическата услуга постоянно се подобрява, повишава се добавената стойност към клиентите, а от там се наблюдава ръст на нощувките и приходите. Всичко това се отразява благоприятно върху дългосрочната рентабилност на сектора и спомага за увеличаването на притока от чужди капитали, тъй като все повече инвеститори се стремят да се възползват от подобряващото се представяне на хотелския пазар у нас. Според Константин Бояджиев, управител на водещата инвестиционна компания Галакси Инвестмънт Груп и член на Управителния съвет на борда, присъствието на международни хотелски вериги от такъв ранг вдига качеството на обслужване в сектора, привлича платежоспособни клиенти и влияе положително на имиджа на България. „Нашата компания има дългогодишен опит в сътрудничеството със световни гиганти, сред които са новооткрития InterContinental Sofia, Hilton Sofia и Radisson Blu, както и ваканционният хотел Barceló Royal Beach в курортен комплекс Слънчев бряг. По думите му в последните няколко години голяма част от предприемачите се насочват към хотелиерския сегмент, като един от най-активните на пазара на недвижими имоти.Събитието беше открито от министъра на туризма Николина Ангелкова в InterContinental Sofia.Лидерите в туристическия бранш, финансови експерти, водещи инвеститори и медии споделиха своето виждане за развитието на туристическия отрасъл и неговото бъдеще.седнаха на една маса, за да намерят заедно най-добрия път за развитие на сектора.Конференция за проблемите и възможностите за развитие на българския туризъм се проведе днес с … и МТ", "date": "2018.06.12", "title": "Присъствието на международни хотелски вериги влияе положително на имиджа на България"}
{"url": "http://www.cross.bg/mrezhata-elektroprovodi-novi-1576713.html", "text": "/КРОСС/ .участваха Робърт Дик, председател на съвета на директорите на EVN България, Калина Трифонова, заместник-председател на съвета на директорите и Костадин Величков, изпълнителен член на ръководството на оператора на разпределителната мрежа “Електроразпределение Юг“, част от групата на EVN България. Инвестиционната и ремонтна програма на компанията само за област Бургас през 2018 г. включва нови 105 км електропроводи средно и ниско напрежение и 65 трафопоста за общо 31,1 млн. лв.“Електроразпределение Юг“За целта диспечерските центрове на двете мрежови компании работят в тясна координация за оптималното разпределение на натовареността на мрежата, така че да се избягват върхови натоварвания.  Основна предпоставка за върхово натоварване на отделни електропроводи са сутрешните и вечерни часове на деня, главно през почивните дни, когато хиляди електроуреди (в ресторанти, увеселителни заведения, магазини, атракциони, домове и др.) се включват по едно и също време. Затова рационалното и ефективно използване на мрежата от страна на клиентите има съществено значение за нейната сигурност.Освен с ЕСО „Електроразпределение Юг“ е в контакт и с другите две разпределителни дружества при необходимост от допълнително взаимодействие. За да намали риска от претоварване на мрежата “Електроразпределение Юг“ извърши конкретни действия през последните месеци. Те включват изграждане на нови електропроводи средно и ниско напрежение, трафопостове, повишаване сигурността на захранването и намаляване на технологичните загуби.Акцентите на предприетите мерки включваха: Инспектиране преди летния сезон на трафопостове, възлови станции и електропроводи средно и ниско напрежениеЗаснемане с термовизионна камера на  Полагане на нови подземни кабелни линии на мястото на въздушни проводнициПреразпределение на енергийни товари с цел равномерно натоварване на съоръженията. Подсигуряване на аварийни екипи, материали и техника, които да реагират при необходимост. Дружеството има готовност за включване на допълнителни екипи при необходимост. Ежедневен мониторинг на натоварването на електропроводи „средно“ напрежение и актуализиране на оперативни схемиВ „Електроразпределение Юг“ функционират денонощно два диспечерски центъра за управление на мрежата, както и две мобилни подстанции – в гр. Каблешково и в с. Приселци (до Обзор), които осигуряват необходимостта от повишено захранване", "date": "2018.06.12", "title": "Ръководството на EVN България запозна институциите в Бургас с подготовката си за активния летен сезон по Южното Черноморие "}
{"url": "http://www.cross.bg/prelezi-ystroiistva-preminavane-1576714.html", "text": "/КРОСС/ Новите прелезни устройства са автоматизирани, като за разлика от ръчните бариери (спускани и вдигани от прелезопазач), те се задействат автоматично от преминаването на влака.  Всички нови прелезни устройства са съоръжени с допълнителна трета бяла бавно мигаща светлина, която индикира, че устройството не е повредено и безопасно може да се  премине. За контрол и превенция допълнително се монтират камери.От всичкижелезопътни прелези - 757 на брой, 519са съоръжени с автоматични устройства, осигуряващи безопасно преминаване на влак през прелеза. На 306 устройства са инсталирани шосейни светофари с трета бяла бавно мигаща светлина. За периода 2018-2020 г. отново са предвидени 8 000 000 лв. за съоръжаване на 22 прелеза с нови автоматични прелезни устройства.По повод 10-тото издание на Международния ден за безопасно преминаване на железопътните прелези, на прелеза при с. Бели извор, Враца, беше изложен автомобил, претърпял злополука при неправилно преминаване през железопътен прелез. Целта на акцията е да предизвиква вниманието на водачите на моторни превозни средства като им показва какви могат да бъдат последствията при неспазване на правилата. Прелезът се намира на околовръстния път на Враца, посока Видин, където е изключително интензивно движението на товарни МПС. Само през 2017 г. в НКЖИ са регистрирани 273 случая на повредени бариери вследствие на сблъсък с МПС или вандалски действия , като 73 от тях са се случили на този прелез. От началото на 2018 г. умишлените повреди на бариернитегреди при с. Бели извор са 23.Въпреки, че железопътната ни инфраструктура е с един от най-високите проценти на автоматични и технически средства за осигуряване на сигнализирането на жп прелези, статистиката на НКЖИ сочи, че само за последните 3 години (2015, 2016, 2017 г.), при инциденти на прелези са ранени 25 души, а загиналите са 11. До 1 юни 2018 г. инцидентите на прелези са 13, с 6 ранени и 2-ма загинали.И тази година в началото на ученическата ваканция представители на Компанията раздаваха брошури в училища в близост до железопътната инфраструктура, напомняйки, че жп релсите не са място за игра и селфи.„Апелирам всички водачи на моторни превозни средства – пазете своя живот и живота на своите близки. Няма опасни прелези, има неразумно преминаване през тях“призова генералният директор на ДП НКЖИ инж. Красимир Папукчийски по повод Международния ден за безопасно преминаване през железопътните прелези.", "date": "2018.06.12", "title": "16 млн. лв. за 4 години инвестира НКЖИ в съвременни автоматични прелезни устройства"}
{"url": "http://www.cross.bg/prokyror-zavodut-tona-1576704.html", "text": "/КРОСС/ 5 склада в разрушения завод „Миджур” са пълни с огромно количество взривни вещества, които не се съхраняват по надлежния ред. Това обясни пред bTV говорителят на главния прокурор Румяна Арнаудова във връзка с проверката, направена от държавното обвинение 4 години след експлозията край Горни Лом, която уби 15 души.„Главният прокурор разпореди незабавна проверка на ВАП. Потвърдиха се твърденията на сигналодателя. Има повече от 90 тона барут и 190 000 мини. Операторът на взривните вещества „Видекс” не е осигурил въоръжена охрана и не притежава собствени помещения. Заводът е собственост на друго дружество. Липсва и сигнализация за бързо реагиране”, посочи тя.Заводът не работи, като към март е имало двама служители, които са подали молби за напускане.„Задължително е да се вземат мерки, за да не се допускат подобни инциденти”, подчерта Арнаудова.", "date": "2018.06.12", "title": "Говорителят на главния прокурор: 90 тона барут остават в „Миджур”"}
{"url": "http://www.cross.bg/otzenki-srednata-otzenka-1576708.html", "text": "/КРОСС/ Добър 4,24 е средната оценка на зрелостниците от задължителната матура по български език и литература. Абитуриентите са се справили много по-добре и на двата зрелостни изпита в сравнение с миналата година, съобщиха от образователното министерство.На втория задължителен изпит средната оценка е много добър 4,50.Рекордно високи са резултатите от изпита по математика – учениците са постигнали най-високи резултати от старта на матурите през 2008 г.Пълните отличници са 59, а учениците с двойки и на двата изпита – над 1700.„Добрите и много добрите оценки са значително повече, отколкото съответно слабите оценки. Виждате отличните оценки, ако трябва да сме съвсем точни, са с една стотна повече от миналата година. Но са повече! Слабите намаляват и средните намаляват”, коментира Евгения Костадинова, експерт в МОН.", "date": "2018.06.12", "title": "Добър 4,24 е средната оценка на матурата по БЕЛ на зрелостниците"}
{"url": "http://www.cross.bg/kushta-romi-ygurchin-1576700.html", "text": "/КРОСС/ Жандармерия е блокирала Угърчин след сблъсъци между българи и роми, съобщава БНР.Вчера трима роми с ножове и брадви нападнали строителни работници и пребили възрастни мъж и жена. По-късно напрежението ескалирало и за отмъщение била подпалена една къща.При пожара няма жертви.Двама от нападателите от вчерашния ден са арестувани.Националното радио цитира местни хора, според които проявите на агресия са всекидневие, а извършителите на посегателствата остават ненаказани.", "date": "2018.06.12", "title": "Напрежение в Угърчин след побой и палеж на къща"}
{"url": "http://www.cross.bg/leva-svetovnoto-purvenstvo-1576692.html", "text": "/КРОСС/От 14.06.2018 г. светът е футбол, защото от тази дата до 15.07.2018 г. ще се проведе Световното първенство в Русия. Отново бразилците са фаворити за Най-резултатен отбор, особено след завръщането от контузия на Неймар - с 4.50, следват германците с 5.00 и пак два отбора - на Франция и Испания с по 6.00.Въпреки контузията, Неймар отбеляза гол за „Селесао\" в контролите преди Световното първенство, което автоматично му даде предимство в предвижданията за Голмайстор - 9.00. След него са Лионел Меси с 10.00 и Антоан Гризман с 12.00. Кристиано Роналдо и Хари Кейн са съответно с 15.00.Тези, както и други интересни видове залог като Най-резултатна група, Най-добър европейски отбор, Да се класира на определени фази от надпреварата, Победител в групите, Брой спечелени точки, Голмайстор-отбор и други можете да намерите в , които „Еврофутбол\" предлага за Мондиала.Очаквано мачът на откриването на 14.06.2018 г. между Русия и Саудитска Арабия приковава вниманието. Домакините очаквано са фаворити:Русия - Саудитска Арабия                                   Сингъл, Live,    „1\"- 1.28 „Х\"- 3.50 „2\"- 8.00Ето и други интересни срещи до началото на Мондиала:Япония - Парагвай                                                Сингъл, Live,    „1\"- 2.70 „Х\"- 2.65 „2\"- 2.21Палермо - Фризононе                                            Сингъл, Live,    „1\"- 1.99 „Х\"- 2.72 „2\"- 3.02Нумансия - Валядолид                                         Сингъл, Live,    „1\"- 2.12 „Х\"- 2.67 „2\"- 2.83Футболните майстори на предвижданията не се уплашиха от липсата на европейски първенства и реализираха страхотни печалби, които да направят лятната им ваканция по-интригуваща. Жител на Сандански взе общо 7 673,40 лева за два мача в права колонка в събота, а ден преди това пловдивчанин прибра 3 018 лева за сингъл.Спортмакс предостави на жител на Бяла общо 4 260 лева за Първи голмайстор, а в неделя русенци триумфираха със следните печалби: 8 812,50 лева, 7 168 лева. Във Варна местен си тръгна с 3 542 лева за Първо полувреме/Краен изход.Конните надбягвания осигуриха на варненци сумите от 3 980 лева, 2 980 лев и 1 642,50 лева, а в Гълъбово могат да се похвалят с 1 150,50 лева за 1-3 място.„Еврофутбол\" предлага специални бонуси за Световното първенство по футбол при направени прогнози за 3 и повече мача. Утре е последният ден, като са включени предвиждания за Краен изход, Краен изход с ХК, ГГ/НГ, Под / Над 2,5 и 3,5 гола и Първо полувреме. Вижте срещите от Бонус 2 .От 22 май до 15 юни 2018 година Суперджакпот 15 включва по 15 мача от груповата фаза на Световното първенство по футбол. Натрупаната сума в него към 12.00 часа на 12.06.2018 г. е , а срещите от него можете да намерите .30-те срещи от Световното първенство по футбол, включени в МАКСГОЛ, вижте .               ", "date": "2018.06.12", "title": " „Еврофутбол“: Бразилия ще е новият световен шампион"}
{"url": "http://www.cross.bg/dimitur-georgiev-blagoev-1576689.html", "text": "/КРОСС/ На 13 юни, в навечерието на 162-рата годишнина от рождението на Димитър Благоев, Литературен салон „“ ще представи книгата на Мерсия Макдермот „Ален мак самотен. Биография на Димитър Благоев“.В представянето ще вземат участие издателят Христо Георгиев, доц. Димитър Генчев, актьорът Велери Георгиев, историци, литератори, общественици и други.Събитието ще се проведе от 18.00 часа, в зала „Димитър Благоев“ на Градския съвет на БСП – „Леге“ ). ", "date": "2018.06.12", "title": "Литературен салон „Леге 10“ организира вечер посветена на Димитър Благоев"}
{"url": "http://www.cross.bg/borisov-tyrtziya-bulgariya-1576701.html", "text": "/КРОСС/ Премиерът Бойко Борисов пристигна на официално посещение в Турция. Поводът за визитата е откриването на Трансанадолския газопровод ТАНАП, който ще снабдява с азербайджански газ индустриалната западна част на страната.Борисов проведе среща с колегата си Бинали Йълдъръм, като основната тема на разговор беше енергетика.„Българо-турската газова връзка може да бъде открита в края на месец юни”, заяви след срещата Борисов.След разширяването на газопровода за Турция в участъка между компресорна станция „Лозенец” и очистно съоръжение „Недялско” ще бъдат увеличени възможностите за транзитиране на природен газ през връзката  от 14 млрд. куб. м до 15,7 млрд. куб метра годишно. Освен това ще може да се транзитира природен газ и в реверсивна посока от Турция към България.„Отношенията между България и Турция са специални и ние сме пример за добри съседи, които си помагат и се уважават”, каза турският министър-председател. Борисов и Йълдъръм подчертаха и отношенията на толерантност и уважение между българи и мюсюлмани между двете държави.„Заради това, аз на всички срещи по Западните Балкани повтарям думата мир”, подчерта  Борисов. Като пример за тези отношения двамата посочиха реставрацията  на църквата „Св. Стефан” в Истанбул.Двамата премиери отбелязаха със задоволство ръста в икономическите отношения между България и Турция. Традиционно добре се развиват и връзките в туризма.Бинали Йълдъръм поднесе  съболезнования за катастрофата с  край Пловдив.В българската делегация, водена от премиера Борисов, са включени още вицепремиерът Томислав Дончев и министърът на икономиката Емил Караниколов. ", "date": "2018.06.12", "title": "Бойко Борисов: Българо-турската газова връзка може да бъде открита в края на юни"}
{"url": "http://www.cross.bg/enrike-iglesias-noemvri-1576690.html", "text": "/КРОСС/ Без съмнение една от най-влиятелните фигури в съвременната поп музика – Енрике Иглесиас предизвиква фурор с всяка своя поява на родна сцена.  За радост на огромната си фенбаза у нас, латино звездата се завръща за голям концерт на 6 ноември в столичната Арена Армеец, цели две години след като предизвика екстаза на 15 000 човека и плени завинаги сърцата им.Иглесиас идва у нас по покана на Продуцентска компания АРТ БГ и радио Energy, по повод 13-тия рожден ден на станция номер 1 за любима музика от 90-те до днес. От последното си гостуване у нас Енрике издаде четири тотални хита - , , и най-пресните  и  които не спират да доминират всички световни класации. На практика няма друг поп изпълнител в момента, който за толкова кратко време да създаде толкова хитове. Едва ли съществува и ценител на модерния клубен саунд, който да не може да изтананика една от изброените мелодии. С това Енрике се превръща в един от законодателите на съвременната поп култура от 21 век.През ноември Енрике ще гостува в София с актуалната си програма , която, както си личи от заглавието,ще взриви почитателите на модерния латино звук със 100% хитови композиции на певеца. И няма как да са други, защото всеки нов сингъл на изпълнителя се превръща в абсолютен бестселър.Новото шоу  идва и с нова сценична продукция – по-богата сценография, включваща 500 квадратни метра LED стена, два пъти по-мащабни светлинни и пироефекти и два пъти по-мощен саунд, благодарение на техниката от най-ново поколение. От началото на 2018 г. намиращият се във върхова сценична форма певец изнесе изключителна серия от напълно разпродадени концерти в цяла Западна Европа –с новата си продукция той премина през Прага, Будапеща и Любляна с по два концерта и с по един в Осло, Атина, Мюнхен, Копенхаген и Лисабон. Преди седмица Иглесиас разпродаде и 45 000 билета за шоуто си в Тел Авив.Билети за шоуто All The Hits Live в София влизат в продажба на касите от мрежата на Eventim и онлайн на Eventim.bg от сряда, 13 юни на цени от 69 до 109 лв. и ВИП билети от 159 лв. Първите 1000 билета са на промоционални цени с 10 лв отстъпка.Организаторите съветват най-големите фенове да побързат да се сдобият с един от тях, тъй като за предния концерт на Енрике се разпродадоха само за 18 дни.Официален медиен партньор е НОВА ТВ.", "date": "2018.06.12", "title": "Енрике Иглесиас се завръща у нас с нова порция горещи хитове и мега концерт на 6 ноември в Арена Армеец!"}
{"url": "http://www.cross.bg/dragomir-pravitelstvoto-stoiinev-1576699.html", "text": "/КРОСС/ „На съвместно заседание на Изпълнителното бюро на БСП и на ръководството на парламентарната ни група, взехме решение за внасяне на вот на недоверие срещу правителството на Бойко Борисов на тема „Сигурност”. Това каза на пресконференция в централата на партията  зам.-председателят на ПГ на „БСП за България”  Драгомир Стойнев.Той добави, че надали ще има изненада сред българското общество за темата на вота. „Това, което се случва през последните дни и месеци, минава всякакви граници и хората не се чувстват сигурни в страната си”, обясни той.„Вотът ще бъде внесен самостоятелно и се надяваме на успех. Хората смятат, че не може да се живее в държава, в която се разстрелват данъчни инспектори, бизнесмен от Търново намира смъртта си в центъра на София, през летището влизат непроверени граждани, а искаме да сме член на Шенген.А случаят в Ботевград показа, че правителството не е способно да гарантира сигурността на гражданите в България”, каза още Драгомир Стойнев. „Започваме да готвим мотивите. Надявам се на успешен край. Повече по този начин не може да се живее в тази държава. Започваме да си спомняме мутренските времена”, заключи той.", "date": "2018.06.12", "title": "Драгомир Стойнев: Внасяме вот на недоверие срещу правителството по тема \"Сигурност”"}
{"url": "http://www.cross.bg/osigyritelen-stranata-dohod-1576691.html", "text": "/КРОСС/ Националният осигурителен институт обявява, че размерът на средния осигурителен доход за страната за месец април 2018 г. е 893,27 лв. Средномесечният осигурителен доход за страната за периода от 01.05.2017 г. до 30.04.2018 г. е 843,84 лв.Определеният средномесечен осигурителен доход за страната за посочения период служи при изчисляване размерите на новоотпуснатите пенсии през месец май 2018 г., съгласно чл. 70, ал. 2 от Кодекса за социално осигуряване.", "date": "2018.06.12", "title": "Средният осигурителен доход за страната за април е 893,27 лева"}
{"url": "http://www.cross.bg/turpenie-nyama-kontzerta-1576693.html", "text": "/КРОСС/ До концерта на великаните SOULFLY в София остава по-малко от месец, а фронтменът Макс Кавалера вече няма търпение да се срещне с българските си фенове! По-долу можете да видите и специалното видео обръщение, което големият музикант изпрати специално за българската публика.\n\t\t\t\t\t", "date": "2018.06.12", "title": "До концерта на SOULFLY в София остава месец, а фронтменът Макс Кавалера вече няма търпение да се срещне с българските си фенове!(видео)"}
{"url": "http://www.cross.bg/putyvane-bilet-evropa-1576696.html", "text": "/КРОСС/ Като член на мрежата на Interrail*, „БДЖ–Пътнически превози“ ЕООД участва в инициатива на Европейската комисия  за предоставяне на безплатен билет за пътуване из Европа на младежи, навършили 18 години.Обиколка на Стария континент с влак ще получат като подарък около 15 000 млади хора от държавите-членки на Европейския съюз. Кампанията за предоставяне на безплатно пътуване е наречена „Открий Европа” (Discover EU), а ЕК осигурява бюджета за заплащане на жп пътешествията. Целта на инициативата е да се даде възможност на младежите да опознаят европейския континент, да се докоснат до неговите различни ценности и култури, като наред с това се срещат с техни връстници от различните страни-членки. „Открий Европа” създава равни възможности, като предоставя средства за мобилност на всички млади хора, независимо от доходите им, засилва европейската интеграция и е начин за пътуване, щадящо околната среда. Бюджетът на пилотния проект Discover EU за 2018 г. е на стойност 12 млн. евро.Бъдещите пътешественици ще бъдат избрани чрез открит конкурс измежду всички граждани на ЕС, родени в периода 2 юли 1999 г. - 1 юли 2000 г. Късметлиите ще получат билет за пътуване, който ще им даде възможност да пътешестват из Европа от 1 до 30 дни включително. Избраните ще могат да посетят между една и четири чуждестранни дестинации в рамките на ЕС.Младите хора, желаещи да участват в инициативата, ще могат да кандидатстват чрез Европейския ки портал на Европейската комисия .  Одобрените кандидати ще могат да започнат своето пътуване Участие в инициативата „Открий Европа” вече са заявили над 30 железопътни компании, опериращи на Стария континент.Interrail* - Стартирал през 1972 г. като европейски билет за влак за младежи, билетът Interrail сега е достъпен за всички възрасти и важи за пътуване в/през 30 различни страни в Европа. Младите хора на възраст от 12 до 27 години представляват най-голямата група пътници сред ползващите билет Interrail. През 2017 г. са издадени над 280 000 билета на европейски граждани, като най-популярните дестинации за пътниците на Interrail са Виена, Хамбург, Берлин, Прага и Будапеща. ", "date": "2018.06.12", "title": "БДЖ участва в инициатива на ЕK за предоставяне на безплатен билет за пътуване из Европа на младежи, навършили 18-години"}
{"url": "http://www.cross.bg/biznes-zhenite-lady-1576698.html", "text": "/КРОСС/ Приключи третата, последна част от практическата среща събитие със споделяне на практически опит. Срещата е част от седмото издание на , инициирани от сп.и В третия панел бяха разгледани следните теми::  Участие взеха: Илона Станева - Директор „Маркетинг и реклама”, Първа инвестиционна банка Илияна Захариева - Директор „Корпоративни комуникации”, А1 (Мтел) Стойне Василев - Предприемач и основател на SmartMoney.bgЖана Иванова - Собственик на Издателска къща „Жануа`98\" Яна Данаилова - Нутриционист и специалист по хранене, сертифициран преподавател по йогад-р Наталия Футекова - Предприемач, основател ERP AcademyМила Захариева - Основател на Корект Консулт ПартнерсИлияна Захариева – директор Корпоративни комуникации, А1 (Mtel)Ето някои основни акценти от изминалия трети, последен панел от практическото събитие:          Събитието е организирано в две части: I.Business Lady Live (work shop) – „КЛЮЧОВЕТЕ ЗА УСПЕХ НА ЖЕНИТЕ В БИЗНЕСА”II.Вечерна официална церемония и гала вечеря, по време на която ще бъдат връчени наградите на отличените дами.Тази вечер предстои, по време на която ще връчи своите годишни награди за 7-ма поредна година. По този повод организаторите са подготвили прекрасна шоу програма. Водещи на събитието ще бъдат актьорите Явор Ралинов и Илия Георгиев. Участие ще вземат още  (финалисти в ),младите цигуларки от , талантливите деца – музиканти и лауреати от и шампионите на България за професионалисти в спортните танци от . Тази година организаторите ще отличат дами в категории като: Икономика и мениджмънт, Здравеопазване, Строителство, Финансов сектор, Фармация, ИТ сектор, Човешки ресурси, Земеделие, Бързо развиваща се компания, Личност - вдъхновител и други.Наградите се връчват за най-голям принос на българската делова жена в различни категории. Целят да се даде гласност на успешните управленски модели, ефективните бизнес практики и адекватно развитие на човешкия капитал, като по този начин се поощри женското предприемачеството сред българската общественост. ", "date": "2018.06.12", "title": "Приключи третата, последна част от практическата среща „КЛЮЧОВЕТЕ ЗА УСПЕХ НА ЖЕНИТЕ В БИЗНЕСА” – дневно Business Lady Live"}
{"url": "http://www.cross.bg/yulen-kontzesiyata-otnoshenie-1576682.html", "text": "/КРОСС/ Главният прокурор Сотир Цацаров официално е изпратил на премиера Бойко Борисов предложение за действия на правителството по отношение на концесията на „Юлен” в Национален парк „Пирин”. Разширяването на ски зоната и опасенията от масова сеч вече няколко месеца вдигат граждани на протест.От официалната информация става ясно, че на 26 февруари т.г. „Зелените” са подали сигнал във Върховната касационна прокуратура с твърдения за извършени престъпления във връзка с концесията и неправомерна държавна помощ за „Юлен”, като по разпореждане на Цацаров се извършва лична проверка от прокурор.От държавното обвинение правят обстоен преглед на действията на държавата по линия на концесията от 2001 г. досега. Припомня се геодезическото замерване от 2010 г., което установява, че „Юлен” използват 164,78 ха при разрешени 99,55 ха.Отделено е внимание и на одитния доклад на Сметната палата за периода 2009 г. – 2011 г. Според него до 2009 г. в екоминистерството не е имало условия за адекватен контрол, а самият концесионен договор има големи празноти по отношение на концесионното възнаграждение, банковата гаранция, опазването на околната среда и неустойките.Прокуратурата разглежда целия път на предложените в резултат промени в договора, които така и не са станали факт до настоящия момент – като междувременно са били отменени някои от нормативните актове, на които той се базира. Даже в началото на март т.г. от „Юлен” са предложили да дискутират противоречията по договора с МОСВ, но от ведомството не са процедирали по това предложение.Именно затова Сотир Цацаров предлага незабавно да се предприемат действия за изменение и допълнение на концесионния договор, както и привеждането на използваната от концесионера площ с тази, за която е подписано.Работата по преписката на Върховната касационна прокуратура продължава с проверки на прокурорски постановления за отказ от образуване на досъдебно производство по сигнали за допуснати нарушения и неизпълнение на концесионния договор.Продължава работата на прокуратурата отношение на твърденията за нарушение на Закона за държавните помощи на база на договори със сдружението „Българска федерация по ски“ и дружеството „Български ски пул“ ЕООД. Това е възложено на Софийската градска прокуратура. ", "date": "2018.06.12", "title": "И прокуратурата влезе в казуса „Пирин”"}
{"url": "http://www.cross.bg/mars-zemyata-zhivot-1576683.html", "text": "/КРОСС/ На Марс може би се крие ключът към първия живот, дошъл на Земята, каза в предаването „Тази сутрин” по bTV астрофизикът д-р Владимир Божилов. Поводът беше разкритието на НАСА за органични съединения на Червената планета.Според д-р Божилов животът на Земята може наистина да е дошъл от Марс.„Животът, започвайки на Марс, може да е дошъл по гравитационен път – метеорит удря Марс, избива се камък, който идва на Земята и носи живота”, посочи той.„Ако го намерим, или фосили от него, това ще означава нови лекарства, нови антибиотици, ще означава нов поглед към биохимията на живота”, отбеляза астрофизикът.„Ако това се е случило от Марс към Земята, това означава, че преди 3 млрд. години е имало 2 планети, които са били населени с живот. Ако само в нашата система е имало 2 такива планети, значи живот има на много места в цялата вселена. Тоест тук, в тази вселена, може би съвсем не сме сами. Марс е пътят към това знание”, категоричен е той.Тъй като на Марс има огромна радиация, фактът, че на 5 см под повърхността има органични молекули, които са оцелели, e впечатляващ, тъй като Марс няма магнитно поле, за разлика от Земята, поясни астрофизикът.„Ако има живот сега, той трябва да има някаква цикличност, тъй като той зависи от водата, различните прашни бури, от хранителните вещества, които има. На 2 метра от повърхността, ако има живот, в близките 2-3 години той ще бъде намерен. И това ще бъде огромен принос за цялата наука”, подчерта д-р Божилов.", "date": "2018.06.12", "title": "Астрофизик: На Марс може би се крие ключът към първия живот, дошъл на Земята"}
{"url": "http://www.cross.bg/akyariys-ispaniya-koraba-1576684.html", "text": "/КРОСС/ Спасените в Средиземно море блокирани в открити води заради спор между Италия и Малта, ще може най-накрая да слязат на брега в Испания, която им предложи подслон. Това съобщи днес френската неправителствена организация „Ес О Ес Медитеране”, наела плавателния съд, предаде Франс прес.Скоро италиански кораб ще достави на „Акуариус” хранителни продукти, информира сдружението чрез „Туитър”.  Централата на спасителите в Рим планира по-късно да прехвърли хората на италиански кораби, след като всички поемем курс към Валенсия в Испания, се казва в съобщението.  Испанското правителство обяви вчера, че ще приеме кораба с мигрантите, спасени край бреговете на Либия.  Ръководителят на корсиканската изпълнителна власт Жил Симеони също предложи днес френският остров да подслони „Акуариус”, след като Италия и Малта отказаха да го допуснат до свои пристанища.", "date": "2018.06.12", "title": "Мигрантите от кораба „Акуариус” поемат към Испания"}
{"url": "http://www.cross.bg/iliyana-iiotova-obshtnosti-1576686.html", "text": "/КРОСС/ „Пътят на Брюксел към Западните Балкани минава през България, минава през българските общности в региона, те са най-естественият посредник в тези отношения – добре познават ситуацията в тези страни, ценни са експертизата и съветите им.“ Това заяви вицепрезидентът Илияна Йотова при откриването на Международната конференция „Българските общности в Западните Балкани – ключов фактор в процеса на присъединяване на страните към ЕС“, която се проведе в София. На форума участваха представители на българските общности от Република Македония, Албания, Сърбия и Косово.„Между София и Брюксел не бива да остават забравени територии, тук, в тази част на Европа. Защото, вие, уважаеми сънародници, не живеете в покрайнините, а в един от най-старите и богати на държавност и култура региони на Европа“, отбеляза Илияна Йотова.Като голям пропуск на Българското европредседателство бе посочено отсъствието от неговата програма на българите в чужбина. Те, представителите на българските общности от тези страни, трябваше да бъдат част от подготвителните инициативи за срещата на върха ЕС-Западни Балкани. Вицепрезидентът анализира резултатите от форума, като отбеляза, че предварителните очаквания са били далеч по-големи. „Изключително важно е България да запази водещата си роля в процеса на евроинтеграция на страните от Западните Балкани и тази политика да бъде продължена и от следващите председателства“, подчерта Илияна Йотова.Вицепрезидентът посочи необходимостта от участие на българските общности в дискусията за изграждане на цялостна, подредена и съзнателна политика за сънародниците ни в чужбина, която в момента липсва. „Защото тази политика се прави не само за българите извън територията на страната, но заедно с всички вас за вашите и на родината интереси“, обърна се към сънародниците ни Илияна Йотова. Вицепрезидентът е убедена, че с общите усилия на всички институции, ангажирани с темата за българите в чужбина, могат да се постигнат добри резултати.Според Илияна Йотова има много неизползвани възможности, които дават местните национални законодателства на българите, признати за малцинство. „Бяхме по-активни до признаването на българското малцинство в Албания, отколкото от решението досега“, отбеляза вицепрезидентът.Илияна Йотова открои основните проблеми, споделени й при срещите с представители на българските исторически диаспори. Общ за всички е липсата на постоянен контакт между тях и българската държава.„Ако съществува целенасочена политика на българската държава към сънародниците ни навън, тя е в сферата на образованието и културата. Но и там има какво още да постигнем“, подчерта вицепрезидентът.„Проблемът с тромавата процедура по получаване на българско гражданство изисква промяна в най-малко три закона“, отбеляза Илияна Йотова. „Българският документ за самоличност не е достатъчен да бъдеш пълноценен български гражданин. Българското самосъзнание, съхранявано и предавано на поколенията, доброто владеене на български език са принципи, които неизменно следвам при даването на български паспорт“, подчерта вицепрезидентът.В ход е експертната работа по реализацията на една отколешна идея – създаването на Български културен институт. С негова помощ ще се решават голяма част от трудностите пред българите в чужбина – от езиковите квалификации до лекторатите по български език, от разпространението на българската култура до бизнес контактите.Продължава работата върху нелеката задача по изграждане на интернет платформа, която да бъде връзката между българите зад граница с родината и помежду им. Идеята среща широко одобрение сред сънародниците ни навън.      ", "date": "2018.06.12", "title": "Вицепрезидентът: Пътят на Брюксел към Западните Балкани минава през България"}
{"url": "http://www.cross.bg/oblast-varna-pasev-1576688.html", "text": "/КРОСС/Първите проби от водата на Офицерския плаж във Варна показват, че тя не е замърсена и отговаря на стандартите. Това съобщи за БНР областният управител на Варненска област Стоян Пасев:\"Пробите излязоха отрицателни на територията на Варна област - навсякъде, на всеки плаж. Две фирми участваха за спасители на неохраняемите плажове. Разделихме поръчките на две фирми. Те ще си поделят спасителите. Надяваме се да покрият по-голямата чат от крайбрежието.За 23 плажа колко са спасителите - не зная. Изцяло неохраняеми плажове ще има. Остават тези трудно достъпните на Галата, тъй като там проблемът беше с достъпа на линейки. Проблемни са Паша дере, Кара дере. Тези остават неохраняеми\", обясни Пасев.Снимка: www.wikimapia.org ", "date": "2018.06.12", "title": "Морската вода в област Варна отговарят на стандартите"}
{"url": "http://www.cross.bg/sofiya-letishte-bulgari-1576678.html", "text": "/КРОСС/ Близо 200 души, основно българи, чакат от 8.00 часа, полет на нискобюджетната авиокомпания \"Райън еър\" на летище Чемпино в Рим, за да се приберат в София. За това информира един от блокираните на италианския аеропорт – Красимир Панов.\"Имаме на телефона приложение. Оказа се, че самолетът, който трябва да дойде от София тук, той трябва да ни върне, обаче по някаква причина е кацнал някъде в Сицилия. Самолетът го няма тук. Ние сме минали всички чекинг.  200 човека сме. Никой не дава никакво обяснение и никой не казва нищо\".От летище София съобщиха, че самолетът на нискотарифната компания, която трябва да прибере пътници от летище Чампино в Рим, е излетял от България с 10-минутно закъснение. Очаква се да кацне в Рим около 10.50 часа. От летището не разполагат с информация за това дали пътниците са предупредени от авиопревозвача за възникналите обстоятелства.Вчера сто българи, пътуващи със същата нискобюджетна авиокомпания, останаха на летището в Берлин, след като полетът им беше отменен заради лошо време. Предлагат им директен полет до София чак за четвъртък.", "date": "2018.06.12", "title": "Отново блокирани българи, този път на летище в Рим"}
{"url": "http://www.cross.bg/vagona-parizh-masa-1576687.html", "text": "/КРОСС/ Свличане на земна маса, предизвикано от силните дъждове, накара три вагона от пътнически влак, свързващ предградията на Париж с центъра на града, да се обърнат. Това доведе до раняването на няколко човека, съобщи транспортният министър на страната, предаде БГНЕС.Влакът свързва летище \"Шарл Дьо Гол\" с център на Париж.„Имало е свличане на земна маса на линия REP B между южните предградия Сейнт-Реми-ле- Шеврьоз и Орсе\", заяви министърът на транспорта по френското радио. \"Това е предизвикало обръщане на три вагона. За щастие има само 7 леко пострадали, няма тежко ранени.”", "date": "2018.06.12", "title": "Свличане на земна маса обърна 3 вагона на пътнически влак в Париж"}
{"url": "http://www.cross.bg/radev-rymen-glava-1576697.html", "text": "/КРОСС/ Крайно време е да се потърси отговорност от онези политици, които, преследвайки користни политически интереси, със своите решения излагат на риск живота и здравето на българските военнослужещи. За това призова държавният глава в отговор на журналистически въпрос след като посети Военномедицинска академия – София, където се запозна със състоянието и разговаря с офицерския кандидат Алексей Каменов – бордният техник на вертолета Ми-17, който беше ранен при трагичното произшествие в авиобаза „Крумово“.Румен Радев изрази своите съболезнования на семействата, близките и колегите на загиналите авиатори. „Капитан Неделчев и капитан Панталеев ще останат в паметта ни като достойни мъже и офицери, загинали при изпълнението на служебните си задължения“, каза още президентът.Попитан дали е останало нещо неизказано, след многократното отправяните от негова страна призиви да се вземат мерки за модернизация и поддръжка на старата техника, за купуване на ново въоръжение, както и за демотивацията на летателния състав, държавният глава апелира да няма политически спекулации, защото от утре останалите пилоти ще продължат да летят. „Длъжни сме да продължаваме да сочим проблемите и да настояваме за тяхното решаване. Многократно през годините алармирах, че ще стигнем до това положение да загиват летци. По тази причина направих и три Консултативни съвета, посветени на Българската армия, за да се промени нещо“, подчерта Румен Радев.Президентът подчерта, че решаването на тези проблеми изисква отговорно държавническо мислене и адекватни действия. „Министър Каракачанов е поставен в едни политически,финансови и правни рамки, от които той повече от това, не може да направи. Както виждате, мнозинството прекрати модернизационните процеси в Българската армия, върна ги в нулево положение, в изходна точка. Предвидените за тези проекти стотици милиони изтекоха, вместо да отидат за  ремонт на техника, въоръжение и за подготовка, те пак отидоха за саниране“, заяви държавният глава. По думите на Румен Радев след забавянето на проектите, ще отнеме поне още две години, за да се реализират, което ще оскъпи офертите. „Това означава повече средства, вложени в стара техника, която няма съвместимост и способности и по-малко средства за подготовка“, каза държавният глава.Президентът добави, че се отдалечаваме от възможностите, които трябва да имаме. „Рискът от тези политически решения носят военните, затова казвам, че лобизмът убива“, посочи Румен Радев.В отговор на въпрос относно психологическата обстановка в авиобазата и колектива, президентът заяви, че летците са хора, които са се посветили на тази професия и за разлика от други в държавата, са осъзнали своя дълг към българския народ и го изпълняват най-отговорно. Румен Радев изрази надежда, че те ще намерят сили и отново ще работят за своя народ и апелира политиците да се поучат от тях.Относно катастрофата президентът Румен Радев разговаря във ВМА с министъра на отбраната Красимир Каракачанов и с началника на лечебното заведение Венцислав Мутафчийски. ", "date": "2018.06.12", "title": "Румен Радев: Време е да се потърси отговорност от политици, които излагат на риск живота и здравето на българските военни"}
{"url": "http://www.cross.bg/biznes-lady-business-1576695.html", "text": "/КРОСС/ В момента тече първата част от седмото издание на , инициирани от сп.и (бившия хотел Шератон).Преди минути завърши втори панел от практическата среща, в който бяха разгледани следните теми от участниците:бяха разгледани следните теми: Добри практики от житейския си професионален опит в този панел споделиха: Ани Хира - Бизнес консултант Човешко развитие, основател на HUGAHарх. Богдана Панайотова - Управител на „ЕН АР Консулт” ЕООД Десислава Петева - Управител на „Пимел Трейдинг” ЕООДЮра Драганова - Директор „Човешки ресурси” в „Солвей Соди” АДВиктория Стоянова – Президент на Зонта клуб „Света София”Димитър Караманчев - сновател на Start IT Smart и MetaReadingАлександър Николов - Бизнес консултант и коуч, автор на книгата „Бизнес растеж”Марина Цекова - журналист, НОВА ТВЕто някои основни акценти от изминалия втори панел от практическото събитие:     :  Събитието е организирано в две части: I.Business Lady Live (work shop) – „КЛЮЧОВЕТЕ ЗА УСПЕХ НА ЖЕНИТЕ В БИЗНЕСА”II.Вечерна официална церемония и гала вечеря, по време на която ще бъдат връчени наградите на отличените дами. От практическата среща остана още да чуем:в този панел ще чуем интересни гледни точки за:  и ще направим няколко  Сред събеседниците тук са: Илона Станева - Директор „Маркетинг и реклама”, Първа инвестиционна банка Илияна Захариева - Директор „Корпоративни комуникации”, А1 (Мтел) Стойне Василев - Предприемач и основател на SmartMoney.bgЖана Иванова - Собственик на Издателска къща „Жануа`98\" Яна Данаилова - Нутриционист и специалист по хранене, сертифициран преподавател по йогад-р Наталия Футекова - Предприемач, основател ERP AcademyМила Захариева - Основател на Корект Консулт ПартнерсИлияна Захариева – директор Корпоративни комуникации, А1 (Mtel)На тази вечер ще връчи своите годишни награди за 7-ма поредна година. По този повод организаторите са подготвили прекрасна шоу програма. Водещи на събитието ще бъдат актьорите Явор Ралинов и Илия Георгиев. Участие ще вземат още  (финалисти в ),младите цигуларки от , талантливите деца – музиканти и лауреати от и шампионите на България за професионалисти в спортните танци от . Тази година организаторите ще отличат дами в категории като: Икономика и мениджмънт, Здравеопазване, Строителство, Финансов сектор, Фармация, ИТ сектор, Човешки ресурси, Земеделие, Бързо развиваща се компания, Личност - вдъхновител и други.Наградите се връчват за най-голям принос на българската делова жена в различни категории. Целят да се даде гласност на успешните управленски модели, ефективните бизнес практики и адекватно развитие на човешкия капитал, като по този начин се поощри женското предприемачеството сред българската общественост.  ", "date": "2018.06.12", "title": "Личен живот и бизнес: Мисия Възможна част от „Ключовете за успех на жените в бизнеса” – дневно Business Lady Live събитие"}
{"url": "http://www.cross.bg/vreme-lady-business-1576694.html", "text": "/КРОСС/ \r\nВ момента тече първата част от седмото издание на , инициирани от сп.и (бившия хотел Шератон).През изминалия панел бяха разгледани следните теми: Участие в този панел взеха:Лидия Шулева - Собственик Бизнес ИнтелектЛили Караманчева - Генерален мениджър на QUEISSER PHARMA БългарияДетелина Смилкова - Вицепрезидент на ВУЗФ, председател на БАУХДимана Василева - Основател и мениджър на Quintessentially в БългарияГергана Маркова - Главен водещ на обучението в Марков колеж и собственик, управител на ЛИКОРА ООДМилен Великов - HR специалистЕто основните акценти от първия панел в практическата среща.А тук можете да гледате в реално време: .     „Сред крадците на време са: неумението на жените да казваме НЕ, делегирането на задачи, занимаването с дреболии /проверката на мейли и др./. Нагласата и целеполагането са особено ефикасен инструмент. След това ни трябват позитивна нагласа и краткосрочни стъпки за достигане на крайната цел.”  „Ако имах магическа пръчица, бих направил така, че повече хора да работят с повече страст, вдъхновение и смисъл.”       Събитието е организирано в две части: I.Business Lady Live (work shop) – „КЛЮЧОВЕТЕ ЗА УСПЕХ НА ЖЕНИТЕ В БИЗНЕСА”II.Вечерна официална церемония и гала вечеря, по време на която ще бъдат връчени наградите на отличените дами.Инициативата се провежда с подкрепата на , която записа специално обръщение към организаторите, участниците, жените и възможности им за развитие и предприемачество в 21 век. Обръщението на комисар Габриел можете да видите тук: . ще се проведе в рамките на един ден (от 10:00 до 14:00 часа) и ще се излъчва безплатно в реално време он-лайн тук, без регистрация: . Темите и панелите, които в момента текат и предстоят са:сред темите в този панел са Добри практики от житейския си професионален опит ще споделят: Ани Хира - Бизнес консултант Човешко развитие, основател на HUGAHарх. Богдана Панайотова - Управител на „ЕН АР Консулт” ЕООД Десислава Петева - Управител на „Пимел Трейдинг” ЕООДЮра Драганова - Директор „Човешки ресурси” в „Солвей Соди” АДВиктория Стоянова – Президент на Зонта клуб „Света София”Димитър Караманчев - сновател на Start IT Smart и MetaReadingАлександър Николов - Бизнес консултант и коуч, автор на книгата „Бизнес растеж”Марина Цекова - журналист, НОВА ТВв този панел ще чуем интересни гледни точки за:  и ще направим няколко  Сред събеседниците тук са: Илона Станева - Директор „Маркетинг и реклама”, Първа инвестиционна банка Илияна Захариева - Директор „Корпоративни комуникации”, А1 (Мтел) Стойне Василев - Предприемач и основател на SmartMoney.bgЖана Иванова - Собственик на Издателска къща „Жануа`98\" Яна Данаилова - Нутриционист и специалист по хранене, сертифициран преподавател по йогад-р Наталия Футекова - Предприемач, основател ERP AcademyМила Захариева - Основател на Корект Консулт ПартнерсИлияна Захариева – директор Корпоративни комуникации, А1 (Mtel)Партньори на 7-мите годишни награди на сп. Business Lady са радио Фокус, радио Витоша, Информационна агенция Фокус, информационна агенция Кросс, интернет порталите Mail.BG, Radar.BG, b2bmedia, Manifesto.BG, Flashnews.bg, винарска изба „Бонония естейт”.", "date": "2018.06.12", "title": "„Ключовете за успех на жените в бизнеса” – дневно Business Lady Live събитие със споделяне на практически опит"}
{"url": "http://www.cross.bg/purvenstvo-shampionata-fenovete-1576718.html", "text": "/КРОСС/ Русия под военна и полицейска обсада преди старта на Световното първенство. Мерките за сигурност в 11-те градове-домакини на срещите са извънредно строги.Всеки футболен фен, който стъпи на руска земя получава ID Карта с името и личните си данни. Няма как да влезеш на нито един стадион без това нещо. Така руските власти твърдят, че са спечелили войната с безредиците на феновете още преди началото на шампионата. Защото във всеки момент знаят кой къде е и какво прави.Властите обещават да направят всичко възможно страстите да останат на стадиона. А за своя гняв всеки заловен запалянко ще бъде депортиран обратно в родината си.Силите на реда вече са по местата си. От летищата, където пристигат феновете, през гари и метростанции, до улиците във всеки квартал. Стадионите от програмата на Мондиала са като крепости - оградени с тежки мрежи и оборудвани с хиляди камери., заяви Елена Мормол, жител на Екатеринбург.Апартаментът на Елена гледа към стадиона. По време на мачовете дори улицата пред блока ще бъде затворена. 52 домакинства периодично няма да имат достъп до домовете си.разказва Евгени Чернов, собственик на спортен магазин.Въздушният трафик е ограничен над градовете-домакини на шампионата. Към съседни летища са отклонени стотици чартърни полети в услуга на пристигащите от цял свят фенове. Специални военни системи за противовъздушни удари ще сканират небето за безпилотни дронове. В готовност за бърза реакция са и военните изтребители. А на пристанищата е въведена забрана за опасни товари в дните на първенството.А днес започват футболните срещи от едно друго първенство тук в Москва. Първенството на 12-годишните футболисти в инициативата “Футбол за приятелство”. Деца от над 200 държави участват в това емоционално детско първенство. В това число са и две българчета. Сашо и Миа. Той играе за купата, а тя е част от детския пресцентър. В новините очаквайте специално внимание към това скромно българско участие в Световната купа тази година.", "date": "2018.06.12", "title": "Русия под обсада: Засилени мерки за сигурност заради Световното първенство"}
{"url": "http://www.cross.bg/radev-pelov-posochi-1576727.html", "text": "/КРОСС/ Оставки и наказания след случая с убития беглец от затвора Владимир Пелов ще има, но министър Валентин Радев няма да намерение да подава своето заявление за оттегляне. Това стана ясно от думите му в предаването „Лице в лице”.Той посочи, че чака анализ на професионалното ръководство за пропуските и проблемите и ще реши за степента на наказанията.Радев посочи още, че гледа от мотивите на опозицията за искането на оставки и ги използва, за да се поправи. Самият той е категоричен, че не вижда нещо, с което не справя.Вътрешният министър не влезе в подробности по случая с Пелов и проблемите с полицията в Ботевград, за да не дава сведения за работата на МВР докато навън има още един беглец. Но проблеми в града има, защото хората са се страхували да уведомят властите за Пелов.Заплати увеличихме, дрехи, бензин,  питах ги какво те дават в областната дирекция и от какво имат нужда. Те изброиха няколко неща, които веднага ще направя, каза Радев.Радев отказа да посочи дали убитият Марио Панчев е бил агент на МВР. Твърдението заяви  Румен Петков от преди дни и министърът заяви, че не бива да се казва дали човек е бил или не, дори и да е мъртъв.По повод вота на недоверие за сектор „Сигурност” той заяви, че това е работата на опозицията, а ако са прави за вота – той ще мине. „Считам, че избраната посока е вярна. За една година не мога да оправя всичко”, каза той и даде примери с добрата работа по границата и намалелите отвличания.Проблем създават телефонните измамници, каза още Радев - местят се, трудно ги разкриваме, изобретателни са. Изрази изумление, че тези хора се лъжат и не се свързват с близките си при подобни измами. Според него явно доверието към полицията с е увеличило щом хората дават пари по схемата на измамниците, че помагат в полицейско разследване.Опасното съхраняване на боеприпаси в завода в Миджур е било по сигнал на МВР към прокуратурата. Службата по контрол на общоопасните средства (КОС) е сезирала прокуратурата и е дадено предписание какво да се направи още.По думите на Радев са проверени всички места за съхраняване на боеприпасите и проблеми не са открити.Българският план за мигрантите ще бъде коментиран на срещата на лидерите на ЕС на 28 юни. ", "date": "2018.06.12", "title": "Оставки след случая „Пелов” ще има, но не министерски"}
{"url": "http://www.cross.bg/trump-donald-zayavi-1576673.html", "text": "/КРОСС/ Историческа първа среща между действащ президент на подписаха общ документ.Все още не е ясно какво точно е неговото съдържание. Източници от Белия дом обаче казват, че това е декларация, че разговорите ще продължат, ще продължи диалогът между двете страни в процеса на намаляване на ядрените оръжия.В началото на срещата си Доналд Тръмп и Ким Чен-ун направиха продължително ръкостискане и позираха за снимка. Двамата лидери си размениха няколко думи и се оттеглиха за разговори на четири очи, който продължи около 50 минути.„Мисля, че ще бъде неимоверно успешно и за мен е чест. Ние ще имаме страхотни отношения – нямам никакви съмнения”, заяви Тръмп.Лидерът на Северна Корея също даде знак, че е готов за преговори и компромис.„Не беше лесно да стигнем дотук. За нас миналото ни възпираше, както и остарели навици и предразсъдъци, които закриваха очите и ушите ни, но ние успяхме да преодолеем всичко, за да стигнем до тук днес”, заяви Ким Чен-Ун.За президента-шоумен Доналд Тръмп това е най-смелия и най-рисков ход досега, а прожекторът свети по-силно от всякога.След 41-а минути насаме с Ким чен Ун, двамата изглеждаха доволни.„Върви много, много добре. Имаме отлични взаимоотношения”, заяви Тръмп.„Последва среща във формат 4 на 4 – с най-близките съветници на двамата лидери, а след това работен обяд в по-широк кръг.", "date": "2018.06.12", "title": "Доналд Тръмп и Ким Чен-Ун подписаха общ документ"}
{"url": "http://www.cross.bg/rysiya-stranata-durzhavniya-1576680.html", "text": "/КРОСС/ Денят на Русия, отбелязван днес, е сред \"най-младите\" държавни празници в страната. Чества се по повод събитията от 12 юни 1990 г., когато Конгресът на народните депутати в тогавашната съветска република приема декларация за държавния суверенитет на Русия. Година след това на същия ден в Руската федерация се състояха първите общонародни избори за президент, напомня \"Аргументи и факти\".По традиция в градовете на Русия на този ден има народни веселия, концерти и спортни прояви. В Кремъл се връчват държавни награди в сферите на науките и технологиите, литературата и изкуствата, както и за бележити хуманитарни постижения. А на Червения площад в Москва се организира тържествен салют, посочва вестникът. \"Известия\" нарича днешната постсъветска паметна дата \"официален празник на стихийния патриотизъм\", натоварен с \"доста очевиден идеологически смисъл\". Надвили комунистическия режим, демократите от първата вълна поведоха политика за десъветизация и същевременно започнаха да създават нова държавно-политическа идеология, митология и символика, се казва в материала.Според изданието \"възстановяването на териториалната цялост на страната, икономическият подем и възраждането на великата (ни) държава будят ентусиазъм у населението, дори сред най-аполитичните му слоеве\". Затова още през \"богатото\" първо десетилетие на 21-и век в Русия наред с държавния започва да се формира и т. нар. стихиен патриотизъм. Сега той нараства с оглед \"укрепването на материалното благосъстояние на населението, също и на политическите и социално-икономическите успехи на страната\", твърди всекидневникът. ", "date": "2018.06.12", "title": "Руснаците отбелязват Деня на Русия"}
{"url": "http://www.cross.bg/ananiev-kiril-zdraveopazvaneto-1576677.html", "text": "/КРОСС/ Министърът на здравеопазването Кирил Ананиев изпрати поздравително писмо до доц. Иван Костов и екипа на СБАЛАГ „Майчин дом“ с признателност за дългогодишното ползотворно сътрудничество, както и за успешното реализиране на кампанията за безплатни профилактични прегледи за служители на министерството.Кампанията се проведе през месец май с фокус „Скрининг за карцином на маточната шийка и карцином на млечните жлези“. Министър Ананиев изрази своята благодарност към целия екип на СБАЛАГ „Майчин дом“ за проявената инициативност, съпричастност и неуморни усилия в превенцията и профuлактиката, свързани със здравето на българските граждани.Г-н Кирил Ананиев сподели своето възхищение към висококвалифицирания колектив и техния изключителен професионализъм, които издигнаха авторитета на най-голямата и най-стара Университетска акушеро-гинекологична болница у нас на европейско ниво, и я превърнаха в едно от предпочитаните специализирани лечебни заведения сред жените.Ето и пълния текст на поздравителното писмо:УВАЖАЕМИ ДОЦ. КОСТОВ, Приемете моята u на Министерството на здравеопазването nризнателност за дългогодишното ни ползотворно сътрудничество, част от което беше и реализирането на кампанията за безплатни профилактични прегледи за наши служители. Бих искал да изразя благодарността cu към лекарите, които проведоха скрининга за карцином на маточната шийка и на млечните жлези. Профилактиката е сред приоритетите на Министерството на здравеопазването. 3атова и подкрепям всички инициативи с фокус върху засилване на превенцията и профuлактиката, свързани със здравето на българските граждани. Благодарим за Вашите и на екиnа на болницата , с които решително допринасяте за постигането на общата ни цел — да повишим здравния статус на българските граждани. През изминалите години Вашият висококвалифициран колектив неведнъж е доказвал своя изключителен професионализъм. Вашите ycnexu издигнаха авторитета на най-голямата и най-стара Университетска акушеро-гинекологична болница у нас на евроnейско ниво и я превърнаха в едно от предnочитаните специализирани лечебни заведения сред жените. Високо ценя труда Ви u оставам с надеждата, че и занапред ще продължим ползотворната си работа в духа на партньорството. Пожелавам на ръководството и на целия екип на болницата много здраве, мотивация и обществено признание. КИРИЛ АНАНИЕВ МИНИСТЪР НА ЗДРАВЕОПАЗВАНЕТО", "date": "2018.06.12", "title": "Кирил Ананиев изпрати поздравително писмо до доц. Иван Костов и екипа на СБАЛАГ „Майчин дом“ "}
{"url": "http://www.cross.bg/kamenov-sofiya-alekseii-1576685.html", "text": "/КРОСС/ Днес, вторник, от  държавният глава Румен Радев ще посети , където ще се запознае със състоянието и ще разговаря с офицерския кандидат Алексей Каменов.Алексей Каменов е бордният техник на вертолета Ми-17, който беше ранен при трагичното произшествие снощи в авиобаза „Крумово“.", "date": "2018.06.12", "title": "Президентът Румен Радев ще посети Военномедицинска академия - София"}
{"url": "http://www.cross.bg/alo-arnaydova-parite-1576672.html", "text": "/КРОСС/ „Имаме случай на „ало” измамници, които са успели да мотивират жертвата си да занесе парите в Румъния”. Това заяви пред NOVA Румяна Арнаудова, говорител на главния прокурор.Измамената е пътувала със собствен автомобил до северната ни съседка и там оставила парите.Арнаудова обясни, че „ало” измамите остават много актуални, но няма случай със завлечен с 600 000 евро.„Няма случаи с „ало” измама на стойност 600 000 лева или евро. Има „ало” измама, но не за тези пари”, заяви Арнаудова.По думите й и в двата случая, станали известни последните дни, схемата е една и съща.„Двете измамени лица са били уверявани от „ало” измамниците, че са представители на полицията и търсят съдействие, включително и финансово, за залавяне на „ало” измамници”, обясни Арнаудова.", "date": "2018.06.12", "title": "Прокуратурата: „Ало” измамници са накарали жена да занесе парите в Румъния"}
{"url": "http://www.cross.bg/vertolet-mi-chasa-1576676.html", "text": "/КРОСС/ Министърът на отбраната Красимир Каракачанов е издал заповед специализирана структура на Военна полиция да разследва . Процесуално-следствените действия за разкриване на причините за авиационното произшествие ще се извършат съвместно с военната прокуратура. Около 20.30 часа снощи при изпълнение на тренировъчен полет вертолет Ми-17 от 24-а авиобаза Крумово губи височина и пада от около 30 м. При катастрофата загинаха командирът на екипажа капитан Пламен Пантилеев и вторият пилот капитан Стоян Неделчев. Бордният техник офицерски кандидат Алексей Каменов бе ранен. Оказана му е медицинска помощ в УМБАЛ „Св. Георги” – Пловдив и е транспортиран до Военномедицинска академия – София. Състоянието му е стабилно, той е в съзнание и контактен. Капитан Пламен Пантилеев е бил командир на авиационно звено във военно формирование 32 040 - Крумово. Във Въоръжените сили служи от 1994 г. Роден е на 14 юни 1970 г. в гр. Бяла, област Русе. Завършил е висше образование във ВНВВУ „Георги Бенковски“ - Долна Митрополия през 1994 г. със специалност „летец-пилот“ за Военновъздушните сили (ВВС) на вертолет. Летец-пилот ІІ клас с над 600 летателни часа. Летял е на L-29, Bell 206 и Ми-17. Награждаван е многократно от командирите си със служебна благодарност и от началника на отбраната. Женен с две деца.      Капитан Стоян Неделчев е бил щурман на вертолет в авиационно звено на военно формирование 32 040 - Крумово. Във Въоръжените сили служи от 1997 г. Роден е на 31 януари 1973 г. в гр. Елхово. Завършил е ВВВУ „Георги Бенковски“ – Долна Митрополия през 1997 г. със специалност „летец – пилот“ на вертолет. Летец-пилот ІІІ клас с над 500 летателни часа. Летял е на Ми-2, Ми-8 и Ми-17. Награждаван е многократно със служебна благодарност. Женен с две деца. ", "date": "2018.06.12", "title": "Красимир Каракачанов е издал заповед за разследване авиационното произшествие с вертолет Ми-17"}
{"url": "http://www.cross.bg/katastrofata-vchera-postradalite-1576671.html", "text": "/КРОСС/ Петима от пострадалите при катастрофата между тир и миниван в Ришкия проход вчера остават в болница. Всички са извън опасност за живота.Две жени, две деца – на 8 и 13 г., и бебе бяха ранени при сблъсъка, станал вчера в ранния следобед. В най-тежко състояние са  жените, които  са с множество травми в областта на корема. При инцидента загина шофьорът на минивана.Най-вероятната причина за катастрофата е, че украинският водач на камиона е шофирал с 2,81 промила алкохол в кръвта.", "date": "2018.06.12", "title": "Петима от пострадалите при катастрофата в Ришкия проход остават в болница"}
{"url": "http://www.cross.bg/bomba-raiionen-sofiiiskiya-1576674.html", "text": "/КРОСС/ Сигнал за бомба опразни сградата на Софийския районен съд – Наказателно отделение на „Петте кьошета” в София, предаде БГНЕС.Сигналът за поставено взривно устройство в съда е подаден в 8.45 ч.. Обадил се е анонимен мъжки глас, който е съобщил за поставена бомба в сградата на съда.Гражданите са евакуирани, полицията извършва проверка и в Гражданското и в Наказателното отделение на Софийския районен съд", "date": "2018.06.12", "title": "Сигнал за бомба опразни Софийския районен съд"}
{"url": "http://www.cross.bg/politicheski-ryskiya-subitiya-1576675.html", "text": "/КРОСС/ Центърът за исторически и политически изследвания при Националния политически институт „Димитър Благоев”, съвместно с Фондация „Солидарно общество” и Руския културно- информационен център, организират конференция на тема: „1968 – ГОДИНАТА, КОЯТО ПРОМЕНИ СВЕТА”. Тя ще се проведе на 13 юни, сряда от 10 ч.  в Руския културно–информационен център в , зала 305.Конференцията е посветена на революционните събития, социалните движения, протестите и демонстрациите в света, случили се през 1968 г., както и тяхното отражение върху политическите и социално – икономическите процеси в различни точки на планетата. В нея ще вземат участие водещи български учени и общественици. ", "date": "2018.06.12", "title": "Учени и общественици ще участват в конференция по повод историческите събития от 1968г."}
{"url": "http://www.cross.bg/lavrov-sreshtata-donbas-1576679.html", "text": "/КРОСС/ Министърът на външните работи на Русия Сергей Лавров заяви, след срещата на външните министри от нормандския формат в Берлин, че тя е бил полезна, въпреки че министрите не са успели да решат всички проблеми свързани с минските споразумения, предава Sputnik, цитиран от Фокус.Разговорите продължиха над 4 часа. След официалната час на срещата, министрите обсъдиха определени въпроси във формата по време на работна вечеря.Лавров заяви след срещата, че външните министри са обсъдили политическите реформи, икономическите въпроси, както и проблеми свързани с конфликта в Украйна. Той допълни, че те са обсъждали специфични въпроси по отношение на сигурността в Донбас.Руският министър отбеляза, че Киев възпрепятства прилагането на „формулата на Стайнмайер“ върху статута на Донбас, изразявайки надежда че срещата на нормандската четворка ще помогне за това в бъдеще.Лавров допълни, че американските предложения за миротворческа мисия в Донбас, напълно „унищожават“ минските споразумение и че Берлин и Париж разбират това.", "date": "2018.06.12", "title": "Сергей Лавров по отношение на разговорите на нормандската четворка: „Срещата беше полезна“"}
{"url": "http://www.cross.bg/ygurchin-grada-nozhove-1576663.html", "text": "/КРОСС/ Полицията задържа двама от ромите, нападнали с ножове и брадви работници в училище в Угърчин. Полицаи опазваха реда в града през цялата нощ. Входовете на Угърчин се охраняват от части на жандармерията.Напрежението възникна, след като вчера трима роми нападнаха с ножове и брадва строителни работници и пребиха възрастен мъж и жена.Заместник-кметът на Угърчин Мария Динова поясни късно снощи, че обстановката в града е спокойна. Според източници на „Хоризонт“ обаче, след инцидентите напрежението е ескалирало с цел отмъщение и затова се е наложило да се търси съдействие от жандармерията.„Имало е запалена къща. Пожара е потушен. Няма жертви. Обстановката е спокойна. Няма напрежение.“Младежи от града разказаха, че ромските своеволия са често явления, пострадалите са много, но извършителите остават безнаказани.„Циганинът се е напил, влиза в едно заведение, ти го гониш, защото е пиян, и започва да прави проблеми. Той ти вади нож и те дупчи. В училището влиза с нож. В кафето заплашват кръчмаря с нож - взимат една каса с бира и оборота, и си тръгват. И къде е тази полиция? Тичат да дупчат шефа на полицията… Каква е тази държава?“", "date": "2018.06.12", "title": "Полицията задържа двама от ромите, нападнали с ножове и брадви работници в училище в Угърчин"}
{"url": "http://www.cross.bg/avstriya-organizatziyata-evropa-1576664.html", "text": "/КРОСС/ Австрия напуска организацията Централноевропейска инициатива.Страната е сред учредителките на организацията, създадена през 1989-а година, за да стимулира икономическото и културното  сътрудничество в Централна Европа.Според Австрия интеграцията на Югоизточна Европа в структурите на Евросъюза трябва вече да се подкрепя \"пряко\".Дипломати коментираха, че Австрия сама ограничава влиянието си и оставя полето за дипломатически действия на нелибералната Унгария. ", "date": "2018.06.12", "title": "Австрия напуска организацията Централноевропейска инициатива"}
{"url": "http://www.cross.bg/bulgariya-predsedateli-stigne-1576665.html", "text": "/КРОСС/ Ръководството на БСП събра всички областни председатели, за да обсъдят подготовката за националното съвещание на 21 юли, на което ще се представи визията  за развитието на България. \"След 21- ви нашето виждане за пътя на България и българския народ, трябва да стигне до хората във вашите области и общини. Нека всеки чуе, осмисли нашите и предложи своите идеи.Правим много стегната организация за обсъждания в цялата страна. Всеки българин, готов да даде свои предложения в тази визия, е добре дошъл.През септември ще обобщим дискусиите и ще подготвим окончателния вариант\", заяви Корнелия Нинова. Областните председатели заявиха готовност да мобилизират структурите по места за представяне на алтернативата и търсене на обществена подкрепа.", "date": "2018.06.12", "title": "Нинова пред областните председатели на БСП: Визията ни за бъдещето на България трябва да стигне до всеки българин"}
{"url": "http://www.cross.bg/transporta-finansova-zakona-1576661.html", "text": "/КРОСС/В четвъртък, 14 юни, ще има два часа прекъсване на работа, а от 25 юни започва ефективна стачка на бранш \"автобусни превози\".Според тях, внесеният в парламента законопроект за автомобилна камара е излишен при наличието на агенция \"Автомобилна администрация\" и Министерство на транспорта. Те смятат, че промените само ще задълбочат корупцията в сектора.Протестът е подкрепен от работодателски организации.„Подкрепяме ги, тъй като ние имаме прецедент - вече с няколко такива сдружения, на които са прехвърлени частично регулаторно-държавни функции и по този начин се изтласкват малките и средни предприятия от сфери на дейност от сектора на икономиката, които са регулирани по такъв специфичен начин“, поясни заместник-председателят на Стопанската камара Димитър Бранков.Законът създава условия за картели и корупция, пише в протестно писмо до Народното събрание и транспортното министерство, подписано от 10 браншови организации в сферата на транспорта.\"Писмото е подписано от абсолютно всички сдружения в автобусните превози, което представлява 100% от бранша. Мотивите на вносителите на закона са доста спорни. Законът се нуждае от промени, защото проблемите са десетки, но издаването на лиценза е най-малкият проблем от всичките. Точно заради тези мотиви и един куп текстове за промяна на закона се взе решение още от 14 юни да преустановим превозите за 2 часа, а от 25 юни започваме постоянни ефективни стачни действия, каза Ивайло Константинов от Националното сдружение на автобусните превозвачи в интервю за предаването „Преди всички“.По думите му с промените в закона се увеличават административната и финансова тежест за превозвачите и сред тях има дълбоки съмнения, че по този закон работят конкретна група, които вече са подготвили всичко.  Депутатът от ГЕРБ Станислав Иванов, който е и един от вносителите на законопроекта заяви, че не е чул досега конкретни обвинения за това, че законопроектът създава условия за картели и корупция: „Чух само, че се създавали такива практики. По отношение на националния компетентен орган навсякъде в Европа наистина е Министерството на транспорта или упълномощени от него други служби. В нашия законопроект предвиждаме същото. Лицензите ще се издават от министъра на транспорта или оправомощено от него лице, така че няма две мнения по въпроса. Националният компетентен орган ще бъде министърът на транспорта, а ако той реши да упълномощи някой – това е негово право“.Камарата ще издава свидетелства за професионална компетентност и финансова стабилност, уточни той: „Защото кой по-добре знае каква е професионална компетентност и финансова стабилност на един превозвач, ако не те самите. Именно поради причината, че трябва да се разтовари малко агенция \"Автомобилна администрация\" от задълженията си, защото тя освен, че издава лицензите, тя ги отнема и контролира спазването на дейността“.", "date": "2018.06.12", "title": "Автобусните превозвачи започват ефективни стачни действия (обновена)"}
{"url": "http://www.cross.bg/trump-niro-roburt-1576662.html", "text": "/КРОСС/ След срещата на Г7 и преди разговорите му с Ким Чен-ун, Тръмп е в центъра на новините по света. Актьорът Робърт де Ниро изненада присъстващите на церемонията за наградите \"Томи\", като откровено наруга американския президент.Големият актьор беше поканен на сцената, за да представи музикално изпълнение в програмата.Реакцията на присъстващите в залата на думите му за Тръмп беше красноречива – всички станаха на крака и дълго аплодираха думите на Де Ниро.\n\t\t\t\t\t", "date": "2018.06.12", "title": "Робърт де Ниро наруга Доналд Тръмп публично (видео)"}
{"url": "http://www.cross.bg/dimitrov-petkov-ostavkata-1576666.html", "text": "/КРОСС/ Премиерът Бойко Борисов сбърка, като прие оставката на социалния министър Бисер Петков. Това каза в предаването „Тази сутрин” по bTV президентът на КСНБ Пламен Димитров.По думите му и КНСБ, и КТ „Подкрепа” смятат, че оставката е грешка, и настояват за връщането на Петков. Лидерите на двата синдиката очакват среща с Борисов по темата до края на седмицата.Според Пламен Димитров премиерът е доста гъвкав и е показал, че може да реагира и в такава ситуация. Президентът на КНСБ даде пример с оставката на енергийния министър Теменужка Петкова, която така и не се реализира.Той изтъкна, че и протестиращите майки на деца с увреждания не искат оставката на социалния министър, а решение на проблема. „Все още има възможности министърът в оставка да стане отново действащ министър. Премиерът може да я върне обратно”, смята Пламен Димитров.Той изтъкна, че Бисер Петков е успял да намери диалога и с бизнеса, и със синдикатите.", "date": "2018.06.12", "title": "Пламен Димитров: Премиерът сбърка, като прие оставката на Бисер Петков"}
{"url": "http://www.cross.bg/levski-sinite-purviya-1576667.html", "text": "/КРОСС/ Отборът на \"Левски\" ще изиграе 3 контроли преди първия си мач от предварителните кръгове на Лига Европа. \"сините\" обявиха, че ще мерят сили с \"Хебър\", \"Септември\" и украинския \"Олександрия\". Подготовката на тима от стадион \"Георги Аспарухов\" започва в четвъртък (14 юни), когато Делио Роси ще изведе футболистите на първа тренировка.В неделя (17 юни) \"сините\" заминават по традиция за Правец, където ще провеждат занимания до 5 юли.Първата проверка за \"Левски\" ще е срещу \"Хебър\" на стадиона в Пазарджик на 20 юни. На 27 юни \"сините\" ще се завърнат в София за контрола със \"Септември\" на стадион \"Георги Аспарухов\", а на 5 юли пак там ще мерят сили с \"Олександрия\".На 12 юли отборът ще изиграе първия си мач от първия предварителен кръг на Лига Европа. Съперникът на \"Левски\" ще стане ясен на 20 юни, когато ще бъде изтеглен жребият в Нион.", "date": "2018.06.12", "title": "\"Левски\" с 3 контроли преди старта в Лига Европа"}
{"url": "http://www.cross.bg/bulgariya-dimitrov-knsb-1576668.html", "text": "/КРОСС/ В България трудовите права се нарушават най-много в сравнение с другите държави в Европа. Сред най-честите нарушения са неспазване на работното време и неизплатени заплати.  Проблемът с нарушаването на трудовите, социалните и синдикалните права в България не е решен, коментира в предаването „Тази сутрин” по bTV президентът на КНСБ Пламен Димитров. По думите му при тях пристигат стотици сигнали.20 000 нарушения на работното време са констатирани само за миналата година, каза Димитров. Масовото нарушение е, че хората работят повече от 12 часа, никой не им изчислява и не им плаща извънреден труд, подчерта президентът на КНСБ.Междудневната почивката, която трябва да бъде поне 12 часа, също не се спазва масово  в сектори като ресторантьорство, туризъм, търговия, селско стопанство. Там и безопасните условия са нарушени, заяви Пламен Димитров.Като шофьор в посолството на Алжир протичат последните 17 години от живота на Николай Драгоев. „Получавам  предизвестие на  уволнение поради тежки причини – системни. Не казаха какви са нарушенията и тъй като нямам такива, аз отказах да подпиша”, разказа той. Два месеца по-късно е уволнен. Причината е липса на качества за справяне с работата.„Има и забрана на персонала да говорят с мен и не можах да си прибера даже документите за самоличност, защото бяха в служебния автомобил”, допълни Николай. Той разказа, че и преди това са нарушавани правата му. „Баща ми почива и посланикът обяснява, че не е нужно да го погребвам. Той считаше, че България е джунгла. На годишнината, когато пак трябваше да отсъствам 3 дни, той каза: Не, никакви годишнини. И получавам предупреждение, ако отсъствам 3 дни ще бъда уволнен и аз трябва да избирам между живите и умрелите.    В Петрич пък млада жена е уволнена само ден след като казва на своя работодател, че е бременна.  „Мотивът е, че тя не се справя със своите ангажименти. Това е не само закононарушение, но и морално нарушение”, каза Тодор Капитанов от КНСБ.  България се нарежда до държави като Мадагаскар, Шри Ланка и Гана по нарушаване на трудовите права. Само 4 от всички 28 членки на Европейския съюз са в същата група. Най-честите нарушители са в администрацията и частния сектор.КНСБ и „Подкрепа” внасят колективна жалба в Съвета на Европа срещу България за това, че правото на колективно договаряне на държавните служители не е защитено, а е нарушено, отбеляза още в разговора Пламен Димитров.", "date": "2018.06.12", "title": "Трудовите права у нас: Кои са най-честите нарушения?"}
{"url": "http://www.cross.bg/barzha-katamaran-dyshi-1576670.html", "text": "/КРОСС/ Най-малко 10 души загинаха при сблъсък между катамаран и баржа в река Волга в руския град Волгоград снощи, предаде ТАСС, като се позова на местните власти.Един човек е в неизвестност. Издирването му продължава.Катамаранът се ударил челно на 250 метра от брега в баржа, теглена на буксир от кораб.На борда на 12-местния катамаран, използван за разходки, е имало 16 души, екипаж и пътници. Пасажерите са били младежи, всички те пияни. Катамаранът не е имал необходимите документи и опознавателни светлини.Петима от хората на борда са спасени. Трима от тях са настанени в болница, но без опасност за живота.Катамаранът е бил управляван от своя собственик, който е загинал на място. Това е Дмитрий Хахалев, бивш ръководител на Калачевски район във Волгоградска област.През 2009 г. Хахалев бе осъден на четири години затвор за сексуално насилие и стрелба в нетрезво състояние, както и за обиждане на полицаи.", "date": "2018.06.12", "title": "10 души загинаха при сблъсък между катамаран и баржа в река Волга"}
{"url": "http://www.cross.bg/bond-simfonichni-agent-1576681.html", "text": "/КРОСС/ 56 години след появата на харизматичния Агент 007 и в разгара на снимките на 26-тия филм за Джеймс Бонд, Софийската филхармония ще припомни някои от най-хубавите музикални моменти на класическата поредица в бургаския Летен театър на 8 юли от 20.00 часа.Досега в България подобен концерт не е правен, така че само по себе си това е уникално събитие. От титулните песни в общо 25-те филма за Агент 007 сa избрани 12, на които сa направeни симфонични аранжименти, различни от оригиналите, обединени в един обемен и внушителен концертен звук. Заедно с песните, в програмата ще звучат и две тематични симфонични сюити, включително и оригиналната тема за Бонд, написана от композитора Монти Норман за \"Доктор Но\" (първият филм от поредицата) и още тогава получила световна популярност.В концерта ще участват звездите от родната поп сцена Милица Гладнишка, Рут Колева, Ягода Тренева, Криста, Боби Косатката и Живко Станев. Диригент - Найден Тодоров. Билетите вече са в продажба в eventim.bg, grabo.bg и Лятна каса \"Часовника\".", "date": "2018.06.12", "title": "Музика от филмите за Джеймс Бонд ще звучи в Летния театър на Бургас през юли"}
{"url": "http://www.cross.bg/mi-tazi-chasa-1576658.html", "text": "/КРОСС/ Tехническа неизправност е най-вероятната причина за катастрофата с хеликоптер Ми-17 край Летище Пловдив вчера вечерта, която взе две жертви. Това предположи пред медиите министърът на отбраната Красимир Каракачанов.Тази сутрин и говорителят на главния прокурор Румяна Арнаудова потвърди, че това е основната версия, по която работят разследващите. \"Няма данни за човешка грешка, вероятно се касае за технически проблем, който е възникнал на учебно занятие\", посочи тя пред bTV.Машината е паднала буквално за 3 секунди, което е довело до трагичната развръзка.При тежкия инцидент загинаха двама военнослужещи – командирът на екипажа кап. Стоян Неделчев и помощник-пилотът кап. Пламен Панталеев. Третият член на екипажа – бордният инженер офицерски кандидат Алексей Каменов, беше ранен.Машината падна около 20:30 часа на 500 метра от терминала на гражданското летище и избухна в пламъци. Веднага на място беше изпратен екип огнеборци от аерогарата.Бордният инженер Каменов е излязъл сам от разбилия се вертолет и е успял да се отдалечи. Той е с травма на крака и счупени ребра. Тази нощ беше откаран във Военномедицинска академия в стабилно състояние. Преди това неговите близки и колеги с часове чакаха на портала на пловдивската университетска болница някой да им даде информация за състоянието му.Военният министър Красимир Каракачанов посочи пред журналисти, че загиналите са опитни пилоти с по 500-600 летателни часа. Разбилият се Ми-17 е в състава на нашите ВВС от октомври 1989 г., като е бил ремонтиран през 2016 г. в „Терем-Летец” в София.Към момента на катастрофата е имал още 200 часа летателен ресурс.Вчера цял ден различни екипажи са тренирали с машината, като трагичният инцидент е станал при отработване на спасяване от въздуха.Тази сутрин се прави втори оглед на мястото на инцидента. Заради инцидента всички полети по авиобазите у нас са спрени до второ нареждане.Българската авиация разполага с още пет вертолета Ми-17, но те не летят, тъй като трябва да минат на ремонт, съобщи военният министър.", "date": "2018.06.12", "title": "Основната версия за катастрофата с Ми-17 – техническа неизправност"}
{"url": "http://www.cross.bg/petkov-ostavkata-protestite-1576659.html", "text": "/КРОСС/ Родители на деца с увреждания продължават с протестите си въпреки оставката на социалния министър Бисер Петков.В Русе родители излизат на демонстрация в подкрепа на Петков. Те настояват той да бъде върнат на поста, в противен случай ще искат оставката на цялото правителство.Остават и палатковите лагери, разпънати в София, Бургас и Варна.Според родителите приемането на оставката на Бисер Петков няма да реши проблемите им и те ще продължат с протестите, докато не се намери трайно решение на исканията им за достоен живот на хората с увреждания.  ", "date": "2018.06.12", "title": "Родители на деца с увреждания продължават с протестите"}
{"url": "http://www.cross.bg/instityt-vissh-referendym-1576647.html", "text": "/КРОСС/  1444 г. - Подписан е Адрианополският мир, който слага край на първия поход на Владислав III Ягело и Янош Хунияди за прогонване на османските нашественици от Европа.1668 г. - Основан е Университетът в Лунд.1701 г. - В Англия официално е забранено католици да заемат британския трон.1776 г. - Вирджиния става първият щат на САЩ, който приема декларация за правата.1839 г. - Абнър Дабълдей формулира основните правила на бейзбола.1842 г. - Георги Раковски и още шестима души са осъдени на смърт за участие в Браилските бунтове (1841 - 1843 г.).1849 г. - Американския изобретател Люис Хаслет патентова праховата маска (респиратор), ранна форма на противогаза.1858 г. - В Санкт Петербург е осветена Катедралата „Св. Исак\".1867 г. - Провъзгласена е Австро-Унгарската империя.1897 г. - Швейцарецът Карл Елзенер патентова джобен нож с приспособления, станал известен като швейцарски армейски нож на фирмата Victorinox.1898 г. - Провъзгласена е независимостта на Филипините от Испания.1901 г. - Одобрена е новата Конституция на Куба, с което САЩ има специални права в тази страна. В действителност, това означава създаване на протекторат над Куба от САЩ. Действието на тази конституция е било преустановено през 1925 година.1926 г. - Бразилия напуска Лигата на нациите поради несъгласието си с приемането на Германия.1940 г. - Втората световна война: 13 000 британски и френски военни части се предават на фелдмаршал Ервин Ромел.1945 г. - Във Франция е премахната цензурата на пресата, въведена по време на войната.1947 г. - Започва съдебен процес срещу Петър Коев за създаването на тайната военна организация „Неутрален офицер\".1953 г. - Държавната политехника в София се разделя на четири самостоятелни висши учебни заведения: Висш инженерно-строителен институт (BИСИ), Висш машинно-електротехнически институт (ВМЕИ), Висш минно-геоложки институт (ВМГИ) и Висш химико-технологически институт (ВХТИ).1955 г. - В Якутия е открито първото крупно местонахождение на диаманти.1963 г. - В Ню Йорк се състои премиерата на филма „Клеопатра\" с Елизабет Тейлър в главната роля.1964 г. - В ЮАР Нелсън Мандела е осъден на доживотен затвор.1964 г. - В Аделаида (Австралия) групата Бийтълс е посрещната от 300 000 фенове.1967 г. - Програма Венера: Изстрелян е съветският космически апарат Венера 4, който впоследствие осъществява първото предаване на информация от друга планета.1970 г. - Британецът Лорънс Оливие става първия актьор в историята, получил благородническа титла.1975 г. - Създаден е Лвовският държавен историческо-архитектурен комплекс.1990 г. - Първият конгрес на народните депутати на Руската федерация приема Декларация за суверенитета на Русия.1991 г. - Борис Елцин печели първите избори за президент на Русия.1991 г. - На референдум жителите на Ленинград е решено възстановяване на старото име на града - Санкт Петербург.1994 г. - С референдум в Австрия е прието членството ѝ в ЕС.2005 г. - Встъпва в длъжност първият президент на Иракски Кюрдистан, Масуд Барзани.2008 г. - Жителите на Ирландия на референдум отхвърлят Договорът от Лисабон - Опростен вариант на Конституция на ЕС.2009 г. - Всички телевизионни станции в САЩ преминават от аналогово към цифрово излъчване.", "date": "2018.06.12", "title": "12 юни в историята"}
{"url": "http://www.cross.bg/tema-zhivo-detza-1576654.html", "text": "/КРОСС/ БНТ, „Денят започва \"Как да потърсим правата си при анулиран или отменен полет?Има ли риск от нови взривове в завода за боеприпаси в Горни Лом? Говорителят на главния прокурор Румяна АрнаудоваСлед оставката на социалния министър. Как ще продължи диалогът с родителите на деца с увреждания?Кога работодателите нарушават правата на трудещите се?За историческата среща между Съединените щати и Северна Корея - коментар на Алекс Алексиев и Милен Керемедчиев.В сезона на пътуванията - каква е причината за ръста на цената на горивата? Сметките на експертитеНа живо от Москва. Атмосферата преди световното по футболРешено. Кравата Пенка се прибира у дома - жива и здраваБТВ, \"Тази сутрин\"Как столичната улица „Паша Христова\" се оказа наполовина частна?Пиян шофьор на тир премаза микробус в Ришкия проход. На живо от Шумен: Какво е състоянието на ранените?Ще спре ли войната на пътя с новите промени в закона?Има ли опасност от нова трагедия в Горни Лом - говорителят на главния прокурор Румяна Арнаудова;Софийска улица превърната в незаконно сметище за строителни отпадъци. На живо: Как общината ще се справи с проблема?Защо социалният министър Бисер Петков подаде оставка? На живо от палатковия лагер: Каква е реакцията на майките на деца с увреждания?Кои са най-драстичните уволнения на работещи и как да се защитим от некоректните работодатели - в студиото, президентът на КНСБ Пламен Димитров;Очаква ли ни лято с градушки и порои - прогноза на синоптика Анастасия Стойчева;На живо: Как започна първият ден на кравата Пенка след помилването й?Дошъл ли е от Марс животът на земята? Разговор с астрофизика Владимир Божилов.Нова телевизия,  „Здравей  България\"Тема: След оставката на социалния министър заради протестите на родители на деца с увреждания задавамe въпроса \"Как те приемат решението и кой ще наследи Бисер Петков на поста?\".Тема: Ще реши ли оставката проблема на майките на деца в неравностойно положение? Говори омбудсманът  Мая Манолова.На живо - пътник беше ранен от хвърлен камък по влака, докога ще продължава обстрелът на композициите на БДЖ, които минават през софийския квартал \"Факултета\"?Тема: Има ли опасност от нова трагедия във фабриката за утилизация на боеприпаси в Горни Лом - гледайте на живо?Тема: Как трима възрастни хора дадоха над милион лева на телефонни измамници? И как \"ало  мафията\" успя да заработи близо 20 милиона лева за три години? Говори прокуратурата.Тема: След зачестилите инциденти с превоз на ученици - как КАТ и ДАИ ги контролират?Румен Бахов и властите в Пловдив по следите на вандал, изрисувал десетки фасади с графити.Тема: Историческа среща между президента на САЩ Доналд Тръмп и лидера на Северна Корея Ким Чен Ун. Какво ще се случи?Тема: Ще изключат ли БСП от Партията на европейските социалисти заради Истанбулската конвенция?  Говори червената депутатка  Нона Йотова. ", "date": "2018.06.12", "title": "Теми и гости в ефира днес"}
{"url": "http://www.cross.bg/pishe-yvrezhdaniya-ministur-1576669.html", "text": "/КРОСС/ Ромските вандалски нападения и кражби от жп линиите не спират, пише \"Труд\" на първа страница. Пътник беше ранен в лицето във влак, преминаващ през столичния квартал Филиповци, уточнява изданието.", "date": "2018.06.12", "title": "Преглед на печата"}
{"url": "http://www.cross.bg/glypak-koiito-osuznava-1576652.html", "text": "/КРОСС/ \"Глупак, който осъзнава, че е глупак, вече не е глупак\" ", "date": "2018.06.12", "title": "Глупак, който осъзнава..."}
{"url": "http://www.cross.bg/chasa-sofiyaot-provede-1576655.html", "text": "/КРОСС/София.От 14.30 часа в зала EFE на хотел „Маринела\" министърът на младежта и спорта Красен Кралев ще открие конференцията „Спортът за всички като средство за интеграция и мост между традиции и иновации\".***София.От 9.00 часа в залата на IV етаж в МОН ще бъде представен анализ на резултатите от майската изпитна сесия на държавните зрелостни изпити.***София.От 09.30 часа в сградата на Висшия съдебен съвет ще се проведе седмичното заседание на съдийската колегия на ВСС.***София.От 09.30 часа в хотел „Рамада\" президентите на КТ „Подкрепа\" и на КНСБ Димитър Манолов и Пламен Димитров, заедно с министър Бисер Петков, ще открият двудневно заседание на Изпълнителния комитет на IndustriALL Europe - Европейската федерация на промишленитесиндикати.***София.От 10.00 часа в зала „Роял 1\" на „София Хотел Балкан\" вицепрезидентът Илияна Йотова ще открие Международна конференция „Българските общности в Западните Балкани - ключов фактор в процеса на присъединяване на страните към Европейския съюз\". В събитието ще участват представители на българските общности в Република Македония, Албания, Сърбия и Косово.***София.От 10.00 часа в хотел Интер Континентал - София министърът на туризма Николина Ангелкова ще открие 5-ата годишна среща на Националния борд по туризъм.***София.От 10.00 часа в Националния пресклуб на БТА ще се проведе пресконференция на браншови организации в пътническия транспорт, на която ще представят аргументите си против Законопроекта за Българската автомобилна камара, внесен за разглеждане в Народното събрание, и ще информират за предстоящия протест на автобусните превозвачи на 14 юни 2018 г.***София.От 10.30 часа в зала 238 в сградата на Народното събрание на пл. „Княз Александър\" ще се проведе заседание на Комисия по правни въпроси.***София.От 11.00 часа в Институцията на омбудсмана на Р България (ул. „Георг Вашингтон\" 22) омбудсманът Мая Манолова и Сдружението за правна помощ на потребителите организират съвместно обсъждане на новите продуктови такси (екотаски) при внос на моторни превозни средства.***София.От 11.00 часа в Националния пресклуб на БТА ще се състои пресконференция на тема  Геополитическият пъзел на световната промяна\" с участието на проф. д.ик.н. Нина Дюлгерова - преподавател във ВСУ „Черноризец Храбър\" и ЮЗУ „Св. Неофит Рилски\", и Симеон Николов - Център за стратегически изследвания в сигурността и международните отношения.***София.От 14.30 часа в Министерство на икономката ще се състои брифинг след срещата между заместник-министърa на икономиката Александър Манолев и представител на глобален доставчик на продукти, решения и услуги за управление на енергията и данните в автомобилния сектор, който ще инвестира в ново производствено предприятие в Северна България.***София.От 15.00 до 17.00 часа народният представител от „БСП за България\" Нона Йотова и общинският съветник Иван Таков ще бъдат на разположение на софиянци в постоянната приемна на БСП - София на ул. \"Леге\" №10, етаж 1.***Благоевград.От 10.30 часа Административен съд - Благоевград организира Ден на отворените врати, който ще се проведе в сградата на съда, находяща се в гр. Благоевград, ул. \"Тодор Александров\" №47, ет.3.***Варна.От 10.30 часа във Фестивален и конгресен център - Варна ще се състои пресконференция на Лиса Джерард и „Мистерията на българските гласове\" във връзка с „Интермецо\" - съвместна програма на Международния музикален фестивал „Варненско лято\" и Международния театрален фестивал „Варненско лято\".***Варна.От 10.30 часа в зала „Варна\", Община Варна, кметът Иван Портних ще посрещне международни експерти от ACES (Асоциация на европейските столици и градове на спорта) във връзка с кандидатурата на Варна за Европейски град на спорта.***Варна.От 15.30 часа в Юнашкия салон ще се проведе пресконференция за Варна като кандидат за Европейски град на спорта.***Велико Търново.От 09.20 часа в Националния военен университет „Васил Левски\" във Велико Търново ще се проведе изнесен заседание на парламентарната комисия по отбрана.***Велико Търново.От 10.00 часа в областната дирекция на ДФ „Земеделие\" във Велико Търново ще се проведе „Ден на отворени врати\".***Видин.От 10.00 часа в залата на Общински съвет кметът на Община Видин Огнян Ценков и заместник-кметът Венци Пасков ще връчат трудовите договори на лицата, включени в Регионалната програма по заетост.***Видин.От 10.30 часа в конферентния център на Областна администрация Видин, ще се проведе Осмата регионална среща на клубовете „Млади възрожденци\", на която ще присъства Огнян Ценков, кмет на Община Видин.***Враца./с. Бели извор.От 11.00 часа на прелеза при село Бели извор (област Враца) ще бъде изложен автомобил, претърпял злополука при неправилно преминаване през железопътен прелез. Целта е този автомобил да предизвиква вниманието на водачите на моторни превозни средства като им показва какви могат да бъдат последствията при неспазване на правилата. Инициатива е на Национална компания „Железопътна инфраструктура\" по повод Международният ден за безопасно преминаване през железопътните прелези.***Карлово.От 13.30 часа в НЧ „Христо Ботев -1869\" ще бъде открит Национален ученически събор, посветен на 170-тата годишнина от рождението на Христо Ботев. От 17.00 часа ще тръгне шествие със знамена до паметника на Христо Ботев и рецитал на Ботеви стихове. От 19.30 часа ще се състои концерт с участието на Първи ученически гвардейски отряд към ЕГ „Христо Ботев\"- гр. Кърджали и Деси Добрева.***Перник.От 13.30 часа Народният представител от ГЕРБ д-р Александър Александров организира приемен ден в кметство „Изток\", намиращо се на ул.„Благой Гебрев\" 15.***Пловдив.От 11.00 часа в Регионалния пресклуб на БТА ще се състои пресконференция на ПП АБВ с участието на председателя на партията Румен Петков.***Пловдив.От 13.30 часа в CraftBar - Пловдив (ул. „Абаджийски\" №15, кв. „Капана\") ще се проведе пресконференция „Заедно за малкия Станислав\".***Пловдив.От 16.00 часа общинският съветник от ГЕРБ Иван Вичков ще приема граждани в офиса на партията в район „Тракия\" в блок 91.***Пловдив.От 20.00 часа в Античния театър ще бъде открит фестивалът „Пловдив чете\". По време на събитието ще бъдат връчени отличията „Орфеев венец\"- за високи постижения в съвременната поезия и „Златна четка\" - за най-добро художествено оформление на книга.***Разград.От 11.00 часа в зала 308 на Община Разград ще се проведе пресконференция по повод предстоящия Капански събор.***Русе.От 11.00 часа ул. „Борисова\" №87 ще се състои официалното откриване на „Медицински център д-р Кунев\".*** Шумен.От 10.00 часа в зала 203 на общината ще има брифинг.***Ямбол.От 20.00 часа в зала „Диана\" ще бъде представен концертът на Камен Донев - „Македонски песни\". ", "date": "2018.06.12", "title": "Предстоящи събития в страната за 12 юни"}
{"url": "http://www.cross.bg/rodeni-na-yuni-1576656.html", "text": "/КРОСС/ Добромир Гущеров, бизнесмен, депутат в 40-ото НСДойчин Василев, алпинист, покорител на Еверест Елка Атанасова, юрист, член на ВССИва Петрони, журналистКристиан Вигенин, депутат от „БСП за България“ в 44-ото НС, бивш министър на външните работи Любомир Тодоров, дипломатЛюдмила Чешмеджиева, оперетна актриса Николай Паслар, световен и европейски шампион по свободна борбаИнж. Николин Гавраилов, председател на Българска предприемаческа камара в строителството", "date": "2018.06.12", "title": "Родени на 12 юни"}
{"url": "http://www.cross.bg/poseshtenieto-otmeni-semeiistvata-1576657.html", "text": "/КРОСС/ \"Поднасям съболезнования към семействата и близките на загиналите пилоти край авиобаза Крумово\". Написа във Фейсбук лидерът на БСП Корнелия Нинова. \"Обръщам се към премиера Борисов- да отмени посещението си в Турция за откриване на трансанадолския газопровод.Катастрофата с военния хеликоптер, загубата на човешки живот, както и нестабилността в страната след подадената оставка на министъра на труда и социалната политика и изключително острата реакция на вицепремиера Симеонов към министъра на туризма и обвиненията между членове на кабинета в “защита на крупни наследници на мутренски групировки” изискват от министър-председателя да предприеме мерки тук\", написа още тя. ", "date": "2018.06.12", "title": "Корнелия Нинова: Съболезнования към семействата и близките на загиналите пилоти край авиобаза Крумово"}
{"url": "http://www.cross.bg/trump-sreshtata-donald-1576660.html", "text": "/КРОСС/ Около 48 минути продължи срещата на четири очи в Сингапур между президента на САЩ Доналд Тръмп и севернокорейския лидер Ким Чен-ун.Двамата си стиснаха ръцете и се оттеглиха на разговори на четири очи в хотел \"Капела\" на остров \"Сентоса\". Тръмп и Ким си размениха няколко думи, вървейки заедно по червен килим пред американски и севернокорейски знамена - до скоро нещо немислимо, отбеляза \"Франс прес\".Тръмп я определи като \"много, много добра\". Той се надява срещата да помогне за уреждане на проблеми от миналото.„Чувствам се наистина чудесно. Имаме една чудесна дискусия и мисля, че е със страхотен успех. И аз не се съмнявам, че ще имаме едни отлични отношения с Ким“, заяви Доналд Тръмп в началото на срещата.Той очаква, по думите му, да бъдат решени голям проблем и голяма дилема. Събеседникът му Ким също прояви оптимизъм и каза на корейски език, че вече са преодолени старите практики и предразсъдъци.Двамата лидери продължиха разговорите си в разширен формат. Към тях се присъединиха близките им сътрудници. Това е историческа първа среща между действащ президент на САЩ и севернокорейски лидер. Очаква се тя да се фокусира върху закриването на ядрената програма на Северна Корея в замяна на вдигане на дипломатическите и икономическите санкции срещу затворената комунистическа страна.", "date": "2018.06.12", "title": "48 минути продължи срещата на четири очи Доналд Тръмп - Ким Чен-ун"}
{"url": "http://www.cross.bg/pafnytiii-vidyal-pystinyata-1576651.html", "text": "/КРОСС/ За велики пустинни подвижници ни разказва свети Пафнутий, който сам живеел пустинен живот. Веднъж в него се явило желание да отиде във вътрешността на пустинята, за да узнае, има ли там още отци, които служат на Господа повече от него. Като си взел малко хляб и вода, той тръгнал и след четиридневен труден път видял затворена пещера, в която светлина влизала само през един малък отвор. Почукал, като очаквал да чуе глас, който да го приветства в името на Христа, но напразно. Най-после влязъл и видял един старец да седи. \"Благослови, отче светий!\" - казал той. Отговор не последвал. Пафнутий се приближил, допрял се до него и тялото се разсипало на прах. Подвижникът вече няколко години бил мъртъв. Пафнутий погребал Божия раб с обичайното псалмопение и молитва, пренощувал при гроба му и на другия ден, подкрепен от сън и храна, се отправил по-нататък.Пак вървял той няколко дни и видял пещера и около нея следи от човешки стъпки. Пещерата била пуста, но се виждало, че някой живее в нея и че обитателят неотдавна е излязъл. Пафнутий решил да го дочака. Мястото било прекрасно. Финикова палма, покрита с плодове, растяла в пещерата. Бистър извор с прясна вода бликал от корените на дървото. Цял ден Пафнутий чакал като се молел и пеел псалми. Привечер той видял да се приближава към него стадо биволи, сред които вървял един подвижник. Дългите му коси го покривали от главата до нозете. Друга покривка на него нямало. Подвижникът отначало се изплашил, като видял Пафнутий, но после започнал да благодари на Бога, поканил го в пещерата и му предложил храна. Дълго беседвали те и заедно се молили. Пафнутий узнал, че името на подвижника е Тимотей, че в младини живял като инок в манастир, а после като пожелал усамотение почнал да живее в собствена килия, близо до града, като се хранел от трудовете си. Тук паднал той в престъпление и известно време водил грешен живот. Но съвестта се пробудила в него и избягал в пустинята, за да смири страстите чрез молитва и труд. Тежък бил отначало неговият живот. Много изтърпял от вътрешна душевна борба, много страдал и от телесен недъг. Но Господ милостиво му помагал и пустинникът достигнал вътрешен мир и духовна радост. Цели 30 години той живял в съвършено усамотение, като постоянно се молел. Дървото с фурми го хранело със своите плодове. Неговите 12 вейки една след друга се покривали с плодове всеки месец.Като получил благословение от пустинника, той отново тръгнал и след няколко дни дошъл до един манастир, който се намирал в пустинята. Със скръб мислел той, колко са нищожни неговите собствени подвизи в сравнение с трудовете на светите отшелнии, но се радвал, като видял, че Господ има толкова съкровени служители.След няколкодневна почивка Пафнутий отишъл по-нататък. Пътят ставал все по-труден, а пустинята по-сурова и по-безплодна. Свършила се оскъдната храна, която Пафнутий си бил взел от манастира. Няколко дни вървял без да вкуси нищо, понеже в пустинята нищо не расло. Най-после той така изнемогнал, че изгубил всички сили и вече очаквал смъртта си. Ненадейно му се явил мъж светлозарен и чрез едно допиране с ръка до устата му го подкрепил за нови трудове. Така вървял той 17 дни, подкрепян от ангелска помощ, когато веднъж видял един човек, покрит от главата до нозете с бели като сняг коси да слиза от планината. Старецът повикал Пафнутий, като го назовал по име. Това бил Онуфрий, вече 60 години скитащ се из пустинята. Той разказал на Пафнутий живота си. На младост той бил инок в един манастир, но в душата му се зародило желание за пустинен живот и една нощ взел хляб само за четири дни и отишъл далече в пустинята. Изведнъж видял необикновено светъл лъч, който като че ли му посочвал пътя, и чул глас да му говори: \"Не бой се, аз съм ангелът, който те пази от самото ти рождение, и по Божията воля те водя в пустинята! Бъди смирен по сърце пред Бога и с радост Му служи! А аз няма да отстъпя от тебе\". След дълго пътуване той дошъл до пещерата, в която един свят старец го приел, като го назовал по име. Онуфрий живял с него известно време, като се учел от него на правилата на пустинния живот. А когато старецът го намерил достатъчно приготвен за подвижнически живот, той сам го завел във вътрешността на пустинята и го поселил в пещерата. Няколко години старецът по един път в годината посещавал своя ученик до самата си смърт. Онуфрий го погребал и от деня на неговата смърт вече не видял ни един човек до идването на Пафнутий. Отначало ангелът го хранел, а после израснала финикова палма, която всеки месец се покривала с нови плодове. В това дълбоко усамотение подвижникът бил радостен и спокоен, подкрепян чрез молитва и постоянно изучаване на словото Божие. Чудесни прояви на Божията слава често озарявали душата му. Той видял небесната слава на светците, угодили Богу, и с радост продължавал подвига си.Пафнутий прекарал цяла нощ с великия старец в беседа и молитва. А на другия ден забелязал промяна в лицето му и се изплашил. Онуфрий забелязъл това. \"Не бой се, брате Пафнутий - казал му той. - Бог в милосърдието си те е пратил при мене, за да погребеш тялото ми. Защото днес ще завърша временния си живот и ще мина при Христа за безкраен живот\". Пафнутий отговорил на подвижника, че след неговото заминаване би желал да остане завинаги в неговата пещера. Но старецът му отговорил, че не такава е Божията воля, но че той трябва още да посети други пустинници и след това да се върне в своята обител и там да служи на Бога. Той благословил Пафнутий и след това започнал да се моли Богу с много сълзи, като преклонил колене. Дълго той се молил и най-после казал: \"В Твоите ръце, Боже, предавам духа си!\" Внезапно го осияла чудна светлина, чули се гласове на ангели, които пеели и славословили Господа. Ангелите отнесли на небето радостната душа на праведника.Пафнутий дълго плакал над тялото на умрелия и след това намерил камък, издълбан като гроб. В него поставил тялото на подвижника с псалмопение и молитва и го покрил с камъни. Подир това се помолил на Бога да бъде удостоен да живее на това място. Но изведнъж пещерата се срутила, финиковото дърво паднало на земята, изворът изсъхнал. От това Пафнутий разбрал, че не такава е Божията воля. Молейки се още, той се готвел да остави това място и веднага видял пред себе си оня същия светлозарен мъж, който и преди му се явил и който сега вървял пред него, посочвайки пътя му.Господ удостоил Пафнутий да види в пустинята и други свети подвижници: четири старици, които всекидневно получавали храна от ръката на ангел; четири момци, които заедно служели Богу и чудесно били подкрепяни от Господа. Те всички с любов го приемали, като го наричали по име. След дълго пътуване той се върнал в своята обител, където разказал на братята за всичко, що видял и чул в пустинята.", "date": "2018.06.12", "title": "Преп. Онуфрий Велики. Преп. Петър Атонски"}
