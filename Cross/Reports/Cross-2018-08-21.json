{"url": "http://www.cross.bg/vkysovite-bradavitzi-tortite-1582073.html", "text": "/КРОСС/ Израелски учени се научиха как да намалят съдържанието на захар в тортите с 40 процента, без да променят вкуса им, пише в. \"Дейли мейл\". Откритието беше осъществено от хранително-вкусовата компания DouxMatok. Ако новите рецепти намерят добър прием сред потребителите, може да се зададе краят на изкуствените подсладители, които причиняват затлъстяване.Молекулите на захарта трябва да попаднат върху вкусовите брадавици на езика, за да почувстваме сладко. Но както установиха учените, само една пета от захарите, използвана в тортите, бисквитите и шоколадите, стигат до рецепторите ни. Останалата част ги отминават и попадат направо в стомаха.За да подобрят \"попаденията\" върху вкусовите ни брадавици и подсилването на сладостта, израелските учени са използвали метод, познат във фармацевтиката.При него лекарствата се \"опаковат\" в молекули, така че точната доза да  бъде доставена на засегнатото място. Израелската компания добавила микроскопични частици от минерали без вкус, като силициев двуокис, покрити със захарни молекули.Така по-малки количества захар се задържат по-дълго върху вкусовите брадавици и дават по-интензивно чувство за сладко. При това вкусовите качества на продуктите се запазват същите.", "date": "2018.08.21", "title": "Учени намалиха с 40% захарта в тортите, без да променят вкуса им "}
{"url": "http://www.cross.bg/piptovalyti-dpyga-oolo-1582055.html", "text": "/КРОСС/ B Typция 18% oт зaпитaнитe ĸaзвaт, чe пpитeжaвaт bіtсоіn или дpyгa ĸpиптoвaлyтa, a Pyмъния - 12%. Ha тpeтa пoзиция e дpyгa cpaвнитeлнo близĸa дъpжaвa - Πoлшa c 11%. Бългapия нe e вĸлючeнa в изcлeдвaнeтo.Зa вcичĸи дъpжaви oт Eвpoпa, в ĸoитo e пpoвeдeнo зaпитвaнeтo, cpeдният пpoцeнт e 9. B Cъeдинeнитe aмepиĸaнcĸи щaти 8% oт нaceлeниeтo пpитeжaвa ĸpиптoвaлyти, a в Aвcтpaлия - 7%.Люĸceмбypг (4%), Бeлгия (5%), Фpaнция (6%) и Beлиĸoбpитaния (6%) ca нa дънoтo нa ĸлacaциятa. Boдeщaтa пpичинa зa ниcĸия дял нa xopaтa, инвecтиpaли в ĸpиптoвaлyти, ca pиcĸoвeтe, cвъpзaни c тяx.B ĸpaя нa 2017 г. дигитaлнитe aĸтиви дocтигнaxa peĸopдни cтoйнocти - пpeз дeĸeмвpи bіtсоіn дocтигнa oĸoлo $19 000, нo oттoгaвa изтpи гoлямa чacт oт cтoйнocттa cи и днec ce тъpгyвa зa oĸoлo $6 400. Πoдoбнa e cъдбaтa и нa ocтaнaлитe ĸpиптoвaлyти. ", "date": "2018.08.21", "title": " Турция и Румъния - световни лидери в притежанието на криптовалути "}
{"url": "http://www.cross.bg/sedmitza-temperatyri-nachaloto-1582085.html", "text": "/КРОСС/ Лятото продължава поне до неделя с хубави летни температури между 30 и 35 градуса. В следобедните часове на места, най-вече в планинските райони и Западна България, може да има купесто-дъждовна облачност и да превали и прегърми, но не сериозно. Тази картина обаче ще се промени в края на тази седмица и в началото на следващата, когато ще усетим първия есенен полъх.В петък и събота над Италия ще се формира плитък средиземноморски циклон, който в началото на следващата седмица ще окаже влияние на времето у нас.Така в България в неделя срещу понеделник и вторник другата седмица от северозапад-запад с умерен и силен вятър ще нахлуе по-хладен въздух. Ще има превалявания от дъжд, гръмотевични бури, които ще се придвижват от запад на изток, по-ясно изразени в северната половина на страната. Така следващата седмица ще се понижат дневните температури. На запад и във високите западни полета дневните температури вече ще са доста по-ниски и ще се понижат с до 10 градуса.През цялата друга седмица на места в следобедните часове в четвъртък, петък и от части уикенда ще има много повече облаци, превалявания и по-ниски температури.В дългосрочна прогноза в началото на месец септември над страната ще се създадат условия за по-сериозни превалявания.", "date": "2018.08.21", "title": "Лято до края на седмицата, после ще усетим първия есенен полъх "}
{"url": "http://www.cross.bg/meka-hadzh-miliona-1582081.html", "text": "/КРОСС/ Край Мека започна годишното мюсюлманско поклонение хадж.Поклонниците са около 2 милиона, повечето от които са от чужбина. Те стигнаха до пустинния район с автобуси. Кулминацията на хаджа е хълмът Арафат, на около 20 километра източно от Мека.Смята се, че пророкът Мохамед е произнесъл именно там своята последна проповед преди близо 14 века.", "date": "2018.08.21", "title": "2 милиона поклонници се стекоха в Мека за хадж"}
{"url": "http://www.cross.bg/nadzor-zamestnik-predsedatel-vladimir-1582087.html", "text": "/КРОСС/На свое извънредно заседание на 21 август 2018 г. Комисията за финансов надзор (КФН) определи  Владимир Савов - член на КФН за заместник, който да изпълнява правомощията на заместник-председател на КФН, ръководещ управление „Застрахователен надзор\", до встъпване в длъжност на избран от Народното събрание нов заместник-председател. Решението на КФН е във връзка с решение на Народното събрание от 21 август 2018 г. за предсрочно прекратяване на мандата на  Ралица Агайн-Гури - заместник-председател на Комисията за финансов надзор, ръководещ управление „Застрахователен надзор\".", "date": "2018.08.21", "title": " Владимир Савов заема мястото на Ралица Агайн"}
{"url": "http://www.cross.bg/bencho-benchev-beshe-1582088.html", "text": "/КРОСС/ Районният съд в Бургас потвърди взетата мярка за неотклонение „Парична гаранция\" в размер на 50 000 лева спрямо Бенчо Бенчев, предаде БГНЕС.Общинарят от Бургас е обвинен, че е укрил в Турция и Гърция Димитър Желязков-Митьо Очите, както и за притежание на боеприпаси, без да има разрешително.Защитата на обвиняемия обжалва мярката му за неотклонение, но бургаските районни магистрати я потвърдиха.При зрелищна акция на МВР на 2 август беше разбита група за рекет, палежи и побоища, която, според прокуратурата, се оглавява от Димитър Желязков-Митьо Очите. Той не беше арестуван, но три дни след акцията беше открит и задържан от полицията в Истанбул. С него бяха задържани и други българи, сред които Бенчо Бенчев.", "date": "2018.08.21", "title": "Потвърдиха гаранцията от 50 000 лева за Бенчо Бенчев "}
{"url": "http://www.cross.bg/nadzor-agaiin-ralitza-1582071.html", "text": "/КРОСС/ Почти с единодушие народните представители освободиха Ралица Агайн от поста заместник-председател на Комисията за финансов надзор в ресор \"Застрахователен надзор\",  съобщи БНР.Депутатите задължиха още вицепремиера и външен министър Екатерина Захариева, както и министъра финансите Владислав Горанов, съвместно с Комисията за финансов надзор, да предприемат действия за търсене на възможности за помощ на хората, сключили договор със фалиралото кипърско застрахователно дружество \"Олимпик\".С приетото решение на ГЕРБ депутатите възложиха още Комисията да предостави цялостен доклад за осъществения от нея надзор на  въпросното дружество.Междувременно от дебата стана ясно, че парите за обезпечаване на засегнатите граждани няма как да бъдат изплатени през българския Обезпечителен фонд. Това обясни министър Владислав Горанов, както и уточни, че българския Обезпечителен фонд е приложим само за фалит на български застрахователи и не може да се използва за останалите застрахователи:\"Ще е доста неприятен прецедент, ако търсим това със задна дата. Ако не го търсим със задна дата обаче, не знам как ще отговорим на въпроса по какъв начин тези 9 милиона и нещо могат да бъдат възстановени без да се платят солидарно от българският данъкоплатец.\"Остава валиден въпросът и странен защо са внасяли \"Олимпик\", след като законът не ги предвижда да внасят, но законът със сигурност предвижда за тези всички около 600 застрахователи, които могат да оперират на нашия пазар, че за тях рискът от несъстоятелност и впоследствие покриване на липсващата или нереализираната част от премията, продължава да стои\", добави финансовият министърПо-рано премиерът Бойко Борисов предложи да се създаде работна група, която да прецени с какви средства държавата може да помогне на пострадалите от фалита на \"Олимпик\".Средно около 200 лева ще е загубата на клиентите, застраховани по гражданска отговорност в фалиралото кипърско застрахователно дружество. Това обясни пред народните представители заместник-председателят на Комисията за финансов надзор с ресор \"Застраховане\" Ралица Агайн, както и уточни, че става дума за  29 000 потребители, чиито полици не са на разсрочено плащане.Агайн поясни и че нито един обезпечителен фонд и в ЕС не предвижда да се покрива тази загуба:\"За съжаление, системата на гаранционните фондове на Европейския съюз по това споразумение не покрива тези плащания, което представлява сериозна загуба за нашите потребители. В случая обаче нито един фонд в Европейския съюз не осигурява плащане по такъв вид покритие\", поясни Ралица Агайн, чиято оставка продължават да обсъждат депутатите в Народното събрание. ", "date": "2018.08.21", "title": "Депутатите приеха оставката на Ралица Агайн"}
{"url": "http://www.cross.bg/lynata-nasa-polyus-1582074.html", "text": "/КРОСС/ Учени откриха доказателства за повърхностни депозити от замръзнала вода в кратери на южния и северния полюс на Луната, където никога не пада пряка слънчева светлина. Откритието е направено с данни от инструмента на НАСА за минераложко картографиране, който беше на индийския космически апарат „Чандраян-1\" през 2008 г.Повечето лед е на места, на които температурата никога не надвишава минус 157°. Предишни изследвания показаха възможни признаци за повърхностен лед на южния полюс на Луната, но според специалисти тези измервания може да са в резултат от рефлективност на пръстта.Учените от Хавайския институт по геофизика и планетология са измерили светлината, разпръсната през материала, за да потвърдят наличието на лед по начин, невъзможен досега.НАСА определи като ключова стъпка в дългосрочния план за завръщане на Луната изучаването на разпределението на леда на лунната повърхност и как е попаднал там.Китайската и европейската космическа агенция също предвиждат бъдещи мисии до Луната с възможно създаване на лунна база.Снимка: NASA", "date": "2018.08.21", "title": "НАСА откри воден лед на повърхността на Луната"}
{"url": "http://www.cross.bg/dyshi-kerala-dnes-1582072.html", "text": "/КРОСС/ Над 1 млн. души са се стекли във временни лагери в индийския щат Керала, за да намерят убежище след наводненията, които погубиха над 410 души, предаде АФП.Жители продължават да търсят подслон, след като оттеглянето на водите разкри големия мащаб на опустошенията, а военни всеки ден спасяват още хора.Правителството на Керала обяви днес, че 1 милион и 28 хиляди души се намират в около 3200 лагера в южния щат, и каза спешно има нужда от средства.Обединените арабски емирства обещаха днес $100 млн., съобщи главният министър на щата Пинарайи Виджаян след разговори по телефона с лидери на ОАЕ.Сумата е по-голяма от обещаните $97 млн. от централното правителство на Индия. Виджаян поиска от него $375 млн., като посочи, че щатът трябва да се справя с щети в размер на над $3 млрд.Милиони долари се стигат в Керала от останалата част на Индия и чужбина през последните дни. Други щатски правителства обещаха над $50 млн., а министри и шефове на компании публично се заричат да дадат месечните си заплати.Спасителните операции сега се фокусират в най-засегнатите райони, като Ченганур, където над 60 см вода блокират много пътища, а днес имаше още валежи.Спасителни екипи обявиха, че хиляди жители на града продължават да са в домовете си, откъснати от света след 10-те дни на проливни дъждове.Хиляди военни продължават да обхождат Керала, за да помогнат на блокирани хора по хълмове и отдалечени райони. Десетки хеликоптери и дори дронове се използват за доставка на храни, медикаменти и питейна вода на откъснати от света села.Щатското правителството обяви, че над 10 000 километра пътища са унищожени, а депутатът Шаши Тарур заяви, че над 50 000 къщи са разрушени. ", "date": "2018.08.21", "title": "Над 1 млн. души живеят в лагери след наводненията в Индия"}
{"url": "http://www.cross.bg/petrova-aresta-bilyana-1582076.html", "text": "/КРОСС/ Специализираният наказателен съд отхвърли искането на разследваната за корупция бивша заместник-кметица на столичния район \"Младост\" - Биляна Петрова да напусне ареста.Според назначената от Съда съдебно медицинска експертиза, Петрова може да се лекува и под стража, въпреки здравословните си проблеми, предаде БНР.Заболяванията на Петрова не изискват болничен престой според д-р Адриана Русева. На Биляна Петрова обаче е осигурен личен преглед при още специалисти.Това предизвика реакцията на защитата й, според която вещото лице е изследвало и въпроси, които не са му възложени от съда и прави изводите си без да се е запознала с условията в ареста.Защитата на Петрова поиска освобождаването й от ареста с мотивите, че не е участвала в корупционна схема с кметицата на \"Младост\" Десислава Иванчева и бившия районен кмет Петко Дюлгеров по изнудването на бизнесмена Александър Ваклин.Обвиняемата се разплака в съдебната зала и съдът даде почивка. След това стана ясно, че Биляна Петрова остава под стража - решение, което тя може да обжалва на пред Апелативния специализиран съд ", "date": "2018.08.21", "title": "Съдът реши да остави Биляна Петрова в ареста "}
{"url": "http://www.cross.bg/ayaks-koma-mesetza-1582075.html", "text": "/КРОСС/ Футболистът на \"Аякс\" Абделак Нури отново е в съзнание, след като бе в кома през последните 13 месеца. Новината бе съобщена от брата на футболиста Абдедрахим, който разкри, че талантът е разпознал близките си и вече може да комуникира с тях.На 8 юли миналата година по време на приятелски мач между \"Аякс\" и \"Вердер\" Бремен холандецът с марокански произход загуби съзнание вследствие на сърдечна аритмия. Той веднага бе откаран в болница, където прекара следващите няколко месеца.Нури се намира в медицински център, където семейството му може да го посещава редовно и да следи как върви възстановяването му.\"В момента състоянието му е по-добро в сравнение с преди няколко месеца. Психически е много здрав. Той движи само главата си, но понякога прави усилия, за да се премести от леглото върху количката. Вече може да се комуникира с него\", заяви брат му.  ", "date": "2018.08.21", "title": "Футболист на \"Аякс\" се събуди от 13-месечна кома"}
{"url": "http://www.cross.bg/tyristi-goli-fontana-1582078.html", "text": "/КРОСС/ Група туристи предизвикаха гнева на жителите на Рим. В мрежата бяха разпространени кадри как младежи се къпят голи във фонтана пред Олтара на родината, известен още като Виториано.Той е една от най-емблематичните забележителности в града, посещаван от милиони туристи всяка година, пише Руптли. Фонтанът е построен в чест на Виктор Емануил Савойски между 1885 и 1911 г.Сцената, която се разиграла в неделя, бе заснета с телефони и разпространена в интернет. На видеото се вижда как първоначално туристите влизат във водата по боксерки. След това обаче решават да ги свалят, за да си направят голи снимки.От полицията съобщиха, че са се опитали да установят самоличността им. Властите разпратиха кадрите до много посолства с надеждата младежите да бъдат разпознати. В социалните мрежи последва вълна от възмущение на редица граждани. Според очевидци те говорели на английски помежду си. Някои дори призоваха да се забрани в Рим да идват туристи.Над фонтана е Вечният огън на незнайния войн, на който властите поднасят винаги венци по време на национални празници. Това е монументът, символ на италианското Възраждане, на Обединението на Италия и на Рим като столица на Италия.\n\t\t\t\t\t", "date": "2018.08.21", "title": "Туристи се къпят голи в емблематичен фонтан в Рим (ВИДЕО)"}
{"url": "http://www.cross.bg/ykraiina-pytin-peskov-1582079.html", "text": "/КРОСС/ Руският президент Владимир Путин и германската канцлерка Ангела Меркел са обсъдили на срещата си в Берлин в събота транзита на газ през територията на Украйна, но няма конкретни прогнози за увеличение на потреблението на синьо гориво. Това заяви пред журналисти говорителят на Кремъл Дмитрий Песков, цитиран от ТАСС. Обсъдена е била темата за прогнозите за обема на потребявания газ на европейския континент, като е било подчертано, че тези прогнози засега са противоречиви, отбеляза Песков. По думите му, очевидно потреблението ще нараства, но в каква степен - това е въпрос, който трябва да се проучи. Говорителят на Кремъл припомни думите на Путин в края на посещението си, че транзитът през Украйна ще продължи.", "date": "2018.08.21", "title": "Путин и Меркел са обсъдили транзита на газ през Украйна "}
{"url": "http://www.cross.bg/snimki-image-next-1582068.html", "text": "/КРОСС/ Поради технически проблеми със сайта на конкурса, Huawei удължи срока за качване на снимки до 23 август. Всеки, който не е успял да качи своите снимки, от днес вече има достъп до платформата на Next Image. Срокът за гласуване на потребителите също ще бъде удължен до 27 август 2018, 11:59ч.Всеки, който иска да се включи в конкурса Next Image Awards, може да качи своите снимки ", "date": "2018.08.21", "title": "Конкурсът на Huawei Next Image с удължен срок за качване на снимки"}
{"url": "http://www.cross.bg/tzipras-gurtziya-stranata-1582080.html", "text": "/КРОСС/ Освобождение. Така премиерът на Гърция Алексис Ципрас нарече излизането на страната му от продължилите 8 години спасителни програми за икономиката й. В обръщение от остров Итака в Йонийско море Ципрас определи периода след 2010-а като \"нова гръцка Одисея\", и обяви началото на нова гръцка ера. За родината ни днес изгрява нов ден, заяви гръцкият премиер Алексис Ципрас в обръщение към нацията. Словото на Ципрас беше изпъстрено с множество символични препратки към Омировия епос, според който на Итака е завършило десетгодишното странстване на Одисей след края на Троянската война, както и към поезията на Кавафис.Ципрас обяви края на съвременната Одисея, през която е преминал гръцкият народ от 2010 г. до сега, но подчерта, че \"Итака е само началото\". Ципрас се спря на бъдещето на страната и заяви, че Гърция няма да забрави поуките от меморандумите и няма да забрави причините и хората, които са я довели до тях.\"Пред нас сега са нови битки\", подчерта Ципрас и заяви, че \"днешните женихи (на Пенелопа) са тук и са още срещу нас\", като назова по-конкретно избягването на данъци от богатите чрез офшорни фирми, безнаказаността и корупцията, икономическите и издателските групи, които в продължение на години са смятали, че страната им принадлежи, цинизма на политическия елит, който е гледал на Гърция като на свое феодално владение, както и онези, които оскърбили Гърция и гърците, защото не са се съгласили с неолибералния експеримент, който би продължавал в продължение на десетилетия. ", "date": "2018.08.21", "title": "Гръцкият премиер Ципрас обяви началото на нова гръцка ера"}
{"url": "http://www.cross.bg/kipur-bulgariya-rymen-1582083.html", "text": "/КРОСС/ „През май тази година регулаторният орган на Кипър обявява „Олимпик\" във фалит. Фирмата работи само на територията на България. 277 млн. евро се въртят в Кипър от застраховки, нито едно от българска фирма или от „Олимпик\". Доходите на компанията са 20,9 млн. евро и то изцяло от български граждани\". Това каза народният представител от ПГ на „БСП за България\" проф. Румен Гечев от парламентарната трибуна. Той обяви, че фирмата е регистрирана в Кипър, собственикът е фирма в Люксембург, а може да се  гадае дали истинският собственик е от Фиджи. „Една фирма, която няма нито една полица в Кипър, е решила да оперира само  в България, а не на друго място. Решила е, заради българските институции, които спят от 2009 г., докато тя точи пари от българските граждани. Нека тогава да закрием КФН, който носи отговорността, за този случай\", призова Румен Гечев. Той добави, че  собственик на фирмата е някакъв испанец Диего. „Той трябва да е някакъв Диего Марадона в застраховането, който изнася милиони от България и никой не го забелязва\", заяви народният представител. Той попита не проявява ли ДАНС поне минимално любопитство, че някакъв испанец, който участва в 100 фирми по света и му е забранено в Испания да извършва бизнес дейност, прави нещо нередно у нас. „Кажете на хората, че ДАНС и регулаторният орган проспаха изнасянето на милиони.  Ако има втори подобен случай, а дано да няма, оставките няма как да се подадат само от зам.-управител на КФН. Желая ви сравнителен успех в предсрочните избори\", обърна се Румен Гечев към управляващите.", "date": "2018.08.21", "title": "Румен Гечев: „Олимпик\" е фалирала в Кипър още през май"}
{"url": "http://www.cross.bg/klienti-predizvika-dnes-1582084.html", "text": "/КРОСС/ Напрежение в столичния КАТ - проблем в системата за обслужване на клиенти предизвика недоволството на десетки клиенти, предаде репортер на bTV.Машината, която раздава номерца, спряла да работи прекалено късно днес, като номерата стигнали до около 470. В момента се обработват клиенти с номера около 250, като на практика останалите няма да могат да минат в днешния ден.Това предизвика недоволство сред клиентите на КАТ, които се скараха със служителите.От ръководството обясниха, че по всяка вероятност на хората, които няма да могат да минат днес, ще им бъдат бити печати, с които да се явят и в утрешния ден. ", "date": "2018.08.21", "title": "Проблем в системата на КАТ предизвика недоволство сред клиентите"}
{"url": "http://www.cross.bg/sladoled-yagodi-gotvach-1582077.html", "text": "/КРОСС/ Летните горещини ни карат все повече да прибягваме към най-вкусното сладко изкушение- сладоледът. Точно преди една година екип от японски учени, разработва начин да произвежда сладолед, който не се стопява, като се възползва случайно от откритие на един готвач.Повечето сладоледи започват да се топят само няколко минути, след като се извадят от машината или контейнера и се поставят в купа или върху конус. Поради това хората са започнали да го ядат бързо. Но сега това може да се промени, съобщават от foodpanda.Сладоледът се появя по погрешка, след като готвач в Япония е помолен да намери начин да използва ягоди, отглеждани в райони, засегнати от земетресението и цунамито през 2011 г. Съединение, наречено полифенол в ягодите, е отговорно за втвърдяването на различни кремове с ягоди, които готвачът приготвя. Експерти се опитали да го смесят със сладолед и открили, че тази съставка ще предотврати топенето.Една година по-късно този ягодов сладолед е тотален хит в Япония и се правят опити да се наложи и в други страни. ", "date": "2018.08.21", "title": "Японци създадоха сладолед, който не се топи"}
{"url": "http://www.cross.bg/moskva-prazhkata-prolet-1582086.html", "text": "/КРОСС/ Възможно ли е комунизмът от съветски тип да е съвместим с личното достойнство и свобода? През 1968 г. се търсеше отговор на този въпрос, когато водачът на Чехословашката комунистическа партия Александър Дубчек започна проект за либерализация, която имаше за цел да предложи \"социализъм с човешко лице\", пише в. \"Ню Йорк таймс\" по повод годишнината от Пражката пролет.Последва възраждане на политическите и културни свободи, дълго отричани от преданите на Москва партийни лидери. Свободният печат беше в разцвет, артисти и писатели изразяваха открито мислите си, а Дубчек слиса Москва, като обяви, че иска да създаде \"свободно, модерно и дълбоко хуманно общество\". Този период на надежда и оптимизъм стана известен като Пражката пролет. Едва родено обаче, движението бе смазано от съветските танкове, припомня вестникът.На 21 август преди 50 години ръководеното от Съветския съюз нахлуване в Чехословакия унищожи мечтите на реформаторите, прекърши националния дух и постави началото на епоха на потисничество, чиито последици се усещат и днес. Москва успя да възстанови върховенството на дотогавашното държавно управление, но крайната цена на победата беше висока. Може би повече от всяко друго събитие от времето на Студената война, инвазията изложи на показ пред света тоталитарната същност на съветския режим, отбелязва \"Ню Йорк таймс\". Когато гражданите в страни под съветско господство се съпротивляваха, като в Източна Германия през 1953 г. или Унгария през 1956 г., бунтовете им биваха жестоко смазвани. Пражката пролет обаче бе нещо различно. Тя не беше опит за сваляне на комунистическия режим, а по-скоро за трансформирането му, подчертава авторът на статията. Но Москва гледаше на събитията в Чехословакия като на вирус, опасявайки се, че те могат се разпространят и обхванат и други страни от Варшавския договор, пише вестникът.Американските разузнавателни служби наблюдават тогава с тревога струпването на войски край чехословашките граници, но инвазията сварва правителството на президента Линдън Джонсън неподготвено. Западните страни не могат да направят почти нищо. Около 250 000 войници от 20 дивизии на Варшавския договор нахлуват в Чехословакия, а 10 съветски дивизии попълват освободените от тях позиции. Те са подкрепени от хиляди ядрени бойни глави, насочени към Западна и Централна Европа, отбелязва всекидневникът.Все още не се знае колко са жертвите на инвазията, данните са много различни - от 80 до няколкостотин души. През следващите месеци обаче, когато голям брой хора са арестувани, а хиляди са пратени \"на превъзпитание\" по програмата за \"нормализация\", надеждата отстъпва място на страха и дръзкия отказ от примирение и покорство.\"Ню Йорк таймс\" цитира пражката социоложка Иржина Шиклова, която членувала в комунистическата партия преди инвазията. След нахлуването не съм срещала човек, който да го защити, дори сред хората от Съветския съюз. Петдесет години по-късно още не сме намерили алтернатива за справяне с проблемите на Запада и именно затова много хора се превръщат в екстремисти, отбелязва тя. И наистина, Европа установява, че е по-разединена от всякога след края на Студената война. Фундаментални институции от следвоенния ред като НАТО са поставен под въпрос от едно американско правителство, което се отнася с подозрение към съюзите. Пражките събития отпреди 50 години са напомняне за крехкостта на системите, създадени да ни бранят от война и тирания, заключава вестникът.  ", "date": "2018.08.21", "title": "50 години след Пражката пролет (СНИМКИ) "}
{"url": "http://www.cross.bg/avtomobil-avtomobila-razhodi-1582082.html", "text": "/КРОСС/  Замисляли ли сте колко харчите годишно за поддръжка, ремонт, гориво, застраховки и непредвидени разходи на личния си автомобил? А ако сте от онази не малка част, която мечтае за ново возило, отделяли ли сте време за бърза сметка дали можете да си го позволите?Ето и някои полезни факти и съвети от нас в тази насока.Освен основните разноски като гражданска отговорност, данък върху превозното средство, винетка, технически преглед, смяна на маслото и гумите, съществуват и някои непостоянни автомобилни разходи, които най-вероятно са изненадвали неприятно не малко от нас. Говорим за паркинг, глоби, смяната на спирачна течност, чистачки, гърне, тампони и крушки за фарове.А къде остават \"избирателните\" разходи, свързани с козметични процедури по колата (като посещение на автомивка, нова аудио система, подмяна на тапицерията и други)? И тук става интересно.  и проучване направено от Евростат през 2016 година, българинът харчи значително повече за поддръжка на автомобила си (около 8% от годишните си разходи) в сравнение с разходите за жилище (малко под 5% от общите си годишни разходи). Или казано с други думи, към днешна дата, твърдението „моят дом е моята крепост\" бива изместено от „моята кола - моята крепост\". Автомобилът представлява много повече от превозно средство и начин за придвижване. Всеки един от нас развива силна лична връзка с колата си и това е абсолютно разбираемо.На първо място, тя пази мили спомени от семейни пътувания, първото взимане на детето от родилния дом, ремонти и подобрения. Трудно бихме развили такова лично отношение към микровълновата, например. Още повече, колата ни дава свобода на избора без значение къде отиваме. Също така, тя отразява нашата личност, а ние ѝ помагаме да развие нейна собствена чрез регулярно подменяне на части, посещения на автомивка, пребоядисване и други.Раздялата с личния автомобил винаги е сантиментална нищо, че на пръв поглед това е просто купчина желязо.Но ако все пак сте взели важното решение да подмените личния си автомобил, следващите редове са за вас.Съвсем възможно е да получите страхотна кола за много по-малко, отколкото смятате, и да използвате спестяванията, за да инвестирате в себе си.Ето къде могат да дойдат парите за екскурзията из Европа или университетската такса на детето.Всичко започва с това, което наричаме правило 1/10, според което не трябва да харчим повече от 1/10 от брутния си годишен доход върху покупната цена на автомобил. Да приемем, че средният доход на човек от населението е около 14 400 лева/годишно. В този случай, най-добре е да ограничи покупната цена на автомобила до 1440 лева, или 10% от годишния си доход.И ето, че имате черно на бяло инвестицията за нов автомобил, която реално можете да си позволите да направите. Сега е време хубаво да се разровите, за да откриете автомобила на вашите мечти! ", "date": "2018.08.21", "title": "Колко харчи българинът за автомобила си"}
{"url": "http://www.cross.bg/bulgariya-times-financial-1582058.html", "text": "/КРОСС/ Financial Times ще стартира нова инвестиция в България. Това стана ясно по време на среща на заместник-министъра на икономиката Александър Манолев с Джон Кундерт, директор по финансовите въпроси на медията. Плановете на компанията са да разкрият център за развойна дейност в областта на информационните технологии в страната ни, съобщиха от пресцентъра на МИ.    Първоначално Financial Times ще партнира с друг британски инвеститор, който вече е развил дейност в България - „Xoomworks Technology\", за създаването на технологичен екип, който се очаква да достигне до 100 човека в рамките на една година. Плановете на британската медия са до две години да оперира напълно самостоятелно, а проектът им да стартира до края на тази година.  Основно изискване за нас е всеки специалист, който бъде нает в София да отговаря на изискванията, които имаме и към служителите ни в Лондон, подчерта Джон Кундерт. По думите му са проучени редица държави на няколко континента, но са се спрели на България, защото може да отговори на това изискване. Тук намерихме не само много добър партньор в лицето на „Xoomworks\", но и специалисти, които да отговорят на световните критерии на Financial Times, защото за нас този проект не е аутсорсинг, а разрастване на семейството ни, каза още Кундерт. Той изрази надежда, че темповете за реализиране на проекта, ще изпреварят прогнозите и подчерта доброто сътрудничество, което е имал със Службата по търговско-икономическо сътрудничество на България в Лондон в етапа на проучване на дестинацията за инвестиция. Financial Times е създадена преди 130 години в гр. Лондон и понастоящем има 930 000 абонати като от тях 714 000 използват дигиталните издания на групата, за която работят 600 журналисти в цял свят.  През 2015 година британското издание е придобито от японската издателска група Nikkei Inc за 844 млн. британски лири.„Xoomworks Technology\", с които те ще си партнират при стартиране на проекта им в нашата страна, е британска софтуерна компания, която през 2015 разкрива своя развойно-технологична дейност в областта на информационните технологии в гр. София. Компанията специализира в създаване на дигитални иновации, мобилни приложения и софтуер за контрол и проследяване на качеството.  Разработките на фирмата са насочени към потребители от сферата на счетоводството, управлението на обществени поръчки, туризма, енергетиката и строителството.", "date": "2018.08.21", "title": "Financial Times открива в България център за развойна дейност"}
{"url": "http://www.cross.bg/dvizhenieto-otzad-tezhka-1582063.html", "text": "/КРОСС/ Тежка катастрофа затруднява движението на АМ „Тракия\" край Пазарджик, предаде кореспондент на bTV.  Автомобил е обърнат по таван и е застанал в разделителната мантинела, след като е блъснат от друга кола отзад.Инцидентът е станал на 84 км. в посока София. Кола с немска регистрация е блъснала отзад друг лек автомобил.За щастие няма тежко пострадали хора, един човек е откаран в болница за преглед.На място е изпратена полиция, образувала се е тапа и движението се осъществява само в аварийната лента. ", "date": "2018.08.21", "title": "Тежка катастрофа затруднява движението на АМ „Тракия”"}
{"url": "http://www.cross.bg/ptitzi-sblusuk-razbi-1582061.html", "text": "/КРОСС/ Шведски изтребител се разби днес след сблъсък в ято птици в южната част на страната, но пилотът успешно катапултира, предаде АФП.  „Стана сблъсък с птици и се наложи пилотът да катапултира\", заяви Йохан Лундгрен, говорител на шведските въоръжени сили.Пилотът извършвал тренировъчен полет със самолет „Грипен\", производство на шведската компания „Сааб\", когато инцидентът станал на 8 км северно от ВВС база край южния град Ронебю. Пилотът е откаран в болница за преглед. Самолетът се разбил в горист район и не се съобщава за пострадали.В Швеция годишно стават около 400 инцидента, при които самолети се сблъскват с птици, сочат данните на властите. Последният инцидент с „Грипен\" бе през 2017 г., когато самолет се разби в Тайланд по време на авиошоу и пилотът загина.През 2015 г. нает от Унгария самолет излезе от пистата в чешка ВВС база, като претърпя значителни повреди. ", "date": "2018.08.21", "title": "Шведски „Грипен“ се разби след сблъсък в ято птици"}
{"url": "http://www.cross.bg/borisov-parlamenta-chyzhd-1582066.html", "text": "/КРОСС/ КФН се отчита пред парламента, ние защо сме тук, не искаме да се месим по никакъв начин. Каква политическа отговорност да понесем? Това заяви премиерът Бойко Борисов по време на извънредното заседание на парламента заради фалита на \"Олимпик\" и не пропусна да каже, че знаел, че председателят на КФН дори не можел да разпорежда по ресори на зам.-председателите си.С Ралица Агайн нито съм се чувал, нито съм се виждал от години, доклад от нея не съм получавал. Вчера (20 август) поканих Карина (Карина Караиванова, председателят на КФН), сега излиза, че не трябваше да го правя, оплака се Борисов, след като лидерът на БСП Корнелия Нинова попита защо той говори за дъмпинг практики в дейността на \"Олимпик\", докато Агайн съобщи, че числата не показват такова нещо.Самата Агайн потвърди, че не е предавала доклад на Борисов и не се е виждала с него. Борисов отговори и на въпроса къде се застраховат коли с български регистрационни номера, но всъщност по \"300 - 400 автомобила са на един човек\", чужд гражданин. Затова бил наредил на службите за сигурност да се задействат и да си сътрудничат с партньорските. Нека ако помагаме за фалит на чужд застраховател, да сме наясно какво става, излезе от думите на Борисов. Затова той поиска известен срок \"да се съберем в петък пак, в събота - пак, в неделя - пак\", за да можели експертите да кажат откъде може да се вземат пари за обезщетения и на каква база се прави.Предложението на Борисов беше подкрепено от Волен Сидеров, който не пропусна да каже как \"любимата Европа\" не уредила нещата в законодателство. Лидерът на \"Атака\" видя проблем и в това, че в днешното заседание на парламента не става въпрос за промяна на наше законодателство и това го обезсмисля в известна степен.Финансовият министър Владислав Горанов отново подчерта, че българският Гаранционен фонд може да е само „трансмисия\", която да определя и прецизира щетите към фонда в Кипър, където е регистрирано дружеството „Олимпик\".„Всеки български гражданин трябва да знае, че ако сключи застраховка с чужд застраховател, няма гаранционен фонд, който да покрие загубите при фалит\", коментира той.Снимка БГНЕС   ", "date": "2018.08.21", "title": "Борисов пред депутатите: КФН отговаря пред парламента, защо ме викате? "}
{"url": "http://www.cross.bg/kowsar-iran-iztrebitel-1582069.html", "text": "/КРОСС/ Иран показа първия изцяло произведен и разработен в страната изтребител, който е наречен Kowsar, съобщава иранската агенция Tasnim, цитирана от Ройтерс. Представянето на самолета беше излъчено по националната телевизия, като в него участва и президентът на близкоизточната страна - Хасан Рохани.Според иранците самолетът е от четвърто поколение и разполага със собствен радар и система за балистични изчисления, благодарение на която са възможни точни удари с неуправляеми бомби.Освен бомбите Kowsar трябва да може да носи и ракети въздух-въздух. За него не са известни много подробности, но се вижда, че той е с два реактивен двигателя, което би повишило възможностите му.От показаните снимки обаче си личи, че Kowsar е почти идентичен с дебютиралия през 1962 година американски изтребител F-5. Иран разполага с над 100 бройки от F-5, които страната е закупила преди Ислямската революция от 1979 г.Преди време в интернет бяха изтекли снимки на Kowsar, които показваха самолета в конфигурация, по-различна от тази на F-5.Според експертите, иранските конструктори най-вероятно са стъпили на технологиите в американския самолет от 60-те и са ги развили спрямо възможностите си.Днес модифицирани варианти на F-5 продължават да летят в армиите на Испания, Бразилия и дори САЩ.\n\t\t\t\t\t ", "date": "2018.08.21", "title": "Иран показа собствен изтребител (видео, снимки)"}
{"url": "http://www.cross.bg/ninova-agaiin-durzhavata-1582070.html", "text": "/КРОСС/ „Има огромно разминаваме между това, което чухме в доклада на зам.-председателя на КФН Ралица Агайн и това, което говорят различни представители на правителството. Това е недопустимо!\" Това заяви председателят на БСП за България Корнелия Нинова от парламентарната трибуна. „Премиерът заяви публично, че който се е подлъгал да плаща по-евтини застраховки, си е поел риска. Би трябвало хората да очакват, че щом е по-евтино, има проблем. А зам.-председателят на КФН казва, че цената не е била дъмпингова. Кое е вярно?\", попита лидерът на БСП. Тя припомни и твърдението на премиера, че ако държавата се намеси, ще бъде за сметка на данъкоплатците. „А г-жа Агайн твърди, че ако държавата се намеси, ще бъде за сметка на гаранционните фондове - нашия и кипърския, където вноските са правени от застрахователите, а не от данъкоплатците. Отново има разминаване\", подчерта Нинова. „Правителството и до ден днешен твърди, че държавата не може да се намеси, освен да помага със съвети и адвокати в Кипър. А г-жа Агайн твърди и ние подкрепяме, че има начин българският гаранционен фонд да се намеси и след това да предяви своите претенции към кипърския, не само на база българското законодателство, а и на база сключения договор между двете страни\", каза още председателят на левицата. Тя попита дали информацията от доклада на г-жа Агайн е станала достояние на министър-председателя. „Недопустимо е между изключително важна държавна институция - Комисията по финансов надзор, и правителството да има такова разминаване\", категорична е Корнелия Нинова. Председателят на БСП подчерта, че основният въпрос е как да се помогне на тези над 250 хил. души. „Как държавата да си изпълни функциите на един регулиран пазар и да не прехвърляме отговорността на хората, които задължително са били накарани да се застраховат\", допълни Нинова.", "date": "2018.08.21", "title": "Нинова: Информацията на КФН и правителството се разминава. Кое е истина?"}
{"url": "http://www.cross.bg/madona-areta-naii-dobur-1582062.html", "text": "/КРОСС/ Музикалният клип на песента на 21-годишната кубинка Камила Кабелло \"Havana\" взе престижната награда за най-добър видеоклип на церемонията по раздаване на видеомузикалните награди на MTV, предадоха световните информационни агенции.Американската рап изпълнителка Карди Би спечели три награди, сред които за най-добър нов изпълнител.Камила Кабейо спечели срещу имена като Бионсе, Бруно Марс и Дрейк. Наградата за най-добро видео ѝ бе връчена от Мадона: \"Ръцете ми треперят. Никога през живота си няма да забравя този момент. Мадона, обичам те толкова много и посвещавам тази награда на Мадона\", каза Кабелло. Легендарната Мадона обаче беше разкритикувана за отдадената от нея почит на наскоро починалата кралица на соул музиката Арета Франклин: \"Арета Луиз Франклин промени живота ми. Брагодаря ти, Арета, че ни даде сили, респет\", заяви Мадона, позовавайки се на известния хит на Франклин, но според зрителите, по време на десетминутната си реч, тя е говорило повече за себе си, отколкото за Арета Фраклин.Като голямо разочарование се счита представянето на съпружеския дует на певицата Бионсе и съпругът и Джей Зи. Техният клип \"Apeshit\" претендираше за отличия в осем категории, но получи само две статуетки в технически категории.Наградата за най-добро поп видео отиде при Ариана Гранде.\n\t\t\t\t\t", "date": "2018.08.21", "title": "Кубинката Камила Кабелло взе наградата на MTV за най-добър видеоклип (видео)"}
{"url": "http://www.cross.bg/pleven-patzientkata-planirano-1582064.html", "text": "/КРОСС/ Проверката, извършена в УМБАЛ „Д-р Георги Странски\" Плевен е установила нарушение в диагностично-лечебния процес, сочи съобщение от пресцентъра на Министерството на здравеопазването. По случая ще бъде образувано административно-наказателно производство.36-годишната жена почина на 26 юли при планирано секцио.Според съобщението пациентката М.М. е хоспитализирана в клиниката за планово раждане. Проведена е консултация с анестезиолог, но не е извършен преглед и няма записани данни за състоянието на устната кухина и подвижността на шийния отдел на гръбначния стълб на пациентката.Проверката е установила, че именно този пропуск не е позволил на по-късен етап да се направи оценка на риска от извършване на ендотрахеална интубация.По преценка на анестезиолога и по желание на пациентката, раждането е планирано да се извърши под обща анестезия.На 26 юли в 9 ч. сутринта е започнала оперативната интервенция, като са направени няколко опита за интубация, която не се е осъществила заради анатомични особености на устната кухина на пациентаката. Това е наложило ръчно обдишване, като е установено повишено съпротивление на дихателните пътища, тежък бронхоспазъм и хипотония.Настъпва задушаване, което води до пренатално страдание за плода.Опитите за реанимация на родилката са продължили до 14 ч.Всичката документация е предоставена на Районната прокуратура в Плевен ", "date": "2018.08.21", "title": "Установено е нарушение при диагностиката и лечението на родилката, която почина в Плевен "}
{"url": "http://www.cross.bg/zhivotni-zashtiten-blatar-1582065.html", "text": "/КРОСС/ Ловец отрови защитен вид ястреб по погрешка. Той заложил отрова край язовир в Симеоновградско, за да унищожи чакали, които влизали в двора му.„И се скарахме. Накарах го да си вземе червата с отровата и да се маха. Обаче отиде уж да ги вземе, а ги хвърлил навътре в гората\", посочи арендаторът на водоема Антон Петров.Това се оказва фатално за млад женски тръстиков блатар. Господин Митев е бил задържан и по-късно пуснат. Той посочи, че отровата била за друг хищник.„За чакали, за какво друго, да не е за хора. Взеха ми три гъски, на комшийката - мисирки. Кошмар е. Аз съм ловец от душа, не съм убиец на животни. Съжалявам, ако наистина аз съм го причинил това нещо\", каза той.Тръстиковият блатар е защитен вид хищна птица, включен в националната Червена книга. Ловецът ще бъде санкциониран.„Отровата в природата може да привлече много разнообразни животни. От лешоядите, които типично се хранят с мърша, до царския орел, стигайки дори до дивите свине, които и ние хората ядем\", обясни Стойчо Стойчев от Българското дружество за защита на птиците.Това не е първия случай на отровени животни. Миналата година в Кресненското дефиле с отровна примамка бяха умъртвени 17 белоглави лешояди, извършителят не бе установен. ", "date": "2018.08.21", "title": "Ловец отрови защитен вид ястреб по погрешка"}
{"url": "http://www.cross.bg/metodiev-lyubomir-pravitelstvenata-1582059.html", "text": " /КРОСС/ По разпореждане на министър-председателя Бойко Борисов служителят на Правителствената информационна служба Любомир Методиев е Причина за освобождаването му е инцидент, станал по време на посещението на премиера Бойко Борисов на археологическите разкопки на могилата Малтепе край пловдивското село Маноле. При опит Любомир Методиев да изведе журналистите от могилата ударил по ръката с микрофон журналистката Елена Крумова, дошла да отразява събитието.По разкази на други журналисти те попитали Методиев защо посяга на колега, а той отговорил, че му е омръзнало да приканва журналистите да слязат. На настоятелните им призиви да се извини не го направил. Журналистката си ръгнала разстроена от събитието. По-късно Любомир Методиев поднесъл своите извинения на Елена Крумова. Публикува и съобщение в профила си във Facebook: \"По време на мероприятие край село Маноле, Пловдивско, без грам умисъл нараних колегата от в. \"Монитор\" Елена Крумова, за което искам да се ИЗВИНЯ НАЙ-СЪРДЕЧНО. Още веднъж подчертавам, че в постъпката ми нямаше грам умисъл. Колега, приемете моето искрено извинение\".Въпреки публичното извинение на Любомир Методиев от Правителствената информационна служба заявиха, че не могат да си позволят да бъдат обвързани с този инцидент.„Подобно поведение и отношение към представителите на медиите е неприемливо и е в противоречие с принципите на работа на Правителствената информационна служба\", се посочва още в прессъобщението. ", "date": "2018.08.21", "title": "Уволниха правителствен ПР"}
{"url": "http://www.cross.bg/fond-agaiin-ralitza-1582060.html", "text": "/КРОСС/ Заместник-председателят на Комисията за финансов надзор Ралица Агайн подаде оставка. Това обяви самата тя преди минути в кулоарите на парламента и допълни, че пари в Гаранционния фонд има.„Държа да подчертая, че всички правомощия, с които КФН разполага, са приложени в случая и няма никакъв пропуск във възможностите, с които комисията би могла да повлияе на ситуацията. За съжаление, обаче, условията на пазара, при които работят застрахователите в ЕС, са такива.Има почти 200 000 души, които търпят загуби. Убедена съм, че тези, които имат да получават обезщетения по застраховката „Гражданска отговорност\", са изцяло подсигурени чрез системата на гаранционните фондове\", посочи Агайн.В нашия гаранционен фонд има почти 60 млн. лева. Съгласно това многостранно споразумение нашият гаранционен фонд ще бъде първата линия на разплащане. Има петгодишен срок за предявяване на претенциите. Нашият фонд ще бъде на първа линия за контакт с клиентите. Българският фонд ще поеме, ще разгледа документите, ще се произнесе, ще плати, има достатъчно пари във фонда, така че да покрие всички разходи, свързани с „Олимпик\", като те няма да останат за сметка на българския фонд, който се пълни с вноски от застрахователите със седалище в България, а за всяко едно плащане ще трябва да се предяви претенция и към Кипър и съответно Кипърският фонд да възстанови\", обясни още Ралица Агайн.", "date": "2018.08.21", "title": "Зам.-председателят на КФН Ралица Агайн подаде оставка "}
{"url": "http://www.cross.bg/makedoniya-nato-stranata-1582051.html", "text": "/КРОСС/ Правителството на Македония прие препоръките на НАТО, които трябва да се изпълнят за период от 18 месеца, съобщават скопските вестници. Македония трябва да изпълни голям брой политически и икономически условия, както и условия в областта на сигурността и съдебната система, пише Вестникът отбелязва, че успехите на страната трябва да бъдат увенчани до края на април 2020 година. В документа, който е изпратен до институциите, за всички министерства има много задачи, но тяхната координация ще се извършва от страна на Координационен съвет на правителствено и министерско ниво, който се очаква да бъде създаден на заседание на изпълнителната власт в следващите дни, пише вестник \"Вечер\".В документа, изпратен от генералния секретар на НАТО Йенс Столтенберг, сред политическите условия, които трябва да бъдат изпълнени, е посочено, че страната трябва да продължи реформите в съдебната система и да се бори с корупцията и организираната престъпност, включително и на най-високо равнище. Посочва се, че трябва да се увеличат усилията за изграждане на функционално мултиетническо общество, основано на пълна реализация на Охридския рамков договор. В упътването на НАТО се казва, че трябва да бъдат изпълнени всички предписани вътрешни процедури по отношение на договора за решаване на въпроса с името, което е условие за завършване на процеса на присъединяване. Също така се настоява да се осигури по-голяма отчетност и съответен надзор над разузнавателните служби и службите за сигурност, пише скопският вестник \"Вечер\".Вестник \"Нова Македония\" съобщава, че сдруженията, които са против референдума за името на страната, са поискали пари от държавата за кампанията \"Македония бойкотира\". Но дори държавата да не осигури средства за тези 28 сдружения, те ще отделят свои пари за пропаганда против референдума. Решени сме да бойкотираме, ако правителството не даде средства, ние ще се оправим някак си, но във всеки случай очакваме да се следва примерът на развитите демокрации, в които всеки има еднакво право да изразява своите идеи, заяви Солза Гърчева от Глас за Македония.Общественият интерес на Република Македония е да членува в международни организации, но не в ЕС и НАТО, а в някои други. Ние като кризисен щаб настояваме за финансови средства точно толкова, колкото правителството ще отдели за своята кампания за референдума, нито за денар повече, заяви Янко Бачев, председател на Единна Македония. Според него кампанията на правителството за предстоящия референдум е пълна лъжа и не е вярно, че влизането на Македония в НАТО и ЕС е в интерес на страната. ", "date": "2018.08.21", "title": "НАТО изпрати условията за членството на Македония в алианса "}
{"url": "http://www.cross.bg/scale-body-huawei-1582057.html", "text": "/КРОСС/ Теленор пуска в своята мрежа умния кантар Huawei Body Fat Scale, който в комбинация с приложение за Android и iOS, позволява на потребителите лесно и удобно да проследяват и контролират своите телесни показатели.Huawei Body Fat Scale позволява, чрез технология за биоелектричен анализ, проследяване на общо девет показателя, включително тегло и телесни мазнини, а също така и индекс на телесната маса (BMI), мускулна и костна маса, процентно съдържание на вода в организма и др.Мобилното приложение на Huawei Body Fat Scale може да запомни данните на до десет индивидуални потребители. Данните се синхронизират автоматично, чрез Bluetooth 4.1, a за най-точни резултати е налична и умна аларма, която няма да позволи пропускане на сутрешното претегляне. При желание, потребителите могат и да споделят данните от ползването на Huawei Body Fat Scale с приятелите си или треньора си в социалните мрежи.За изработката на кантара е използвано закалено стъкло, а вграденият LED екран осигурява висока видимост на фона на неговия стилен и изчистен бял дизайн.Теленор предлага Huawei Body Fat Scale на цена от 79,99 лв. при плащане в брой или да бъде получено за 3,99 лв. на месец в условията на двугодишен лизинг или за 7,49 лв. на месец при едногодишен лизинг.", "date": "2018.08.21", "title": "\"Умен\" кантар на Huawei мери телесните ни показатели"}
{"url": "http://www.cross.bg/godini-lechenie-bolestta-1582046.html", "text": "/КРОСС/ Нова терапия за болестта на Алцхаймер не само спира образуването на лошия белтък в мозъка, но и в следващите 18 месеца при 80% от пациентите се изчиства натрупаното количество, което убива нервните клетки. За научния пробив съобщи в студиото на „Тази сутрин\" неврологът от Александровска болница проф. Лъчезар Трайков.По думите му на конгреса в Чикаго за пръв път е било демонстрирано лечение, което води и до подобряване на интелектуалните способности.Той очаква комерсиализиране на терапията до 7-8 години, което дава надежда и на тези, които в момента са в начална фаза на болестта.Заради все по-голямата продължителност на живота все повече ще бъдат тези, които ще се нуждаят от новото лечение.Какви са симптомите? „Дълго време считахме, че Алцхаймер е само паметово нарушение, но паметта не е първият симптом\", подчерта проф. Трайков.По думите му лошият белтък започва да се трупа 20 години преди да станат видими ефектите от него, а няколко години преди диагностицирането на болестта вече има леки когнитивни нарушения - човекът се затруднява например при организирането на пътуване с две превозни средства или при следене на разговор с повече участници.„Всичко, нужно за диагноза и лечение, го има в България\", подчерта неврологът. По думите му най-ефективната превенция са социалните активности, правилно хранене (т.нар средиземноморска диета), физическа активност и когнитивна стимулация. Съчетанието от тях отсрочва и спира болестта.", "date": "2018.08.21", "title": "Проф. Лъчезар Трайков.: След 7-8 години можем да победим алцхаймера"}
{"url": "http://www.cross.bg/sirene-egipet-sireneto-1582050.html", "text": "/КРОСС/ Археолози се натъкнаха при проучване на египетска гробница на субстанция, за която се доказа научво, че е едно от най-старите сирена, откривани някога, съобщи телевизия . Преди няколко години експедицията открива счупени съдове с бяла кристализирана субстанция с неизвестен произход в гробницата на Птамес в Саккара, Египет. Ново изследване на субстанцията доказа, че всъщност е сирене на около 3200 г. Откритието е от голямо значение, защото до момента няма свидетелства за производство на сирене в Древен Египет.„Изследваният материал е най-древната останка от сирене, откривана до момента\", казва д-р Енрико Греко, от Университета Катания, който е работил заедно със свои колеги от Университета Кайро, за да определят произхода на субстанцията.Учените са открили, че сиренето е направено от смесица между мляко от коза и овца, но не могат да предположат какъв точно е бил вкусът му.Според професора по история и химия Паул Киндстед сиренето е имало „доста, доста, киселинен вкус\".В сиренето е открита и бактерията Бруцела, която води до инфекция в човешкия организъм (Бруцелоза) при приемането на непастьоризирани млечни продукти. Симптомите на инфекцията, която съществува и днес, са висока температура, потене и мускулни спазми.Гробницата, в която е открито древното сирене принадлежи на Птамес, вископоставен древноегипетски служител, управлявал древния град Мемфис.Некрополът в Саккара, в близост до Кайро, е открит още през 1885 г., но е загубен под плаващи пустинни пясъци. Повторното му откриване е едва 125 г. по-късно - през 2010 г. ", "date": "2018.08.21", "title": "Археолози откриха сирене на 3200 г. в Египет"}
{"url": "http://www.cross.bg/baiiram-kyrban-pozdravi-1582054.html", "text": "/КРОСС/ Председателят на НС на БСП Корнелия Нинова поздрави мюсюлманите по случай техния празник Курбан Байрам. „Уважаеми мюсюлмани, поздравявам ви със свещения ви празник Курбан Байрам. Желая ви здраве и благоденствие. Нека винаги пазим уважението и разбирателството помежду ни, да се подкрепяме в името на добруването на всички\", пише лидерът на левицата в своето поздравление.", "date": "2018.08.21", "title": "Kорнелия Нинова поздрави мюсюлманите за Курбан Байрам"}
{"url": "http://www.cross.bg/rabota-pomeshtenieto-klimatitzite-1582056.html", "text": "/КРОСС/ Сметките за ток на домакинствата през лятото се влияят до голяма степен от времето и режима на работа на климатиците в горещините. Тази година лятото не започна с непоносими жеги, но през този месец високите температури се завърнаха. В тази връзка ЕНЕРГО-ПРО предлага няколко полезни съвета на своите клиенти за оптимизиране на работата на климатиците и съответно разходите за електричество в домовете.·         Като начало е важно да пускате щорите през деня, за да подпомогнете работата на климатиците и да предотвратите навлизането на топлина през прозорците. Едновременно с това осигурете добра изолация на дограмата.·         По възможност използвайте охладителни уреди с висок енергиен клас. Средствата, вложени в енергоспестяващи мерки, се възстановяват за период от 1 до 5 години, благодарение на по-ниската консумация на ток.·         Съобразете размера на климатика с квадратурата на помещението. Малкият няма да успява да охлажда ефективно, а големият ще реализира излишни загуби.·         Препоръчително е климатикът да бъде монтиран на място, отдалечено от пряка слънчева светлина, за да не се затруднява работата му.·         Преграждането на уреда с растения или мебели затормозява нормалното му функциониране и води до излишен разход на енергия.·         Поддръжката на филтрите чисти и регулярната профилактика е от значение за безпроблемната работа и ефективност на климатика.·         За разлика от зимния режим на работа, през лятото не е икономично климатикът да се оставя да работи цял ден. Препоръчително е да използвате таймер, с който да нагласяте включване на уреда час-два преди да се върнете от работа.·         Важно е температурата, която избирате за охлаждане на помещението, да е разумна и адекватна спрямо външната. Дори при температури над 30 градуса навън, настройвайте термостата в порядъка от 24-27 градуса, което е напълно достатъчно, за да се чувствате комфортно. Използването на опцията изсушаване на въздуха също е решение, което води до икономии.·         Функционална добавка дори и към най-добрата климатична система е инсталирането на вентилатор на тавана в стаята. Той значително подобрява циркулацията на въздуха в помещението и по-този начин се постига охлаждане значително по-бързо.·         Климатикът трябва да е инсталиран далеч от нагряващи уреди като телевизор, компютър, музикални уредби, лампи и други подобни. Сензорите на термостата ще улавят загряването на електроуредите и това ще доведе до по-дългата работа на цялата климатична система.·         Въздушната струя трябва да е насочена нагоре при режим на охлаждане, защото най-топлият въздух се намира именно в горната част на помещението. Такъв режим на работа допринася за по-ефективното и равномерно разпределение на температурата в стаята.·         Повечето климатици разполагат с много възможности за настройки, една от които е режимът „Economy\". Чрез него ще намалите мощността на климатика, така че да достигнете предварително зададената температура малко по-бавно. За сметка на това този режим на работа предлага комфорт и ще спестите от разхода си за ток.·         Турбо режимът на уреда използвайте само при прекалено високи температури навън или при първоначално пускане, той е една от причините за по-голяма консумация на климатиците през лятото, тъй като предполага работа на пълна мощност, макар и за кратко време.Ако желаете да подпомогнете охлаждането на дома с климатик, можете да се въздържите също и от използване на фурната и другите уреди за топлинна обработка. Вместо това по-малък разход и по-малко отражение върху топлината в помещението ще имат нейните котлони и микровълновата печка. Добър летен вариант е и използването на барбекю на терасата или в двора.  ", "date": "2018.08.21", "title": "ЕНЕРГО-ПРО съветва как ефективно да използваме климатиците през лятото"}
{"url": "http://www.cross.bg/slyzhba-klientite-evakyiraha-1582053.html", "text": "/КРОСС/ Евакуираха служителите и клиентите на Данъчната служба и Социално подпомагане в Казанлък заради изтичане на газ, съобщи БНТ.От Пловдив се очаква екип, който да открие източника на изтичането. Според Противопожарната служба в града миризма на газ се разнася от няколко шахти.Предстои да бъде извършен оглед и на банката, която е в съседство на Данъчната служба и ако също бъде усетен мирис на газ, служителите и клиентите ще бъдат евакуирани. ", "date": "2018.08.21", "title": "Евакуираха данъчната служба в Казанлък заради теч на газ"}
{"url": "http://www.cross.bg/byntovnitzi-galeriya-gyta-1582045.html", "text": "/КРОСС/ Сирийски творци превърнаха тунел, използван преди от бунтовници, в галерия.Тунелът-галерия се намира в предградието Източна Гута, от която сирийските бунтовници бяха изтласкани от правителствените сили през април.18 скулптори работиха в продължение на близо месец, за да изработят каменните фигури, които изобразяват главно сцени от войната, но съдържат и послание за мир.Идеята за подземната галерия е на сирийски войник, който воювал в Източна Гута и издялал няколко скулптури по стените в свободното си време. ", "date": "2018.08.21", "title": "Тунел, използван от сирийски бунтовници, стана галерия"}
{"url": "http://www.cross.bg/slyzhiteli-smetishteto-bebe-1582047.html", "text": "/КРОСС/ Мъртво бебе е открито в сметището край село Гарваново, съобщиха от пресцентъра на ОДМВР - Хасково.Сигнал за намереното телце е подаден вчера в 14.48 часа. Съобщението е подадено от депото за битови отпадъци, което се намира на сметището. При работата си служители открили трупа на новороденото. Назначена е аутопсия, която да изясни точната причина за смъртта му.В момента криминалистите изясняват курсовете на сметищните коли през почивните дни, за да локализират районите, от които е пренесено детенцето. Полицейските служители умоляват гражданите, ако разполагат с информация коя е майката, да я споделят в най-близкото районно управление при гарантирана анонимност. ", "date": "2018.08.21", "title": "Откриха мъртво бебе на сметище"}
{"url": "http://www.cross.bg/bili-sofiya-barselona-1582048.html", "text": "/КРОСС/ 22-ма българи са били свалени от самолет на Wizz Air в Барселона и още 40 в София. Новината съобщи сайтът за българи в Испания и чужбина . Пътниците са имали редовно закупени билети за двата полета. Според изданието потърпевшите са били избрани на случаен принцип и им е казано, че мярката е наложена, тъй като е на лице Overbooking, т.е. продадени са повече билети от броя на местата в самолета.От полет W64406, излетял на 18 август в 22:00 часа от летище Ел Прат за София на нискотарифната унгарска авиокомпания Wizz Air, са били свалени 22-ма души, сред които майка с две деца и жена, пътуваща за погребението на съпруга си, съобщи за сайта очевидец. По-рано вечерта, от полет W64405, излетял в 19:25 часа от Терминал 1 на летище София за Барселона, други 40 души не са били допуснати до борда на самолета.Впоследствие от авиокомпанията са заявили, че самолетът, който е трябвало да излети от Рим и да извърши курса София-Барселона-София е имал технически проблем и затова е заменен с друг, чийто капацитет е бил по-малък. Това е наложило да не бъдат допуснати всички пътници до борда. ", "date": "2018.08.21", "title": " Свалиха 22-ма българи от самолет на Wizz Air в Барселона и още 40 в София"}
{"url": "http://www.cross.bg/kanabis-cherkva-byala-1582041.html", "text": "/КРОСС/ Над 6 кг. канабис иззеха полицаи от Павликени. В понеделник, при извършена проверка в жилище в град Бяла черква, обитавано от 57-годишен мъж, са установени и иззети 28 саксии с растения от рода на конопа, с различна височина. При извършен полеви наркотест растенията са реагирали на канабис. Общото тегло на листната маса е 6,25 кг. В хода на извършената проверка е установена въздушна инсталация, преминаваща през цялото помещение. Иззети са лампи, вентилатор, термометър, влагомер, туби. Обитателят на имота е задържан с полицейска мярка до 24 часа. Започнато е досъдебно производство. Работата по изясняване на случая продължава.", "date": "2018.08.21", "title": "Откриха оранжерия за канабис в Бяла черква "}
{"url": "http://www.cross.bg/tela-roadter-nyama-1582042.html", "text": "/КРОСС/ Hoвият Теѕlа Rоаdѕtеr пpaĸтичecĸи e нeвъзмoжнo дa бъдe видян извън пpeмиepнoтo мy cъбитиe, ocвeн aĸo cлyчaйнo няĸoй нe e бил ocoбeн ĸъcмeтлия дa мepнe пpoтoтипa в движeниe. Cъвceм cĸopo oбaчe щe пoлyчим дocтa пo-дoбъp пoглeд. СNВС oбяви, чe eлeĸтpичecĸaтa cyпepĸoлa щe гocтyвa в нoвия eпизoд нa шoyтo нa Джeй Лeнo.Koлaтa щe ce пoяви в издaниeтo нa Јау Lеnо'ѕ Gаrаgе, нacpoчeнo зa 23 aвгycт. Toгaвa извecтният TB вoдeщ и зaпaлeн aвтoмoбилeн ĸoлeĸциoнep щe paзгoвapя и c шeфa нa дизaйнa нa Теѕlа Фpaнц фoн Xoлцxayзeн зa пpeдcтoящия мoдeл.Зaceгa нямa гapaнция, чe paзгoвopът щe пpeдcтaви няĸaĸви yниĸaлни и нeпoзнaти дo мoмeнтa дaнни, нo тoй cи ocтaвa pядъĸ шaнc дa видитe Теѕlа Rоаdѕtеr в движeниe пpeди нeгoвaтa пpeмиepa пpeз вce oщe дaлeчнaтa 2020 г.He e cъвceм изнeнaдвaщo, чe ĸoмпaниятa иcĸa дa oгpaничи пoявитe нa ĸoлaтa, тъй ĸaтo Теѕlа вeчe нaмeĸнa, чe мoдeлът щe пpeтъpпи пpoмeни. Taĸa нaпpимep, дocтa вepoятнo e вoлaнът дa e paзличeн и oглeдaлa зa зaднo виждaнe вce пaĸ дa имa. Taĸa нямa cмиcъл дa гyбиш пpeĸaлeнo мнoгo вpeмe, пpeдлaгaйĸи eдин aвтoмoбил, ĸoйтo ĸлиeнтитe тaĸa и нямa дa мoгaт дa cи ĸyпят.Caмoтo шoy Јау Lеnо'ѕ Gаrаgе e пpeднaзнaчeнo нaй-вeчe зa eнтycиacти, ĸoитo знaят ĸaĸвo дa oчaĸвaт и пpocтo иcĸaт дa инcпeĸтиpaт вceĸи eдин дeтaйл oт пpoтoтипa нa Теѕlа Rоаdѕtеr.\n\t\t\t\t\t", "date": "2018.08.21", "title": "Новият Tesla Roadster ще се появи в шоуто на Джей Лено на 23 август (видео)"}
{"url": "http://www.cross.bg/transport-vlak-minyti-1582039.html", "text": "/КРОСС/ От София до Лондон за два часа с влак или само за половин час до Варна. Това не е научна фантастика, а вече почти реалност с най-новата технология за транспорт, наречена хайпърлуул - свръхбързо пътуване, съобщава Нова телевизия.Времето е пари, а с вече почти митичния нов транспорт времето се съкращава драматично - Лос Анджелис-Лас Вегас за 30 минути, Лондон.Единбург за 41 минути, а от Дубай до Абу Даби само за 12 минути. Това би променило радикално правилата на играта в света. Неслучайно големите компании се състезават да превърнат новата технология в реалност. За първи път я споменава Илон Мъск.Това на практика е наземен транспорт, който се движи със скоростта на самолет - 1300 км в час в тръби с условия на вакуум, казва Джон Майлс, професор в университета \"Кембридж\".Това описание звучи невероятно, но е напълно възможно. Ричард Брансън създаде компания, която успя да направи първи тест с транспорта.Ние сме единствената компания в света, създала тестови полигон в Невада. Доказали сме, че всичките ни системи работят изрядно във вакуумна среда, споделя мениджърът Хари Далиуал.За строежа на новия транспорт са нужни огромни разходи, политическа воля и земя. Дубай разполага и с трите.Системата хайпърлууп ще добави 1% към БВП в района, където работи. Тайната й е магнитната левитация. Когато се обърнат полюсите на два магнита, те се отблъскват. На релсите на новите влакове също има магнити с обърнати полюси. Моторите на влаковете използват технологията на магнитните вълни. Тъй като влакът не докосва релсите няма триене, а това води и до значително увеличаване на скоростта. Този нов вид транспорт би променил обществото фундаментално.Много хора смятат, че тези проекти никога няма да се реализират, но много хора са казвали също и че човекът никога няма да полети. По мое мнение това ще стане, а промените в живота ни могат да се съпоставят с тези от изобретяването на жп линиите, обясни проф. Джон Майлс.София - Варна за 2 часа с влак - сега изглежда немисилимо, но според Ричард Брансън този транспорт ще може да ползваме много скоро - до 20 години. ", "date": "2018.08.21", "title": "Транспортът на бъдещето. От София до Лондон за 2 часа с влак?"}
{"url": "http://www.cross.bg/musk-rysiya-rogozin-1582043.html", "text": "/КРОСС/ Замислената да конкурира разработките на Илън Мъск руска многократно използваема ракета, според експертите е безперспективна от гледна точка на рентабилност. Ракетата е предложена от сина на Дмитрий Рогозин Алексей Рогозин, подчертава руският научно-популярен сайт Naked Science.Модата на ракетите за многократно използване достигна и Русия. Във всеки случай все по-често се говори за разработването на обещаваща ракета за повторна употреба, която би направила конкуренция на SpaceX на Илън Мъск. Досега ръководството на Роскосмос, включително неговия бивш ръководител Игор Комаров, се стараеха в никакъв случай да не произнасят името на Мъск и  неговите разработки, коментира Руската концепция предвижда ракетата да се върне на земята \"като самолет\".\"Това е решението, което прилагаме в авангардния проект. Предадохме тази работа на Роскосмос\", заяви Алексей Рогозин пред агенция Интерфакс.\"Ние нямаме къде да кацаме на морски платформи. \"Роскосмос\", съвместно с Фондацията за перспективни изследвания ни постави задачата да направим така, че кацането да е от самолетен тип\", отбеляза генералният директор на ПАО \"Ил\".Тази концепция предполага, че връщането на първата степен може да се извърши приблизително по същия начин, по който ставаше със совалката \"Space Shuttle\" и \"Буран\". Освен това Русия вече е имала подобен проект за система за многократна употреба \"Байкал-Ангара\", който не бе реализиран.Сега експертите от ракетно-космическата индустрия коментират идеята на ръководител на Алексей Рогозин. Според тях това е задънена улица от гледна точка на икономическата целесъобразност. Академикът от Руската академия на астронавтика Александър Железняков заяви, че компанията няма достатъчно опит в проектирането на такива системи. \"Навремето Туполев, Мияшич и Микоян се занимаваха с такива системи. Защо е поверено на \"илюшинците\" е непонятно\". Според академика, още през 80-те специалистите са установили, че подобен подход е твърде скъп.Подобно е мнението и на известния в Русия популяризатор на космическите науки Виталий Егоров. Всички тези проекти в Съветския съюз и Русия са разработвани не в името на икономическата ефективност, а за събиране на опит.\"Това, което чуваме сега, е опит на компанията да използва Мъск, за да лобира проектите си. А ПАО \"Ил\" сега има по-ефективен инструмент за лобиране на крилатия си проект и затова сега чуваме за него - синът на Рогозин сега може да лобира по-активно от конкурентите си\", смята експертът.\"В крайна сметка, ако \"Роскосмос\" наистина иска да се конкурира с Мъск, щеше да се насочи към \"Протон\", най-евтините ракетите, които не се нуждаят от милиарди долари инвестиции, за разлика от възвращаемите степени\".Затова той смята, че ако се работи нещо по възвращаеми системи в Русия, то това е \"само с пропагандни цели, за да покажем, че \"можем и сами\". Можем, но не е нужно.Самият Рогозин признава, че в момента е невъзможно да се създаде такава система в Русия. \"Това е много скъпо и не е задължително\", отбелязва шефът на ПАО \"Ил\".Егоров смята вариантът на Мъск с вертикално връщане на ракетите на \"крака\" е оптимален в сравнение с парашутните и \"самолетните\" системи. \"Краката изискват минимална маса и доработки в сравнение с другите варианти. Да се кацне като самолет може. Но да се икономиса от това - не може\", заяви Егоров.\"Никой от изпълнителите на \"Роскосмос\" няма интерес да направи своята продукция по-евтина\".\"Освен декларации за намаляване на разходите за стартовете, все още не съм видял никакви реални случаи. Тук е необходимо не само да се декларира, но и да се предлагат технически решения и преди всичко да се промени организацията на производството\", коментира Железняков. - \"Какво прави Мъск? Неговите продукти се правят с далеч по-малко хора с много по-малко режийни разходи. Ние не вървим по този път - оставяме същите режийни разходи и се опитваме да намалим разходите за труда на разработчиците и конструкторите\".Железняков обаче е сигурен, че въпреки трудностите системите за многократна употреба са бъдещето на световната космонавтика.Изявлението на Алексей Рогозин, че отсъствието на море за приземяване на платформа в Русия е причина за отказ от вертикалното кацане, е наречено от Егоров \"приказка за деца\", защото Мъск успешно приземява ракетите си и на сушата.\"Липсата на море за засаждане е просто извинение. Имаме на разположение за кацане прекрасната пустиня в Казахстан - бетонираме площадка и връщаме ракетата. Няма никакъв проблем - това са измислици, за да се оправдае прилагането на самолетната схема, която пробутват \"илюшинци\". При това липсва икономическа ефективност\", добавя той.Според него перспективни възвращаеми системи в Русия имат само частните компании. \"S7 вероятно са единствените, които имат истински мотив да направят конкурентна ракета на Falcon 9\", предполага Егоров. ", "date": "2018.08.21", "title": "Руската ракета за многократна употреба се оказа нерентабилна (снимки)"}
{"url": "http://www.cross.bg/rysiya-hunt-britanskiyat-1582044.html", "text": "/КРОСС/ Британският външен министър Джереми Хънт ще отправи призив днес към Съединените щати и европейските страни да наложат още санкции на Русия, за да противодействат на президента Владимир Путин.Британският министър на външните работи Джеръми Хънт иска „злонамерената\" Русия да понесе допълнителни санкции. Той заминава днес на посещение във Вашингтон, където ще призова ЕС, подобно на Съединените щати, да наложи всеобхватни санкции в отговор на инцидента в Солсбъри.Очаква се Хънт да каже, че „Москва трябва да знае, че трябва да плати сериозна сметка за постоянното нарушаване на установените правила на поведение в международните отношения\". Хънт е на мнение, че опитите на Русия да манипулира избори е една от причините за намаляване на доверието в западната демократична система.Посещението на британския външен министър идва в момент, когато Съединените щати се опитват да засилят натиска върху Русия по повод на отравянето на бившия руски агент Сергей Скрипал и дъщеря му Юлия с „Новичок\" във Великобритания.Британският първи дипломат е на мнение, че с Москва трябва да се води диалог, но външната политика на президента Путин е направила света по-опасен. ", "date": "2018.08.21", "title": "Британският външен министър иска още санкции за Русия"}
{"url": "http://www.cross.bg/kabyl-rechta-talibanite-1582052.html", "text": "/КРОСС/ Президентският дворец в афганистанската столица Кабул бе подложен на ракетен обстрел, докато президентът Ашраф Гани произнасяше речта си за мюсюлманския празник Курбан байрам. Няма пострадали при атаката, която носи почерка на талибаните, предаде Асошиейтед прес, като се позова на властите.По време на речта, която се излъчваше на живо по телевизията, се чу тътен от експлозии. Гани прекъсна словото си и каза: \"Ако си мислят, че ракетната атака ще спре развитието на Афганистан, грешат\".Полицията заяви, че първата ракета паднала близо до президентството, а втората - в района на комплекс на НАТО и американското посолство в Кабул. Афганистанските сили за сигурност обкръжиха къща, от която предполагат, че са били изстреляни ракетите. Самолет бомбардира сградата и я разруши.Засега никой не е поел отговорност за обстрела. В неделя афганистанският президент отправи към талибаните предложение за тримесечно прекратяване на огъня, но те го отхвърлиха. Снимки БГНЕС", "date": "2018.08.21", "title": "Ракетен обстрел в Кабул"}
{"url": "http://www.cross.bg/vladimirov-stanislav-dobavi-1582040.html", "text": "/КРОСС/ „Надявам се, насроченото за днес заседание на Народното събрание да не е евтин номер на управляващите, защото двата скандала, на които сме свидетели, са огромни\". Това каза народният представител от ПГ на „БСП за България\" Станислав Владимиров пред БНР. Той добави, че левицата очаква управляващите да подходят сериозно, защото е явно,  че изпълнителната власт не може да се справи със ситуацията в страната. „Идеята на БСП е да подпомогнем по- бързото решаване на тези два казуса, надвиснали над нашата страна, ако се наложи и със законодателни промени. Надяваме се на отговорно отношение от страна на ГЕРБ и Обединените патриоти\", коментира Владимиров. Той добави, че българските граждани остават с усещането, че правителството иска да подмине, колкото се може по- бързо този казус. „Оставаме с усещането, че сме някаква държава на бушоните. Във всеки един момент правителството изгаря дребен чиновник, за да замаскира своята неспособност за справянето с големите проблеми пред България\", категоричен бе Станислав Владимиров. Той добави, че няма как толкова много институции и служби да не са обърнали внимание по-рано на този проблем. „Истината е, че държавата трябва да влезе в ролята си, да обезщети българските граждани, пък вече след това да си търси парите от Кипър\", каза още Владимиров. Той добави, че в българското общество за пореден път остава усещането, че ще бъде излъгано  от собствената си държава. \"Не трябва да позволяваме това. Трябва да направим добре работещи органи в тази държава, за да има доверие в тях\", заяви Владимиров. „Няма как фирма като ЗК „Олимпик\", която е оперирала толкова дълго на нашия регулиран пазар, чиято основна дейност е само в две държави - Кипър и България, да не направи впечатление на нашите правоохранителни служби, на КФН, правителството\", коментира още народният представител. Той бе категоричен, че нито институциите са си свършили работата, нито доверието към  тях е на нивото, което всички желаем. „Няма как толкова дълго време да не е имало информация, че тази застрахователна компания е нестабилна и тя в един момент да постави в такова положение толкова много български граждани\", обясни още той. „Ще подкрепим исканата оставка на Ралица Агайн, както заяви председателят на НС на БСП Корнелия Нинова, но тя е недостатъчна. Трябва да бъде понесена и политическа отговорност\", категоричен бе Станислав Владимиров.", "date": "2018.08.21", "title": "Станислав Владимиров - депутат от БСП: Обществото беше излъгано  от собствената си държава"}
{"url": "http://www.cross.bg/znatzi-putni-devet-1582049.html", "text": "/КРОСС/ Девет са кандидатите за производството на пътни знаци за следващите пет години, съобщиха от Агенция \"Пътна инфраструктура\".Днес отвориха офертите на кандидатите за производство, доставка и монтаж на пътни знаци с постоянни и променливи размери на вертикална сигнализация на републиканските пътища.Тръжната процедура е в шест обособени позиции по районите на планиране в страната, а индикативната стойност за всяка е 2,5 млн. лв. без ДДС. Общата прогнозна стойност на обществената поръчка е 15 млн. лв. без ДДС и се финансира от бюджета на пътната агенция. ", "date": "2018.08.21", "title": "Девет фирми искат да правят знаците по пътищата"}
{"url": "http://www.cross.bg/godini-dnes-mrezha-1582033.html", "text": "/КРОСС/ Първата и най-голяма българска букмейкърска къща „Еврофутбол\" навършва днес 25 години. През изминалия четвърт век компанията утвърждава водещата си позиция на пазарен лидер чрез последователно технологичното обновление, изграждане на ефективни екипи от експерти и мениджъри и постоянното развитие и усъвършенстване на националната мрежа от букмейкърски пунктове.Дружеството успя да развие мрежа от над 900 наземни букмейкърски пункта в цялата страна и да подготви над 3000 квалифицирани букмейкъри, което го превърна в най-голямата франчайз верига в България. Равносметката за изминалите години дава още по-голям повод на компанията да празнува!Към днешна дата играта „Еврофутбол\" със залагания върху резултати от спортни състезания и надбягвания с коне и кучета успява не само да запази дългогодишните си, лоялни почитатели, но и да привлича много нови участници!Тя остава предпочитана сред най-големите майстори на прогнозите, защото отправя предизвикателство към познанията на играчите, обновява се непрекъснато с нови възможности, организира се прозрачно и се отплаща щедро!  ", "date": "2018.08.21", "title": "„Еврофутбол\" навършва днес 25 години"}
{"url": "http://www.cross.bg/pytin-avstriya-svatbata-1582030.html", "text": "/КРОСС/ Австрия бе разтърсена вчера от дълбокия поклон, с който шефката на австрийската дипломация Карин Кнайсъл (свързана с крайнодясната Австрийска народна партия) удостои руския президент Владимир Путин на сватбата си в събота, предаде Франс прес.Във видео, качено на сайта на телевизия Ер Те (бившата \"Ръша тудей\") и заляло интернет вчера, се вижда как австрийската министърка, очевидно грейнала от задоволство, удостоява с този жест руския държавен глава, след като е танцувала валс с него. Австрия сега е ротационен председател на Европейския съюз, напомня АФП.\"Как е възможно министър на външните работи да се държи толкова непрофесионално и да се вижда на снимка как коленичи пред Путин?\" - пита публицистът Роберт Мизик.\"Снимка, илюстрираща добре как руският автократ кара да танцуват марионетките му\", реагира потребител на интернет.Изненадващото съобщение, че Путин ще присъства на сватбата на г-жа Кнайсъл в южна Австрия, още миналата седмица предизвика недоумение сред медиите и австрийската опозиция, която обърна внимание на потенциалните щети от това присъствие върху неутралитета на Австрия в разгара на председателството й на ЕС.Снимките с реверанса допълнително засилиха критиките и това накара вицеканцлера Хайнц-Кристиан Щрахе, който е лидер на АНП, да се притече на помощ на министърката. \"Дипломация на танца и сватбата, изпълнена с любезност, сърдечност и добри обноски: едва ли някой може да представи Австрия по-добре\", написа той във Фейсбук. Щрахе напомни, че 53-годишната г-жа Кнайсъл е посещавала престижната виенска школа за танци \"Елмайер\" \"и знае как да го направи\".Директорът на тази школа Томас Шефер-Елмайер потвърди пред журналисти, че \"на всеки бал дамите правят реверанс пред партньора си, което е знак на дълбок комплимент\". В отговор на журналистически въпрос по този повод той все пак призна, че не би могъл да си представи германската канцлерка Ангела Меркел да направи подобен жест пред Путин.АФП напомня, че руският президент прекара близо два часа на сватбата на министърката в събота в Гамлиц, винарско село в околностите на Грац, в югоизточна Австрия. Путин бе изпратен на летището от канцлера консерватор Себастиан Курц. През декември той влезе в управляваща коалиция с АНП, партия, свързана от 2016 г. със споразумение за партньорство с партията на Владимир Путин \"Единна Русия\". Путин редовно е обвиняван, че се опитва да разедини 28-те страни от ЕС, като развива връзки с популистките партии в редица европейски страни, добавя АФП.\n\t\t\t\t\t", "date": "2018.08.21", "title": "Реверанс пред Путин предизвика грандиозен скандал в Австрия (видео)"}
{"url": "http://www.cross.bg/krediti-lihvite-sityatziya-1582031.html", "text": "/КРОСС/  \"Има прираст на инвестициите, на кредитите, което би трябвало да ни радва. По отношение на лихвите има ненормална ситуация, коренно различна и противоположна на логичната - ясно изразена тенденция - лихвите по краткосрочните кредити са много по-високи от тези на дългосрочните кредити. Логиката подсказва, че щом лихвите по дългосрочните кредити са ниски, значи търсенето е по-ниско, хората не обмислят бизнеса си така, че да има проекция в бъдещето. А търсенето на краткосрочни кредити означава, че бизнесът живее от днес за утре\".Според него, у нас БНБ не дава информация за характера на кредитите - за обема им, но по отношение на лихвите е логично търсенето на дългосрочни кредити да превишава това на краткосрочни.\"Това не е хубаво за икономиката, защото тя расте с дългосрочните кредити, коментира още гостът и постави въпрос - защо бизнесът се въздържа от влагането на дългосрочни инвестиции и продължаването на производството в бъдеще.Това означава, че оценката на бизнеса за ситуацията в дългосрочен план е неблагоприятна\", посочи Минасян..Никога разчетите за бъдещето не се покриват, но показателите се основават на бизнес нюх към пазара.Експресните данни, публикувани за българската икономика през второто тримесечие обикновено подлежат на корекции, каза още гостът.\"Ако се погледне в структурата на БВП, ще открием и хубави неща: инвестициите - растат с 4.4%. В структурата на разходите на производството до голяма степен тоя прираст се дължи на прираста на потреблението. В бъдеще предвиждам, че данните за икономически ръст ще стигнат 4 %, но това е нисък процент за България, предвид на дистанцията, която ни дели от ЕС\".Инфлацията вече е 3.5% и вероятно ще се задържи така в бъдеще, допълни професорът и поясни, че една от целите на Европейската централна банка е да поддържа инфлация около 2% в еврозоната, защото се оценява, че такъв процент инфлация на годишна база действа стимулиращо и на потреблението и на производството. При всички случаи инфлацията у нас трябва да е над тая в ЕС, 3.5 - 4% е приемлива, по думите на госта. Но има външни фактори, които й действат.Професорът не споделя преценката за по-ниските цени на някои храни в Германия, в Гърция, той посочи, че положително ще се намерят стоки, които у нас са с по-високи цени, от тези на съседните страни. Но средното равнище на разходите за живот в ЕС е 2 пъти по-високо, отколкото у нас, коментира още Минасян. И всичко това го чувстваме, когато в чужбина опитваме да поддържаме приемлив стандарт на живот, каза гостът.За \"турската история\" в настоящата икономическа ситуация, това е друга е една балканска тъжна история, каза професорът. Нищо чудно след някоя и друга година и друг наш съсед да изпадне в такава ситуация, смята той. ", "date": "2018.08.21", "title": "Проф. Гарабед Минасян: 4% ръст на икономиката не ни е достатъчен"}
{"url": "http://www.cross.bg/avgyst-rezhisyora-bulgarski-1582036.html", "text": "/КРОСС/ Космически екшън, фантастика, психотрилър, криминални и музикални комедии и драми предлагат Дните на руското кино в България. В София прожекциите са от 22 до 28 август в Руския културно-информационен център, а във Варна - от 25 до 30 август във Фестивалния и конгресен център.Входът е безплатен, а филмите са със субтитри на български език.Някои от заглавията ще бъдат представени от участници в екипите - \"Давай!\" от актьора и режисьор Кирил Плетньов, \"Селфи\" от режисьора Николай Хомерики и актрисата Анастасия Хомерики-Гранковска, \"Подхвърлен\" от режисьора Иван И. Твердовски, \"Салют - 7\" от композитора Дмитрий Носков. Освен със зрители гостите ще имат и срещи с български кинематографисти.\n\t\t\t\t\t", "date": "2018.08.21", "title": "Започват Дните на руското кино в България (видео)"}
{"url": "http://www.cross.bg/yvrezhdaniya-petrov-bolnitzata-1582037.html", "text": "/КРОСС/ Вече пети ден няма яснота за причините за смъртта на родилката Ренета Томова в болницата в Сливен. Близките на жената обвиниха лекарите, че са използвали варварски методи по време на раждането, като натискане с лакти и удари. С увреждания е и бебето.Увредена е дясната ръчичка на бебето. То е в стабилно състояние. От утре ще започне рехабилитация и смятам, че този проблем ще отзвучи. Рядко при такъв случай детето остава с трайни увреждания\", обясни пред NOVA д-р Весислав Петров, изпълнителен директор на МБАЛ „Д-р Иван Селимински\" в Сливен.„Окончателната причина за смъртта на майката все още не е ясна. Имаме подозрения защо се стигна до този фатален край. Чакаме резултатите от аутопсията. Предстои тройна медицинска експертиза. Единият вариант е да е получила белодробна тромбоемболия и оттам тежкият белодробен отток, който е довел до фаталния край\", коментира д-р Петров.Той поясни, че след направената вътрешна проверка не е установено да е скачано на корема на Ренета Томова. Няма счупени ребра и травматични увреждания на гръдния кош. Д-р Петров бе категоричен, че този метод отдавна не се прилага в болницата.\"От документацията разбрах, че вече главата е пробила тазовото дъно и е нямало как да й бъде направено цезарово сечение. Това щеше да е по-травматично за родилката. Затова и се е наложило да бъде използван форцепс\", поясни д-р Весислав Петров. ", "date": "2018.08.21", "title": "Шефът на болницата в Сливен: Няма да скрием нищо за починалата родилка "}
{"url": "http://www.cross.bg/operator-kompaniyata-konte-1582038.html", "text": "/КРОСС/ Италианското правителство работи по наказателните процедури, които може да наложи на компанията оператор на моста в Генуа, който рухна миналата седмица, съобщи Ройтерс.Вследствие на инцидента загинаха над 40 души.\"Документът с глобите е в чантата ми и пътува с мен през последните дни\",  заяви премиерът на страната Джузепе Конте пред всекидневника \"Куриера дела сера\".Конте допълва, че 500-те милиона евро помощ за пострадалите, предложени от компанията оператор, са скромна сума. Според италианския премиер тя може да бъде увеличена четирикратно или петкратно. Конте добави и че Рим е получил алтернативни оферти за изграждането на нов мост на мястото на падналия. ", "date": "2018.08.21", "title": "Готвят наказателни процедури за компанията оператор на моста в Генуа"}
{"url": "http://www.cross.bg/trima-kingsburi-politziyata-1582024.html", "text": "/КРОСС/ Трима души бяха ранени при стрелба до  на лондонското метро, но не става дума за тероризъм, съобщи полицията, цитирана от Ройтерс.\"Полицията и службата на линейките получиха сигнал около 21 ч. и 45 мин. на 20 август, понеделник, за изстрели в района Кингсбъри Роуд\", се казва в декларация на полицията.Трима души - двама мъже и една жена са откарани в болница без опасност за живота им.По-късно бе съобщено, че мъжете на възраст 18 и 24 години остават в болница, докато 30-годишната жена е била освободена.Снимки в социалните мрежи показват засилено присъствие на полиция в района на стрелбата. ", "date": "2018.08.21", "title": "Трима ранени при стрелба до метростанция в Лондон"}
{"url": "http://www.cross.bg/evro-tyrizum-bili-1582023.html", "text": "/КРОСС/ Около 30 процента от българите, или почти всеки трети наш сънародник, е направил поне веднъж туристическо пътуване с лична цел /зад граница или вътре в страната/, показват данни от анализ на Евростат за туристическите пътувания на гражданите на ЕС през 2016 г.Средният показател за пътуванията на европейците е почти двойно по-голям от нашия - 62 на сто от европейските граждани са пътували поне веднъж с цел туризъм през въпросната година.Според данните на европейската статистика - у нас над 1,8 млн. сънародници са направили поне веднъж пътуване с цел туризъм през 2016 г. В огромната си част обаче тези пътувания са били вътре в страната /около 26 на сто от общо 30-те процента/, като само 2 процента от пътуващите българи са правили туризъм зад граница, а други 2 процента са предприели комбинирано пътуване.Средният разход на пътуващ българин с цел туризъм зад граница е бил 156 евро, при 336 евро среден разход за туризъм за жител на ЕС, отчита още Евростат.Данните на европейската статистика в общи линии съвпадат и с данните на НСИ за пътуванията на българите през изминалата 2017 г. - най-голям дял са били пътуванията на българите вътре в страната /около 85 та сто от всички пътувания/. Около 11 на сто от пътуванията на българите са били зад граница, а около 4 на сто са били смесени - вътре в страната и зад граница.Средният разход на едно лице при пътуване в страната е бил около 200 лева, а зад граница - малко над 500 лева, отчита НСИ. Най-голямото перо при пътуването на българите вътре в страната са били нощувките и храната /около 40 на сто/, а зад граница - транспорта /около 30 на сто/.Относителният дял на самостоятелните пътувания на българите /вътре в страната и без резервация/ е бил 95 на сто, а зад граница и също без резервация - 63 на сто.Най-активни в туризма са били българите във възрастовата граница 25-45 години - близо половината от всички пътувания са били на хора в тази възрастова категория.Най-много пътуват финландците, най-много пари харчат в ЛюксембургНай-активни в туристическите пътувания за лични цели са били жителите на Финландия - близо 92 процента от тях са пътували поне веднъж с цел туризъм през 2016 г. Следват: Холандия - 85 на сто, Люксембург - 84, на сто и Чехия - 80 на сто - или 8 от всеки 10 жители на тези четири държави са пътували поне веднъж през 2016 г..В противоположния край, или в дъното на класацията по този показател, са били жителите на Румъния - 24 процента, Португалия - 25 процента, България - 30 процента, Гърция - 35 процента и Италия - 41 процента, или по-малко от половината от жителите на тези страни са пътували поне веднъж с цел туризъм.Най-платежоспособни при пътуванията си с цел туризъм са били жителите на Люксембург средно по 768 евро на човек. Следват: представителите на Малта 646 евро на човек, на Австрия - 607 евро, на Белгия - 600 евро, на Кипър - 490 евро, на Ирландия - 480 евро и на Германия - 443 евро на човек.Най-малко пари за туризъм са заделяли в Латвия - 107 евро на човек, в Румъния - 124 евро, в Чехия - 129 евро и в Унгария - 140 евро на едно лице с цел туризъм.Средният разход на българина е бил 156 евро на едно лице или почти два пъти по-малко колкото средният европеец е отделял за туризъм - 336 евро.Почти половината от европейците /48 на сто/, които не са предприели някакво пътуване с цел туризъм - съобщават за финансови причини като основен мотив. Около 20 на сто от не-туристите изтъкват здравословни проблеми, а други 20 на сто споменават, че нямат мотивация да пътуват. Работни или учебни ангажименти са споменати от 16 на сто от европейските не-туристи, докато 13 на сто отчитат като мотив семейни ангажименти.Данни за причините за неучастието в туризма се съобщават от Евростат на всеки три години, като въпросният анализ представя данни за референтната 2016 г. През 2020 г. ще бъдат предоставени нови данни за референтната година 2019, се казва в анализа. ", "date": "2018.08.21", "title": " Евростат: Само 30% от българите пътуват веднъж годишно с цел туризъм "}
{"url": "http://www.cross.bg/detza-bili-poveche-1582022.html", "text": "/КРОСС/ Папа Франциск заклейми сексуалните посегателства срещу деца и това, че те са били прикривани от духовниците. В писмо до католиците по света, той призова да се сложи край на \"културата на смъртта\" в Църквата, призна, че тя се е провалила със справянето с този проблем и поиска прошка.Посланието, което е първото, засягащо тежката тема, идва дни след като бяха оповестени резултати от мащабно разследване в американския щат Пенсилвания, които разкриха 70-годишно системно насилие над деца. Засегнати са били повече от 1000 непълнолетни, а църквата е прикривала деянията на повече от 300 свещеници.", "date": "2018.08.21", "title": "Папата заклейми сексуалните посегателства срещу деца "}
{"url": "http://www.cross.bg/ankara-posolstvoto-strelyali-1582021.html", "text": "/КРОСС/ В Турция са арестувани двама души, които си признали, че вчера сутринта са стреляли срещу посолството на Съединените щати в  Анкара. Двамата мъже са с криминални досиета.Открити са автомобилът и пистолетът, с които е извършено нападението. При стрелбата нямаше пострадали.Около посолствата в Анкара са засилени мерките за сигурност.  Говорителят на президента Ердоган - Ибрахим Калън осъди атаката и я определи като опит да се създава хаос. ", "date": "2018.08.21", "title": "Арестувани са мъжете, стреляли срещу посолството на САЩ в Анкара"}
{"url": "http://www.cross.bg/metodiev-zhyrnalisti-slyzhitel-1582026.html", "text": "/КРОСС/ Асоциацията на европейските журналисти -  България настоява за дисциплинарното уволнение на експерта от правителствената пресслужба Любомир Методиев, позволил си да удари репортерката от вестник \"Монитор\" Елена Крумова, докато тя е изпълнявала служебните си задължения.Намираме за недостатъчно извинението, поднесено от Методиев чрез профила му в социална мрежа, в което той твърди, че действието е било неволно и \"микрофонът отхвръкнал от ръката му\". Тази версия противоречи на свидетелствата на множество журналисти от други медии. Колегите на Крумова, присъствали на място, са били толкова възмутени от случилото се, че са се обърнали към министър-председателя Бойко Борисов. Това едва ли щеше да се случи при неволно деяние. Извинението на Методиев е дошло едва след забележката, отправена му от премиера.АЕЖ-България изразява солидарността си с Крумова и заявява, че служител, който си позволява да удря репортер, категорично няма място в държавната администрация. Инцидентът е още по-сериозен и заради факта, че става дума за междуполово насилие. В страна, в която насилието над жени продължава да коства десетки животи всяка година, а мерките за ефективна превенция и защита са блокирани със средновековни аргументи, липсата на последствия за държавен служител, упражнил насилие над жена на публично място, би била поредният много лош сигнал, говорещ за безнаказаността на насилниците.Асоциацията на европейските журналисти - България има сведения, че това не е първият път, когато Методиев си позволява да се държи арогантно с журналисти. През март по време на срещата ЕС-Турция във Варна, с нас се свързаха представители на немски медии, за да се оплачат от грубо отношение от въпросния чиновник.Снимка: Фейсбук", "date": "2018.08.21", "title": "Искат оставката на служител на МС, ударил журналист по време на събитие в Пловдив"}
{"url": "http://www.cross.bg/zlateva-benchev-denitza-1582027.html", "text": "/КРОСС/ За краха на Търговския регистър политическа отговорност трябва да поеме с оставката си правосъдният министър Цецка Цачева, която е принципал на Агенцията по вписванията. Това заяви зам.-председателят на БСП Деница Златева в студиото на БТВ „Тази сутрин\". Именно това е една от темите на днешното извънредно заседание на Народното събрание. Разполагаме с документи, че тези проблеми в управлението на Агенцията по вписванията съществуват от доста време. Има доклад на инспектората на министъра на правосъдието от февруари тази година, като инспекторатът препоръчва да се търси дисциплинарна отговорност от г-жа Зорница Даскалова - отстранената след тежката авария шефка на агенцията, посочи Златева. Тя призова новият директор на структурата Габриела Козарева да направи публична информацията какво се е случило с регистъра. Зам.-председателят на БСП допълни, че е нужна прозрачност и по линия на обществените поръчки и „ролята на козметично студио\" в процедурите за надграждане на Търговския и Имотния регистри.Днес депутатите ще обсъждат и казуса „Олимпик\". БСП ще подкрепи евентуално искане на оставка на зам.-председателя на КФН Ралица Агайн, но, според Златева, това не е достатъчна реакция след фалита на опериращия у нас кипърски застраховател. Трябва да бъде изяснена цялата хронология на действията или бездействията на КФН. Над 200 000 добросъвестни граждани не могат да разчитат само на едно прессъобщение на КФН. Липсваше информационна кампания\", подчерта Златева.Деница Златева категорично отрече твърденията на задържания заедно с Митьо Очите бургаски общински съветник Бенчо Бенчев, че е подпомагал БСП. Дарение, освен 70-те лева в качеството си на общински съветник, г-н Бенчев не е правил. Пари г-н Бенчев не е давал на БСП. Ако е плащал на някого или на себе си за кампанията, нека да го докаже, официално никакви пари, освен 70-те лева, не са влизали, подчерта Златева. Тя обясни, че Бенчев на два пъти е влизал в листите като коалиционен партньор, но през следващата година на „Позитано\" 20 ще осъществяват много по-голям контрол върху местните ръководства.Деница Златева отговори и на друго обвинение - че служебното правителство е дало на свързаната с Митьо Очите фирма „Аркус\" да охранява митнически обекти. Тя обясни, че фактическото подписване може да е било по време на кабинета „Герджиков\", но цялата процедура с избора на изпълнител е минала по време на кабинета „Борисов\" 2. ", "date": "2018.08.21", "title": "Деница Златева, зам.-председател на БСП: Цецка Цачева да си поеме отговорността за Търговския регистър"}
{"url": "http://www.cross.bg/tyrtziya-tyrizma-godina-1582025.html", "text": "/КРОСС/ Турция обсъжда вариант за отказ от системата ол инклузив в туризма си, съобщи вестник \"Хюриет\". Според хотелиери, при висока пълняемост на местата в хотелите, повече туристи, отколкото в 2014 година, доходите им са далеч по-ниски през последните две години.По данни на браншови организации, през юни в Анталия хотелите са получавали по 76 евро средно на ден от една стая.\"Хотелите ни трябва да се диференцират по профил, туристите, които се интересуват само от храна, пиене и нощувка не ни помагат да развиваме туризма и да печелим достатъчно\", казва управителят на Cornelia Diamond Golf Resort & SPA Hotel Зафер Алкай.На същото мнение са и ресторантьори и търговци, според които системата ол инклузив \" унищожава автентичността на турския туризъм, убива местната търговия и лишава туристите от достъп до оригиналната турска кухня\".Министърът на туризма и културата на Турция Мехмед Ерсой казва, че за страната не е интересно вече да увеличава броя на туристите, а трябва да се направи нещо за увеличаване дохода от тях.Според него, за последната година приходите от туризъм в Турция са 4% от БВП или около 35 милиарда долара, а задачата е тези приходи да се удвоят в следващите години. През миналата година страната е посетена от 32.4 милиона туристи.  ", "date": "2018.08.21", "title": "Турция се отказва от системата ол инклузив в туризма "}
{"url": "http://www.cross.bg/plovdiv-godishen-rabotnik-1582028.html", "text": "/КРОСС/ 20-годишен мъж загина, след като беше блъснат от автомобил в Пловдив, съобщава кореспондентът на bTV в региона.Инцидентът е станал в 7:35 ч. тази сутрин на изхода в посока Хасково. „Фиат\" със 75-годишен шофьор минал през поставените конуси на платното и блъснал работник от общинска фирма, който подменял знамената в района.На мястото се извършва оглед.Движението е затруднено. ", "date": "2018.08.21", "title": "75-годишен водач блъсна и уби 20-годишен работник в Пловдив"}
{"url": "http://www.cross.bg/dyshi-tyristi-vnezapno-1582016.html", "text": "/КРОСС/ Проливен дъжд наводни внезапно каньон, пълен с туристи, в националния парк Полино в Калабрия, Южна Италия, при което загинаха най-малко осем души, съобщи местната Гражданска защита.  Първоначално информацията беше, че жертвите са пет.По-късно беше уточнено, че са загинали четири жени и четирима мъже. Смята се, че всички са италиански туристи, предаде Ройтерс, цитирана от БТА.Началникът на Гражданската защита в Калабрия Карло Танзи каза по телевизия Скай Ти Джи 24, че 12 души, сред които 10-годишно момче, са спасени от водите на внезапно придошлия планински поток Раганело, популярна туристическа дестинация. Те успели да намерят убежище на скалите и за да ги извадят, спасителите се спускали с въжета.Момчето и още петима души са ранени. Всички пострадали са от група от 15 туристи. Не е ясно колко хора са в неизвестност, понеже в каньона е имало поне три групи в момента на бедствието. ", "date": "2018.08.21", "title": "10 души загинаха при внезапно наводнение в италиански национален парк"}
{"url": "http://www.cross.bg/vyatur-slunchevo-dyha-1582020.html", "text": "/КРОСС/ Ще преобладава слънчево време. Около и след обяд ще се развива купеста и купесто-дъждовна облачност и на места, главно в северните райони на Западна и Централна България ще превалява и прегърмява. Ще духа слаб, в източните райони до умерен североизточен вятър. Максималните температури ще са между 28° и 33°, за София - около 28°.В планините ще е предимно слънчево. В следобедните часове ще се развива купеста и купесто-дъждовна облачност и на места, главно в западните райони на Стара планина ще има краткотрайни валежи от дъжд с гръмотевици. Ще духа до умерен вятър от изток-североизток. Максималната температура на височина 1200 метра ще е около 21°, на 2000 метра - около 14°.По Черноморието ще е предимно слънчево. Ще духа до умерен североизточен вятър. Максималните температури ще са 29-30°. Температурата на морската вода е 27°. Вълнението на морето ще е 2-3 бала. ", "date": "2018.08.21", "title": "И днес времето остава без промяна – очаквайте дъжд следобяд"}
{"url": "http://www.cross.bg/tema-nova-stydioto-1582013.html", "text": "/КРОСС/ Предаването е във ваканцияТема: На живо  - подобрява ли се състоянието на бебето на починалата родилка в Сливен? И още - допуснаха ли грешка лекарите? Дискусия в студиото.Тема: Ще получат ли парите си ужилените клиенти на фалиралата компания \"Олимпик\"?Тема: Депутатите се връщат на работа. Защо БСП поиска извънредно заседание на парламента в разгара на лятото? В студиото - зам.-председателят на левицата Деница Златева.Тема: Как да получаваме по-висока пенсия и къде в Европа са необходими само 5 години стаж?Тема: Орлин Павлов за турнето си \"Още малко\" и какви изненади ни очакват в продължението на хитовия сериал на bTV  \"Скъпи наследници\"?Тема: Аферата „Олимпик\" Кой трябва да плати на ужилените от застрахователната компания?Тема: Войната на пътя. Тежки катастрофи в отпускарския сезон - пора, пътища или автомобили са причините?Тема: Тормоз. Ромска сватба държи 3 дни цял град буден. Къде се случва това?Тема:  Високи децибели на морския бряг 0 експеримент на Нова от Южното до Северното черноморие. Колко шумни са заведенията?  ", "date": "2018.08.21", "title": "Теми и гости в сутрешните блокове на телевизиите на 21 август "}
{"url": "http://www.cross.bg/bulgariya-obyavyava-ekipazh-1582011.html", "text": "/КРОСС/ 1737 г. - В София е обесен самоковският владика Симеон Самоковски, който е сред организаторите на въстанието в Нишко и Пиротско.1877 г. - Руско-турска война (1877-1878): Начало на Втората битка при Шипка.1886 г. - Извършен е неуспешен преврат в България срещу правителството на княз Александър I Батенберг, който довежда до съставяне на временно правителство, начело с Климент Търновски.1897 г. - Германският химик Феликс Хофман синтезира хероина.1898 г. - Основан е бразилският футболен клуб Вашко да Гама.1911 г. - Картината на Леонардо да Винчи „Мона Лиза\" е открадната от служител на Лувъра; намерена е през 1913 година.1944 г. - Започва Конференцията в Дъмбъртън Оукс, която е прелюдия към създаването на ООН.1959 г. - Президентът Дуайт Айзенхауер подписва изпълнително нареждане, с което обявява Хаваите за 50-ти щат на САЩ.1965 г. - Изстрелян е космическият кораб „Джемини 5\" с екипаж Гордън Купър и Чарлс Конрад.1968 г. - Инвазия на войските на Варшавския договор в Чехословакия.1983 г. - Филипинският опозиционен лидер Бенигно Акуино е застрелян на международното летище в Манила при завръщане в родината си.1986 г. - Въглероден диоксид изригва от вулканичното езеро Ниос в Камерун и убива 1 700 души в радиус от 20 километра.1989 г. - Голямата екскурзия: Турция затваря границата си с Народна република България, след като вече са се изселили 344 хиляди български турци.1991 г. - Латвия обявява възстановяване на пълната си независимост от СССР, който я признава на 6 септември.1991 г. - Михаил Горбачов обявява, че контролира изцяло положението след 60-часовия пуч.1993 г. - В България стартират залозите в играта „Еврофутбол\".1994 г. - Тайфунът Фред опустошава китайската провинция Дзежянг - загиват над 700 души, материалните щети са за 1,6 милрд. долара.1999 г. - Направен е опит да се разруши мавзолеят на Георги Димитров в София; сградата не рухва и се налага да бъде досъборена с механични средства.2000 г. - Опитите да бъде достигната потъналата руската атомна подводница „Курск\" са прекратени. Водолазите обявяват, че никой от 118-членния екипаж не е оцелял.2002 г. - Външният министър на Либия Мохамед Шалкам е на посещение в България и уверява българската общественост, че процесът срещу българските медици в Либия е деполитизиран.2004 г. - При серия от взривове в столицата на Бангладеш - Дака загиват 22 души.2006 г. - Русия изплаща предсрочно целия си дълг към Парижкия клуб на страните кредитори, като последната вноска възлиза на 23,7 млрд. долара. ", "date": "2018.08.21", "title": "21 август в историята"}
{"url": "http://www.cross.bg/tyrtziya-suedinenite-shtati-1582009.html", "text": "/КРОСС/ Турция е изпълнила заканата си да подаде жалба в Световната търговска организация срещу допълнителните мита, наложени от Съединените щати върху вноса на турски метали, съобщи Ройтерс.Съединените щати са най-големият вносител на стомана в света, а Турция е шестият по големина износител на стомана за Съединените щати. Американският президент Доналд Тръмп обаче обяви преди десет дни, че митото върху турската стомана ще стане 50 процента, а върху алуминия - 20 процента, заради отказа на турските власти да освободят обвинения за връзки с терористи американски пастор Андрю Брънсън.Турция отговори с драстично повишаване на митата на 22 вида американски стоки като автомобили и тютюневи изделия, но спорът доведе до срив на турската лира.Според правилата на Световната търговска организация, след подаване на жалбата от Турция започва да тече 60-дневен срок за преговори между спорещите страни. След това спорът може да бъде отнесен до арбитраж, но решението му може да се забави с години, посочва Франс прес. ", "date": "2018.08.21", "title": "Турция се жалва от Тръмп в Световната търговска организация"}
{"url": "http://www.cross.bg/rodeni-na-avgyst-1582012.html", "text": "/КРОСС/ Аспарух Никодимов, бивш национал по футбол, легендарен футболист и треньор на ЦСКАВесела Люцканова, писателка, издател Проф. Евгени Танчев, генерален адвокат в Съда на Европейския съюз в Люксембург, бивш председател на Конституционния съд, зам.-председател на Венецианската комисия Проф. Емил Табаков, диригент, композитор Д-р Румен Бостанджиев, сексолог, психотерапевт Проф. Чавдар Добрев, публицист, преводач.Проф. Асен Николов, началник на родилна клиника в \"Майчин дом\", ръководител наУниверситетската катедра по акушерство и гинекология - МФ", "date": "2018.08.21", "title": "Родени на 21 август "}
{"url": "http://www.cross.bg/georgiev-dolara-obshtinata-1582010.html", "text": "/КРОСС/ Българин, емигрирал преди десетилетия в САЩ, е дарил чрез завещанието си 3 милиона долара на община Лом и на училище в града, съобщава БТА. Волята на покойния вече д-р Андрей Георгиев е училището, чийто възпитаник е бил - Професионална гимназия \"Найден Геров\" - да получи 2,5 млн. долара от наследството му. На общината лекарят дарява 500 000 долара. Парите са преведени по двете сметки преди около месец.Така д-р Георгиев се превърна в най-големия дарител за община Лом.По предложение на кмета той ще бъде обявен посмъртно за почетен гражданин на града. Освен това ще бъде сформиран обществен съвет, който да реши за какво да бъдат разходени дарените на общината средства. Засега преобладава мнението, че с тях може да бъде реновирана спортната зала \"Балканиада\".Д-р Андрей Георгиев е роден в София през 1921 година. В началото на 50-те години на миналия век той емигрира в САЩ и създава там собствена клиника. Постепенно натрупва богатство, голяма част от което завещава на своето училище в Лом и на родния си град. Починал е неотдавна в САЩ. По негово желание дарените средства трябва да се използват за стипендии на талантливи деца от училище \"Найден Геров\", които са приети за студенти в престижни университети в Европа, САЩ и у нас. От общината и от гимназията в Лом заявиха, че никой друг не е правил такова голямо дарение за тях и съобщиха, че скоро ще открият изложба с материали и снимки за живота и делото на д-р Андрей Георгиев, допълва БТА.По-рано тази година сходно неочаквано и щедро дарение получи Националната художествена галерия. Българка от САЩ остави в завещанието си около 1,8 млн. долара на културната институция. ", "date": "2018.08.21", "title": "БГ емигрант завеща $3 млн. на родния си град"}
{"url": "http://www.cross.bg/chasa-preskonferentziya-sofiyaot-1582014.html", "text": "/КРОСС/  София.От 13.00 часа ще се проведе извънредно заседание на Народното събрание.***Пловдив.От 11.00 часа в хотел „Ландмарк Крийк\" в град Пловдив зам.-министър Малина Крумова ще участва в семинар „Възможности за адресиране на жилищните нужди на уязвими групи чрез Националната жилищна стратегия 2018-2030\".***София.От 11.00 часа в пресклуб на БТА Българска асоциация на пострадали при катастрофи организира пресконференция във връзка с кампания за безопасност на пътя, насочена към младите хора.***София.От 12.00 часа в централата на ПП АБВ на ул. „Врабча\" 23 ръководството на партията ще даде пресконференция.***София.От 12.30 часа в градинката пред Народния театър ще бъде открита изложба „Златните момичета\". На събитието ще присъства Илиана Раева, президент на БФХГ, националните отбори на България и техните треньори и др.***Варна.От 8.30 часа пред паметника на загиналите в Сръбско-българската война ще стартира Международeн колопоход Варна - Сърбия.***Плевен.От 14.00 часа в пресклуба на БТА в Плевен пресконференция ще даде кметът на община Белене Милен Дулев по повод 54-тата годишнина от обявяването на Белене за град и актуални теми за общината.***Самоков.От 19.30 часа на площад „Захарий Зограф\" ще бъде отслужен Тържествен водосвет по повод празника на град Самоков.***Смолян.От 17.30 часа в зала 247 на Община Смолян ще се проведе публично обсъждане на отчета за изпълнение на бюджета на Общината за 2017 г.  ", "date": "2018.08.21", "title": "Предстоящи събития в страната за 21 август "}
{"url": "http://www.cross.bg/olimpik-borisov-boiiko-1582015.html", "text": "/КРОСС/ Народното събрание прекъсва лятната си ваканция и  се събира извънредно в 13 ч., за да изслуша премиера Бойко Борисов за проблемите с Търговския регистър и за да обсъди казуса с фалита на кипърското застрахователно дружество \"Олимпик\". Заседанието е по искане на БСП. Парламентът ще заседава при дневен ред от две точки, записан във внесеното от левицата искане. Първата е, проект на решение за предприемане на действия във връзка с отнемането на лиценза за извършване на застрахователна дейност на кипърската застрахователна компания \"Олимпик\". С решението се задължава министъра на финансите да предприеме действия по търсене на възможности за възстановяване на платените суми и гарантиране на правата на засегнатите граждани. Настоява се и Комисията за финансов надзор до 7-ми септември да представи пред Народното събрание цялостен доклад за надзора върху дейността на кипъркото дружество у нас, както и информация за актуалното състояние на Гаранционния фонд. В дневния ред е и изслушване на министър-председателя Бойко Борисов във връзка със сигурността на електронните бази данни, съхранявани от Агенцията по вписванията и Министерството на правосъдието и отговорността за възникналата криза. За да бъде проведено извънредното заседание, е необходим кворум от минимум 121 народни представители.", "date": "2018.08.21", "title": "Депутатите заседават извънредно заради \"Олимпик\" и Търговския регистър"}
{"url": "http://www.cross.bg/prerekaniya-praznodymtzite-vstupvaii-1582017.html", "text": "/КРОСС/ Не встъпвай в пререкания с празнодумците: речта владеят всички, умът е присъщ на малцина.Катон", "date": "2018.08.21", "title": "Не встъпвай в пререкания с празнодумците"}
{"url": "http://www.cross.bg/voenni-sili-vostok--1582018.html", "text": "/КРОСС/ Руските въоръжени сили се готвят за мащабно военно учение с участието на военни от Китай и Монголия, най-голямата демонстрация на сила от близо 40 години, предаде АП.Маневрите \"Восток-2018\" през август и септември ще станат безпрецедентни по мащаб, както по размер на обхванатото пространство, така и по численост на участващите войски и командни структури, заяви министърът на отбраната на РФ генерал Сергей Шойгу. По думите му това е най-голямото учение за подготовка на въоръжените сили от времето на \"Запад-81\". В него ще участват Източният и Централният военен окръг, Северният флот, Въздушно-десантните войски, Далечната и Военнотранспортната авиация, както и подразделения на въоръжените сили на Китай и Монголия.Шойгу съобщи още, че днес по заповед на главнокомандващия, президента на Руската федерация Владимир Путин, е започнала т.нар. внезапна проверка на бойната готовност във войските на Централния и Източния военен окръг, Далечната и военнотранспортната авиация. По думите на Шойгу преди мащабните маневри \"Восток-2018\" в източния театър на военни действия се провежда комплекс от 16 специализирани учения.Китай потвърди, че негови военни ще участват в стратегическите учения \"Восток-2018\" в Русия. Според министерството на отбраната на Китай двете страни организират съвместни учения на полигона Цугол в Забайкалския край от 11 до 15 септември т.г.Целта е укрепване на руско-китайското стратегическо военно сътрудничество, засилване на потенциала на страните за съвместно реагиране на различни заплахи за сигурността и поддържане на мира, стабилността и сигурността в региона. В Русия ще бъдат изпратени около 3200 военни, над 900 единици въоръжение, 30 вертолети и самолети. Владимир Путин може да посети един от етапите на \"Восток 2018\", съобщи прессекретарят на президента Дмитрий Песков. \"Не изключвам тази възможност\", каза той пред журналисти. \"Ако президентът вземе такова решение, ще ви съобщим\", обеща Песков.Снимка: ИТАР ТАСС", "date": "2018.08.21", "title": "Руските въоръжени сили се готвят за голямо военно учение, очакват Путин (видео)"}
{"url": "http://www.cross.bg/vestnikut-komentira-zaradi-1582019.html", "text": "/КРОСС/ \"Пълноценната отпуска е от 25 дни\", заявява, в интервю за , професор Невена Цачева от Медицинския университет в столицата. Проф. Цачева, която завежда катедрата по трудова медицина, казва, че най-засегнати от стреса на работното място са учителите и медиците, а най-масово страдат от очни заболявания и ставни проблеми IT специалистите. Тя обобщава, че, като цяло, условията на труд у нас не са добри и че Световната здравна организация ни критикува заради първенството ни в броя на болните от професионални заболявания.\"Олимпик\" пали застрахователна война с Кипър, пише  Назначиха временен синдик на компанията. Все още няма яснота кой ще изплати парите на потърпевшите в България. \"Властта си изми ръцете с Ралица Агайн\", пише .  Финансовият министър не споменава нищо за отговорността на председателя на Комисията за финансов надзор Карина Караиванова, която оглави органа благодарение на неговото лично благоразположение, коментира вестникът. Агайн е заместник-председател на регулаторния орган с ресор застраховане и беше призована от правителството да си подаде оставката заради скандала с \"Олимпик\", пояснява изданието. Според , Агайн дава днес оставка с доклад и достойнство.Никоя партия не  припозна бившата депутатка от НДСВ, отбелязва вестникът. Тя е трети мандат в Комисията за финансов надзор. В интервю за , Владимир Тодоров от Асоциацията на пострадалите от катастрофи коментира: \"Търсенето на обезщетения от Кипър е да гоним Михаля\".  Съветвам шофьорите да си купят нова застраховка \"Гражданска отговорност\", казва той, като смята, че държавата и Комисията за финансов надзор не са били на мястото си по казуса \"Олимпик\". Водещото заглавие на : \"Три месеца след фалита на \"Олимпик\" държавата се загрижи за потърпевшите\". Бившият заместник-председател на регулаторната комисия Борислав Богоев предупреждава за следваща бомба - така наречената зелена карта, за която много фирми от чужбина сключват договори с наши шофьори.  пише и по друга тема на ръба на закона - рекламата на хазарт. Тя процъфтява въпреки заканите на властта, коментира изданието. Италия е предприела пълна забрана на тази реклама от догодина, информира вестникът.\"WIZZ AIR пак сваля пътници\", пише на първа страница . 22-ма българи останаха в Барселона, сред тях има две деца. Превърна се в традиция нискотарифната авиокомпания да сваля от борда българи, ако броят на продадените билети е повече от местата в самолета, коментира вестникът.\"80 на сто от газовите бутилки за бита са бомби със закъснител\", предупреждава  на първа страница. Става дума за бутилките отпреди 2 000 година, които собствениците сами си пълнят и не разчитат на доставка от специализирани фирми, пояснява вестникът. Готвенето в затворено помещение с туристически газов примус също е рисково, алармират специалисти.Има седем буквара за първокласниците, учителят избира по свой вкус, съобщава . Малките ще учат какво е труд, цена, стока. Повече от половината от учебните часове ще са за нови знания.4 700 пенсионери са с блокирани пенсии заради дългове, информира . Най-често задълженията са за битови сметки, основно за парно, показва справка на НОИ. Много от възрастните хора дължат пари и на фирми за бързи кредити.Започна гроздоберът край Дунав, информира . Тази година е по-рано заради топлите дни, поясняват собствениците на лозови масиви.Дума отбелязва 85-я рожден ден на изкуствоведа проф. Чавдар Добрев. ", "date": "2018.08.21", "title": "Преглед на печата 21 август"}
{"url": "http://www.cross.bg/tadeii-grad-kushta-1582008.html", "text": "/КРОСС/ Свети апостол Тадей произхождал от град Едеса (1). По род бил евреин и в съвършенство знаел Свещеното Писание на Стария Завет. В дните на свети Иоан Кръстител (2), свети Тадей дошъл в Иерусалим. Като чул проповедта на Господния Предтеча и видял ангелския му живот, Тадей твърде много се удивил и приел кръщение от Иоан Предтеча. Скоро след това Тадей видял нашия Господ Иисус Христос, дошъл в плът и живеещ сред хората, чул също така и Неговото учение, видял дивните чудеса, които Той извършил, и тръгнал след Него. Свети Тадей бил приет от Господа и причислен към сонма на седемдесетте апостоли (малките), за които е казано в Евангелието: \"След това Господ избра и други седемдесет ученици и ги разпрати пред Себе Си по двама за всеки град и място, където Сам щеше да отиде\" (Лук. 10:1).В числото на тези седемдесет били и възпоменаваният днес свети апостол Тадей. Като изпращал тези апостоли да проповядват Евангелието, Господ им казал:\"- Жетвата голяма, а работниците малко; затова молете Господаря на жетвата да изпрати работници на жетвата Си. Вървете! Ето, Аз ви пращам като агнета посред вълци. Не носете ни кесия, ни торба, нито обуща, и никого по пътя не поздравявайте. И в която къща влезете, първом казвайте: мир на тая къща! И ако бъде там синът на мира, върху него ще почива вашият мир; ако ли не, ще се върне у вас; и в тая къща оставайте, яжте и пийте, каквото ви дадат; защото работникът заслужава своята заплата. Не прехождайте от къща в къща. И в който град влезете и ви приемат, яжте, каквото ви сложат; изцерявайте болните, които са в него, и казвайте им: приближи се до вас царството Божие.В който пък град влезете и не ви приемат, излезте по стъгдите му и кажете: и праха, полепнал по нас от вашия град, ви отърсваме; обаче да знаете, че се приближи до вас царството Божие. Казвам ви, че в оня ден за Содом ще бъде по-леко, отколкото за тоя град. Горко ти, Хоразине! Горко ти, Витсаидо! Защото, ако бяха се извършили в Тир и Сидон чудеса, които станаха у вас, отдавна те, седнали във вретище и пепел, биха се покаяли; обаче на Тир и Сидон ще бъде по-леко в съда, отколкото вам. И ти, Капернауме, който до небе си се въздигнал, до ада ще се провалиш. Който вас слуша, Мене слуша; и който се отмята от вас, от Мене се отмята; а който се отмята от Мене, отмята се от Оногова, Който ме е пратил\" (Лук. 10:2-16).Седемдесетте ученици тръгнали да проповядват Евангелието с голяма радост и проповядвали словото Господне. После се върнали при Господа и Му възвестили, че и бесовете им се покоряват заради Неговото име.След доброволното страдание, смъртта, възкресението на третия ден и възнесението на небето на нашият Господ Иисус Христос, светите апостоли се разпръснали за проповед на Евангелието по цялата земя. ", "date": "2018.08.21", "title": "Св. Тадей, Св. Васа Хелеспонтска, Васа Солунска, Св. свщмчк Симеон Самоковски"}
{"url": "http://www.cross.bg/kyrban-baiiryam-baiiram-1582029.html", "text": "/КРОСС/ Мюсюлманският свят празнува днес Курбан Байрям. Празникът е 70 дни след Рамазан Байрам и продължава 3 дни.Честванията започват с голяма молитва в джамията.На този ден се коли животно, а месото се раздава на бедните. По-младите искат прошка, а на децата се раздават бонбони.На Курбан Байрям семействата се събират в дома на родителите си. На този ден не се отказва помощ и храна на всеки в нужда.У нас празникът се чества от близо 700 хиляди българи, самоопределили се като мюсюлмани. ", "date": "2018.08.21", "title": "Започва мюсюлманският празник Курбан Байрам "}
{"url": "http://www.cross.bg/vladimir-todorov-priziv-1582032.html", "text": "/КРОСС/ По магистрала „Тракия\" са поставени билбордове с послания шофьорите да бъдат внимателни и толерантни.Владимир Тодоров от  Асоциацията на пострадалите при катастрофи обясни :„Тъй като август е месец с много пътуващи и много катастрофи. Може би това е месецът с най- много ранени и загинали по пътищата, за съжаление. Ние отправяме призив, шофьорите да спазват правилата. Защото, превишавайки скоростта с примерно 10-20 км., ние спестяваме някакви 15 мин. от нашия път, но в крайна сметка 15 мин. не решават на никого проблема. Така че, нашият призив е: Карайте спокойно\".Владимир Тодоров се надява експресивните визии върху билбордовете да помогнат посланията да стигат по-бързо до младите водачи.На пресконференция по-късно днес от Асоциацията ще обявят подробности от новата си кампания с надслов „Карай спокойно\". ", "date": "2018.08.21", "title": "Нови билбордове по магистрала „Тракия“ зоват за разумно шофиране"}
{"url": "http://www.cross.bg/olimpik-kompaniyata-kipur-1582034.html", "text": "/КРОСС/ След решението на кипърския съд, което се очаква в средата на септември, ще стане ясна процедурата за обезщетяване на клиентите на застрахователната компания „Олимпик\" и условията за това ще бъдат детайлно разяснени и на българската страна. Всички кредитори, независимо дали са в България и Кипър, ще бъдат третирани по еднакъв начин, заяви в интервю за БНР временният ликвидатор на компанията Павлос Накузи.Към този момент „Олимпик\" не е обявена в ликвидация, подаден е само иск за това, по който трябва да се произнесе съдът, изясни текущия статут на компанията Павлос Накузи, партньор в една от водещите одиторски и консултантски фирми на острова Mazars Ltd. Съгласно кипърския закон, въпреки, че решението на съда се очаква в средата на септемви, то влиза в сила със задна дата, от 10 август, когато бе подаден искът за ликвидация. Не компанията, а законът прекрати всички застрахователни договори на „Олимпик\" както в Кипър, така и в България, считано от 17 август, уточни временният ликвидатор.След като започне ликвидацията, след съдебното решение, всеки, на когото „Олимпик\" дължи пари, трябва да подаде заявление по специален формуляр, чиито детайли се уточняват, обясни Павлос Накузи. „Според Кипърския закон приоритет се дава на тези кредитори, които имат искове, произтичащи от застрахователните договори. Това означава искове за компенсации поради инциденти и искове за възстановяване на застрахователни премии. Двете групи са поставени на един ред след кредиторите. Няма значение дали исковете са в България или Кипър - те се третират по еднакъв начин\", коментира Павлос Накузи.Повече потърпевши са в България. В Кипър в сектора на автомобилните застраховки „Олимпик\" има около 10 000 клиенти, близо 2000 от които са българи, по неофициални данни от български застрахователни брокери към компанията. Оборотът й в България от тези застраховки достига около 25 млн. евро, докато в Кипър е под 5 млн. евро.За 2016 г. „Олимпик\" отчита близо 14 млн. евро загуби.По време на външния одит на компанията, докладът от който бе представен в началото на май и предизвика поставянето й под специален режим, не бе потвърдено наличието на 210 млн. евро в инвестиции, депозити и кеш.", "date": "2018.08.21", "title": "Кипърският съд решава през септември как ще бъдат обещетени клиентите на “Олимпик“ "}
{"url": "http://www.cross.bg/kraiichovski-ivaiilo-grypata-1582035.html", "text": "/КРОСС/ Легендарният басист на групата \"ФСБ\" Ивайло Крайчовски почина внезапно на 57-годишна възраст, съобщи БНТ. Ивайло Крайчовски е български музикант, бас китарист в групата \"ФСБ\" и инициатор за създаването на група \"Стари муцуни\" с ветерана на българския рок Георги Минчев. През богатата си музикална кариера взема участие в създаването на албумите на редица български поп певци, рок групи и джазови формации. Бил е музикален директор на \"София филм фест\", заместник-председател на Българската изпълнителска асоциация и член на асоциацията на звукозаписните студиа в България.Поклон пред паметта му!\n\t\t\t\t\t", "date": "2018.08.21", "title": "Внезапно почина легендарният басист на ФСБ Ивайло Крайчовски (видео)"}
