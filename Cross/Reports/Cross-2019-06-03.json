{"url": "http://www.cross.bg/ychilishta-plodove-zemedelie-1605854.html", "text": "/КРОСС/ Няколко фирми, доставящи плодове и мляко в българските училища заявиха, че от ноември не са получили никакви средства от Фонд \"Земеделие \" за своите продукти. Заплашиха, че ще искат парите си от самите училища. От Фонд \" Земеделие\" обаче обясниха, че плащанията са забавени, тъй като срещу фирмите има сигнали за нарушения.Срещу една от фирмите има сигнал, че е спечелила конкурса да доставя плодове в 1200 училища с предимство като производител, след това заради невъзможност да ги снабдява, училищата са намалени до 800 и накрая фирмата е наела трима подизпълнители, което пък е в противоречие със спечелването на конкурса. ", "date": "2019.06.03", "title": "Фирми искат парите си за плодове и мляко в училищата "}
{"url": "http://www.cross.bg/varna-avramova-poseti-1605847.html", "text": "/КРОСС/ Утре, 4 юни (вторник) министърът на регионалното развитие и благоустройството Петя Аврамова ще посети Варна, където ще участва в среща - дискусия „Образцова община\".Събитието е с начален час 15.30 часа и ще се проведе в хотел „Черно море\", зала 1 „Варна\", ул. „Сливница\" 33. ", "date": "2019.06.03", "title": "Министър Аврамова ще посети Варна"}
{"url": "http://www.cross.bg/tynel-lenta-dvizhenieto-1605848.html", "text": "/КРОСС/ Утре - 4 юни, от 9 ч. до 15 ч. движението в тунел „Ечемишка\" на АМ „Хемус\" в посока Варна ще се осъществява в една лента поради ремонтни дейности. Ще бъде ограничено преминаването в активната лента, а трафикът ще се пренасочва в изпреварващата.Необходимо е шофьорите да се движат с повишено внимание и съобразена скорост, като спазват стриктно поставената сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.06.03", "title": "Ограничения в движението през тунел Ечемишка утре"}
{"url": "http://www.cross.bg/gabriel-mariya-komisar-1605853.html", "text": "/КРОСС/ Мария Габриел се е отказала от депутатското място в Европейския парламент, съобщи NOVA. Така шестият депутат на ГЕРБ, който заминава за Брюксел, става Лиляна Павлова. Мария Габриел събра най-сериозния преференциален вот и зае първата позиция от депутатите на ГЕРБ за ЕП. Партията спечели общо шест мандата.Еврокомисарката обяви новината в интервю за bTV. Тя се отказа от позицията си на евродепутат, за да остане еврокомисар.„Първо благодаря на всички. Предстоят 5-6 месеца преди създаването на новата ЕК. Не мога да си позволя да не остана комисар и в този период България да няма комисар. Тази сутрин говорих с премиера и той подкрепи решението ми да остана комисар\", заяви Габриел. ", "date": "2019.06.03", "title": "Мария Габриел остава еврокомисар, Лиляна Павлова влиза на нейно място в ЕП "}
{"url": "http://www.cross.bg/angelov-zdravko-ralev-1605851.html", "text": "/КРОСС/ Нали трябва да направим нещо за тази държава. Всеки казва: \"Има корупция\", а предпочита да си плати, отколкото да даде сигнал. И така корупцията си продължава. Държавата - това сме ние, хората. А не някаква химера. Въпросът е какво правим за страната си. В единия случай помагаме да се изчисти от такива като Ралев, в другия - им плащаме. Аз не съм от вторите. Това заяви пред \"24 часа\" строителният предприемач Здравко Ангелов, който депозира сигнал до премиера Бойко Борисов срещу кмета на район \"Северен\" в Пловдив Ральо Ралев.В него Ангелов посочва, че от него са искани 60 000 лв., за да му бъде разрешително за строеж на обект в управлявания от Ралев пловдивски район. На 30 май Ральо Ралев бе задържан при спецакция в града под тепетата.Здравко Ангелов допълни, че е бил изнудван в продължение на пет месеца, като в прокуратурата има достатъчно събрани доказателства. По думите му, проектът му за строеж е бил одобрен от първия път, но строително разрешително така и не било издадено. Бизнесменът е категоричен, че няма от какво да се притеснява.\"С гордо вдигната глава ще ходя оттук нататък, защото такива като мен - куражлии, са малко. Като такъв се определям\", заяви още Здравко Ангелов и предупреди:\"Някои медии пишат разни неща, включително и колко деца имам и куп щуротии, които нямат нищо общо. Всеки, който се упражнява на мой гръб, да си направи добре сметката, защото ще се видим в съда\". ", "date": "2019.06.03", "title": "Проговори бизнесменът, подал сигнала срещу арестувания кмет в Пловдив"}
{"url": "http://www.cross.bg/hranite-obekti-proverki-1605849.html", "text": "/КРОСС/ Във връзка с настъпващия летен туристически сезон Българската агенция по безопасност на храните (БАБХ) стартира от днес, 3 юни, засилени извънредни проверки. Те ще се извършват на територията на областите Варна, Бургас и Добрич в обекти за търговия на дребно с храни, обекти с дейност кетъринг или подвижни, временни и сезонни обекти, както и в заведения за обществено хранене, включително и такива, намиращи се на територията на хотелски комплекси, туристически обекти, предлагащи услугата „all inclusive\". Проверките ще продължат до края на туристическия сезон - 13 септември 2019 г.При инспекциите ще се следи за установяване съответствието на бизнес операторите  и обектите с изискванията на действащото законодателство по отношение регистрацията на обектите, хигиенното им състояние (сградов фонд и оборудване, хигиена на персонала, отстраняване на отпадъците), поддържане на Системите за управление безопасността на храните или процедури основани на принципите на НАССР - спазване условията и сроковете на съхранение на храни и суровини, изискванията за етикетиране, програми за мониторинг, за хигиена и безопасност на храните и осигуряване на проследимост на хранителните продукти - наличие на документи за произход и безопасност. Съгласно нормативните изисквания ще се акцентира на коректното етикетиране на предлаганите млечни продукти и ще се извършва проследимост на техните доставчици. Инспекторите ще проверяват дали в обектите за обществено хранене работят лица, които притежават редовно заверени лични здравни книжки (ЛЗК), съгласно чл. 2 от Наредба № 15 от 27.06.2006 г. за здравните изисквания.Целта на традиционните тематични проверки е да се обезпечи безопасността на туристите по отношение на храненето, да се гарантира сигурността и здравето на потребителите при увеличеното търсене и предлагане на стоки и хранителни продукти по време на летния туристически сезон, както и да се предотврати всеки опит за злоупотреби от недобросъвестни производители и търговци, собственици на заведения и хотелиери, за да могат потребителите спокойно да посрещнат дните от своята ваканция.Инспектори към Българска агенция по безопасност на храните ще извършват проверки по сигнали на потребители, които ще могат да подават онлайн сигнали за нередности или да използват за това горещия телефон на БАБХ - 0700 122 99. ", "date": "2019.06.03", "title": "Започват засилени проверки за качеството на храните по българското Черноморие"}
{"url": "http://www.cross.bg/parka-poli-pevitzata-1605832.html", "text": "/КРОСС/  Певицата Поли Генова показа сина си Даниел. Тя публикува снимка в профила си в Instagram, на която се вижда как двамата празнуват Деня на детето в парка. Фотосът бе придружен с текст „Ние празнуваме първия ни 1-ви юни\".Изпълнителката на хита „На инат\" стана майка на 12 април.Бащата на бебето е половинката на певицата Джоузеф Шардън. Той е холандец и също като нея работи в сферата на шоубизнеса.Певицата съобщи щастливата новина, че ще става майка точно на Коледа. На 25 декември тя излезе на сцената за изпълнението си на концерта на „Българската Коледа\" в театър \"Иван Вазов\" с доста наедряло коремче. ", "date": "2019.06.03", "title": "Поли Генова показа сина си"}
{"url": "http://www.cross.bg/direktora-komisar-marinov-1605852.html", "text": "/КРОСС/ Министърът на вътрешните работи Младен Маринов посети Велико Търново, където се запозна на място със създадената организация и предприетите действия от екипите на пожарна и полиция. Заедно с директора на Главна дирекция „Пожарна безопасност и защита на населението\" гл. комисар Николай Николов,  директора  на РДПБЗН - В.Търново комисар  Красимир Кръстев, директора на областната дирекция старши комисар Димитър Машов , кметът Даниел Панов и областния  управител  проф. Любомира Попова той направи оглед на районна след обилните валежи. След инспекцията по поречието на река Янтра и наводнения двор на храма „Свети 40 мъченици\", министър  Маринов обобщи, че е от изключително значение подготовката, ако някъде реката наближи критично ниво да се разположат необходимите съоръжения, за да може водата да се удържи в коритото.  Правим  максималното да покрием  всички нужди в цялата страна, не можем  да се борим с природата, но превенцията е от изключително значение. На фона на случващото се в  световен мащаб, страната ни може би е пожалена от големи бедствия, но това не трябва да ни успокоява и трябва да се свършим  нашата работа, отбеляза вътрешният министър. Той благодари на доброволците, включили се в отводняването и спасителните действия в критични моме", "date": "2019.06.03", "title": "Министър Маринов: Не можем да се борим с природата"}
{"url": "http://www.cross.bg/sasho-generalen-posta-1605850.html", "text": "/КРОСС/ Само мъже се борят за поста генерален директор на БНТ. Осем подадоха документи за конкурса до 17 часа днес, когато бе крайният срок. Имената бяха обявени от Съвета за електронни медии. Кандидатите за поста, освободен от Константин Каменаров, който подаде оставка след присъда за шофиране в нетрезво състояние, са спортният журналист Сашо Йовков и репортерът Стоил Рошкев - и двамата участвали и на предишния конкурс, операторът Никола Тодоров, Кръстю (Къци) Вапцаров, дългогодишният криминален репортер на БНТ Явор Симов, Радостслав Главчев, който кандидатства неизменно през последните 20-ина години. Сред кандидатите е Сашо Диков, който беше единственият, който обяви намерението си публично още на 20 май. Също и Емил Кошлуков, който в момента временно ръководи обществената телевизия.Предстои да бъдат прегледани техните концепции. До 25 юни ще бъдат оповестени допуснатите до процедурата, а допуснатите до събеседване - до 1 юли. Кандидатите ще представят концепциите си на 3 и 4 юли.Новият генерален директор на БНТ ще бъда избран на 5 юли. ", "date": "2019.06.03", "title": "8 кандидати за шеф на БНТ, сред тях Сашо Диков и Къци Вапцаров"}
{"url": "http://www.cross.bg/alpinisti-dzhogdanda-tela-1605833.html", "text": "/КРОСС/ Военни пилоти са открили пет тела в индийската част на Хималаите. Останките са намерени по време на издирвателната операция за изчезналите миналата седмица осем алпинисти, предава БТА.Представителят на местните власти Виджай Кумар Джогданда съобщи, че труповете са били открити днес преди спасителната акция в северния планински щат Утаракханд да бъде преустановена заради силен снеговалеж и бурен вятър. Той допълни, че  операцията на ще бъде подновена утре. Джогданда заяви още, че властите се консултират с армията как да приберат телата. Осемчленната експедиция беше тръгнала на покорява връх с височина 6,477 метра. Последният контакт с членовете й е осъществен на 26 май.Предполага се, че телата са на алпинисти от експедицията. ", "date": "2019.06.03", "title": "Откриха пет тела в Хималаите, вероятно са на починали алпинисти"}
{"url": "http://www.cross.bg/shakira-danutzi-shest-1605840.html", "text": "/КРОСС/ Популярната колумбийска певица Шакира е призована да се яви пред съда и да даде показания на 6 юни по обвинение за укриване на данъци, съобщават АФП и ТАСС.Поп изпълнителката е заподозряна в шест престъпления, свързани с неизплащането на подоходен данък и на и имуществен данък за периода от 2012 до 2014 г. Фискът определя неизплатената сума от Шакира в размер на 14,5 млн. евро.Обвинението изтъква, че от 2011 г. певицата е живяла в каталунската столица Барселона със защитника на едноименния футболен клуб Жерар Пике. Според испанските закони, лице, пребиваващо на територията на страната над половин година, започва да дължи данъци, включително и за доходи, получени в чужбина.Шакира съжителства официално от 2011 г. с Жерар Пике, от когото има две деца. 42-годишната певица се регистрира като данъкоплатец в Испания през 2015 г. Преди това нейната данъчна регистрация бе на Бахамските острови. Миналата година говорител на прокуратурата заяви, че \"това не съответства на действителността\" и подчерта, че партньорът на Шакира и техните деца живеят в района на Барселона.Адвокатите на Шакира настояват, че по-голямата част от доходите преди 2014 г. произлизат от нейни турнета по света, и че певицата не е живяла в Испания повече от шест месеца годишно - условие, за да плаща данъци в страната.  ", "date": "2019.06.03", "title": "Шакира отива на съд за неплатени данъци"}
{"url": "http://www.cross.bg/tyrizma-ministerstvoto-aksakovo-1605843.html", "text": "/КРОСС/ Мобилни групи на Министерството на туризма инспектират всички плажове по Черноморието. Проверяват се както плажовете, отдадени на концесия или под наем, така и неохраняемите ивици и гарантирането на свободния пешеходен достъп до тях. Това заяви министърът на туризма Николина Ангелкова пред медии във Варна, където направи проверка на Френския залив, село Осеново, община Аксаково заедно с представители на общината.Поводът за инспекцията са получени в Министерството на туризма сигнали от граждани, че достъпът до плажа е възпрепятстван заради поставени метални ограждения. Бе установено, че част от оградения поземлен имот е частен, но независимо от това пешеходният достъп до морския плаж трябва да бъде осигурен, както изисква законът.  Министър Ангелкова съобщи, че Министерството на туризма е сезирало община Аксаково, която да направи нужните инспекции и да установи дали оградата е законна. В противен случай тя ще трябва да бъде премахната. От своя страна зам.-кметът на община Аксаково Красимира Дянкова заяви, че общината ще излезе със становище по случая в рамките на седмица. Екипите на Министерството на туризма днес са инспектирали също плажовете на „Ривиера\" и Златни пясъци\".", "date": "2019.06.03", "title": "Мобилни екипи на Министерството на туризма инспектират всички плажове"}
{"url": "http://www.cross.bg/dori-shofyori-godini-1605846.html", "text": "/КРОСС/ В тората половина от мандата на досегашните евродепутати (а и голяма част от кампанията за европейските избори) премина под наслов „Не на пакета Макрон\". Той се представя като нещо лошо на българския бизнес и за българския шофьор, но какво става, ако този български шофьор работи за германска компания?Подобна перспектива не изглежда като нещо невъзможно, дори напротив, бизнесът в Германия страда от голям недостиг на обучени кадри, като дори се говори за опасност от възникване на криза в автомобилния транспорт.Оценката на германки организации, занимаващи се с транспорт и логистика, е, че страната се нуждае от десетки хиляди професионални шофьори, които у нас от години наричаме тираджии. На 2 юни агенция DPA дори излезе с конкретни цифри: между 45 000 и 60 000 шофьори, които се търсят от различни организации. Професията в последните години става все по-непривлекателна, а за това си има обясними причини: понижаване на заплащането, тежки условия на труд и много работни дни.Последствията от дефицита на работна сила в отрасъла са непредсказуеми. Има опасения дори за възможна скорошна криза при доставката на стоки. Ежегодно в пенсия излизат 30 000 шофьори, а като техни заместници се явяват почти два пъти по-малко. Ако тази тенденция се запази, то през 2030 г. германката икономика ще изпитва недостиг от 150 000 шофьори.Според оценка на браншовата организация на страната, почти 1/3 от водачите са на възраст 55 или повече години. Под 25-годишна възраст са едва 2,5% от тираджиите в страната. Жените в професията са само 1,7%.В същото време обемът на товарите значително се повишава, движен в голяма степен от бума на онлайн търговията. Водачите от Източна Европа вече не могат да ликвидират кадровия дефицит. ", "date": "2019.06.03", "title": "Недостиг на десетки хиляди тираджии в Германия"}
{"url": "http://www.cross.bg/pensiya-spestyavaniya-grazhdanite-1605845.html", "text": "/КРОСС/ Преобладаващата част от американците посочват, че все още не са готови финансово да излязат в пенсия. Според 44% от гражданите на страната техните пенсионни спестявания не са в добро състояние спрямо 36%, които казват, че нямат проблем. Това показват данни от шестото годишно проучване на икономиката на домакинствата на Борда на Федералния резерв, съобщава Bloomberg, цитиран от Инвестор.Останалата част от гражданите казват, че все още не са сигурни за плановете си.Макар че една трета от допитаните граждани извън пенсия посочват, че спестяванията им са каквито искат, то една четвърт от хората изобщо нямат спестявания или пенсия.Липсата на заделени средства логично е по-отчетлива сред по-младите и постепенно изчезва с възрастта. Въпреки това все пак 13% от хората на възраст над 60 години нямат никакви спестявания. Дори и сред тези, които разполагат с някакви средства, често се среща липса на финансови познания, като част от хората се чувстват неудобно да взимат финансови решения.На този фон близо 25% от пенсионерите са били принудени да се пенсионират заради липса на работа, като все по-голям процент от допитаните посочват и влошеното си здраве като причина. Близо четирима от всеки десетима американци имат допълнителни спестявания извън пенсионната си сметка. Над 30% от гражданите финансират различни видове индивидуална пенсионна сметка, а малко над 20% от тях имат план за определена от работодател пенсия. На доходи от недвижимо имущество ще разчитат 14% от бъдещите пенсионери, а един от всеки 14 души се надява на средства от собственост върху бизнес.В същото време налице е една тенденция, която помрачава очакванията за комфортни старини, а именно това, че шестима от всеки десетима души със самоуправлявани пенсионни сметки, на които им предстои пенсия в даден момент, имат малко или никакво спокойствие при управлението на своите инвестиции.Близо половината от пенсионерите в САЩ през 2018 г. са се оттеглили от активна работа, преди да навършат 62-годишна възраст. В същото време една четвърт са се пенсионирали между 62- и 64-годишна възраст. ", "date": "2019.06.03", "title": "Повечето американци не са готови финансово за пенсия"}
{"url": "http://www.cross.bg/otrasula-yslygata-predvizhda-1605844.html", "text": "/КРОСС/ Ясно разписани права и задължения, ясна регламентация по отношение на собственост, планиране, изграждане и експлоатация на инфраструктурата, начин на финансиране, повишаване на ефективността на услугата, така че тя да е достъпна като качество и количество предвижда нов Закон за водоснабдяването и канализацията.Това съобщи заместник-министърът на регионалното развитие и благоустройството Николай Нанков при участието си в дискусията на тема „За устойчиво развитие на ВиК сектора и достойни работни заплати на работниците и служителите\".Николай Нанков подчерта, че в новия закон се предвижда собствеността и управлението на активите да бъдат ясно аргументирани, като темата за концесиониране в отрасъла не стои на дневен ред.Предвижда се и специален раздел с конкретни разпоредби за по-опростена процедура за регулиране качеството на услугата при максимална защита на обществения интерес и неотменим праг на социална поносимост, който е 2,5% от средномесечния доход на домакинствата в една област. Възможен вариант е и разделянето на регулаторния орган.Създаването на предвидими финансови потоци е друг елемент, който се предвижда да залегне в законопроекта. Един от възможните варианти е въвеждането на фиксиран компонент в цената на предоставяната ВиК услуга. В момента тя се формира на база разходите за доставяне на питейна вода и отвеждане и пречистване на отпадъчни води. Ще се обсъждат варианти за служебно изменение на цената при промяна на някои структуроопределящи компоненти като минимална работна заплата, цена на електроенергията, на доставната вода и др.Пред медии заместник-министърът коментира, че в новия закон за ВиК се предвижда да бъдат включени и водни помощи като част от раздела за социалния аспект на услугата.В законопроекта ще бъде включено също и развитието на човешките ресурси в отрасъла чрез регламентиране на възможности за повишаване на квалификацията на работниците и служителите.Нов Закон за водоснабдяването и канализацията няма да е панацея, но ще реши голяма част от проблемите в отрасъла, като ги постави на обективна основа. Очаква се той да уреди по по-добър начин обществените отношения в него, така че да се постигне баланс в отношенията между потребителите на услугата и доставчика.Наред с глобалната визия за стабилност на отрасъла, с новия Закон за ВиК се поставят няколко основни цели. Чрез въвеждането на нови разпоредби трябва да се постигне съответствие с европейските директиви в областта на питейните и отпадъчните води, ефективност на предоставяните ВиК услуги и социална поносимост на цените, коментира още регионалният заместник-министър.Концепцията за нов Закон за ВиК вече е разработена. През следващата седмица ще бъде сформирана работна група, която да работи по конкретни текстове на нормативния акт. Очаква се те да бъдат готови и подложени на обществена дискусия през есента и предложени на Народното събрание в края на годината. ", "date": "2019.06.03", "title": "Зам.-министър Нанков: Концесионирането във ВиК отрасъла не стои на дневен ред"}
{"url": "http://www.cross.bg/doma-aligator-nameri-1605810.html", "text": "/КРОСС/ 77-годишна жена от Флорида намери алигатор в кухнята си.Мери Уисхусен се събудила около 3.30 през нощта, след като чула силни шумове. Помислила, че в дома й са влезли крадци. Вместо обирджии обаче, тя се натъкнала на алигатор, дълъг повече от 3.5 метра \"И неговото красиво лице ме гледаше така, все едно беше у дома си\", сподели жената пред Spectrum News.Тя веднага отишла да извика полицията, а след това се заключила в спалнята си, докато помощта пристигне. Малко по-рано съседка на Уисхусен забелязала влечугото на улицата.Пристигналите полицаи повикали специалисти по залавяне на алигатори, които успели да изведат животното от къщата. То е нанесло незначителни материални щети на дома, съобщиха местните власти. ", "date": "2019.06.03", "title": "Жена от Флорида намери 3-метров алигатор в кухнята си"}
{"url": "http://www.cross.bg/zhena-motoren-zadurzhan-1605841.html", "text": "/КРОСС/ 38-годишен смолянчанин е задържан в събота за това, че е нападнал и ранил с моторен триор 43-годишна жена, съобщиха от Областната дирекция на МВР в родопския град.Арестуваният е отправял псувни и ругатни към 43-годишната жена и след това я нападнал с моторен трион. Потърпевшата е с порезни рани на двата крака. Тя е транспортирана в болницата в Смолян, където ѝ е оказана медицинска помощ и след това е освободена за домашно лечение.Срещу него образувано бързо производство и е задържан за срок от 24 часа. Работата по случая продължава. ", "date": "2019.06.03", "title": "Мъж нападна и рани жена с моторен трион в Смолян "}
{"url": "http://www.cross.bg/huawei-razpoznavane-vokord-1605824.html", "text": "/КРОСС/ Китайският производител Huawei придоби правата върху технология на руската компания „Вокорд\", разработваща системи за разпознаване на лица, пише „Ведомости\".Според информацията на един от източниците на изданието, сумата по сделката е между 40 и 50 млн.долара. От Huawei са потвърдили, че вече притежават компанията „Игл софтлаб\", която „Ведомости\" свързва с „Вокорд\" чрез учредителите и миноритарните акционери. В „Игл софтлаб\" ще се преместят повечето от служителите на разработчика на системите за видеонаблюдение, твърдят източниците.Един от запитаните експерти подчертава, че в Китай сега е налице бум на системите за лицево разпознаване, а в Русия подобен стартъп може да бъде закупен с десетки пъти по-евтино, отколкото в САЩ. Според него сделката с Huawei ще закрие западния пазар за „Вокорд\". Китайската компания притежава собствен алгоритъм за лицево разпознаване, но тя би могла да се заинтересува от разработваните от руска фирма HD-камери с „умни\" функции.Компанията „Вокорд\" разработва камери и програмна сигурност за разпознаване на лица, видеонаблюдения и регистриране на нарушения на правилника за движение по пътищата. Според данните на Роспатент, тя притежава 17 патента на изобретения и програми, но през април компанията е подала заявление за отказ от правата си върху тях.В средата на май т.г. САЩ вкара Huawei в черен списък, след което от партньорство с нея се отказаха Google и производителите на чипове Intel, Qualcomm, Broadcom, Xilinx. Ограниченията означават, че ако американските компании искат да търгуват с китайския производител, ще трябва първо да получат специално разрешение. По-късно американското министерство на търговията издаде на Huawei временен 90-дневен лиценз за частично възобновяване на работата в страната. В края на май медии разкриха, че китайската корпорация е поискала съдът да признае за нарушение на Конституцията закона, по който тя е включена в черния списък. ", "date": "2019.06.03", "title": "Huawei купи руска технология за лицево разпознаване"}
{"url": "http://www.cross.bg/mesta-valezhi-dyha-1605842.html", "text": "/КРОСС/  Значителна облачност и дъждове ни очакват и във вторник. Главно в Западна и Централна България краткотрайните валежи, на места, отново ще са интензивни, придружени с гръмотевици, градушки и временно усилване на вятъра. Привечер валежите ще отслабват и на много места ще спрат. Над източните райони облачността временно ще се разкъсва и намалява. Ще има и валежи, но на по-малко места и по-слаби. В западната половина от страната ще е почти тихо, в източната ще духа до умерен югоизточен вятър.Максималните температури ще са между 20 и 25 градуса.Жълт код за обилни валежи и гръмотевични бури отново е обявен за цяла Западна България. Той е в сила за 15 области - Видин, Монтана, Враца, Плевен, Габрово, Ловеч, София и София-област, Перник, Кюстендил, Благоевград, Пловдив, Пазарджик, Смолян и Кърджали. По Черноморието облачността ще е разкъсана, на места ще има превалявания от дъжд и гръмотевици. Ще духа слаб до умерен вятър от изток-югоизток. Максимални температури на въздуха: 21-24 градуса. Температурата на морската вода е 21-23 градуса, на север от нос Калиакра е около 17. Вълнението на морето ще е 1-2 бала.", "date": "2019.06.03", "title": "Жълт код за обилни валежи в 15 области за вторник "}
{"url": "http://www.cross.bg/parche-godini-selishta-1605811.html", "text": "/КРОСС/ Специалисти от университета в Брадфорд, Англия, откриха в Северно море потънало в древността парче суша, което може да е съхранило руини от селища на ранни ловци и събирачи на плодове, съобщи Лайв сайънс. Учените взели проби от депозити на морското дъно по време на 11-дневна експедиция с кораб. Възрастта на потъналото парче суша с вкаменели останки от праисторическа гора достига 10 000 години и е част от областта Догърленд, която имала няколко хиляди кв. км площ и се намирала между Великобритания и континентална Европа.Изследването на няколко образци показало, че под морското дъно има слой сбит торф. Това навежда на мисълта, че в миналото там е имало подходящи за обитаване от хора терени. Някои части от потъналото парче земя обаче са изцяло покрити с по-скорошни отлагания от големи реки. Въпреки това учените са уверени, че скоро ще открият следи от селища Преди около 12 000 години, в края на последния ледников период, областта Догърленд започнала да се освобождава от ледената си покривка и се превърнала в обширна гориста местност със стада животни и общности на ранни ловци и събирачи на плодове. Продължилото топене на ледовете обаче довело до заливането й с вода преди около 8000 години. ", "date": "2019.06.03", "title": "Учени откриха потънал праисторически свят"}
{"url": "http://www.cross.bg/ralev-kmet-aresta-1605839.html", "text": "/КРОСС/ Арестуваният кмет на пловдивския район \"Северен\" е излязъл в неплатен отпуск и е посочил заместник, предава Дарик.Най-вероятно става въпрос за Лариса Кътова, която е единият от двамата зам-кметове на Ралев в районната администрация, а молбата самият той е написал в ареста, научи още медията.Хипотезата, която коментира в интервю за Дарик радио специалистът по политически маркетинг и PR Арман Бабикян, а именно, че не е изключено в Пловдив на местните избори да има и кандидат за кмет, който да води кампанията си под домашен арест, сравнявайки случая с този на Десислава Иванчева, беше потвърдена за медията от запознати с казуса юристи.Според тях, вариантите са два: ако съдът отстрани временно от работа Ралев, то тогава е хипотезата на чл.39 от Закона за местното самоуправление и местната администрация (ЗМСМА). Тоест ОбС ще избере някой от заместниците му до връщането на титуляра. Ако обаче се стигне до произнасяне на присъда, в което юристите се съмняват предвид краткото време до местните избори, то тогава действа чл.42, според който местният парламент трябва да избере управник на района до вота през септември.Припомням, че Специализираният наказателен съд остави в ареста за постоянно кметът на район „Северен\" в града на тепетата Ральо Ралев. Неговият помагач Иван Делевски излиза на свобода под парична гаранция.Според събраните до момента доказателства, Ралев е поискал подкуп от 60 000 лева от предприемач, за да се издаде строително разрешително на фирмата му за започване на строеж на 5-етажен блок.Междувременно стана ясно още, че Комисията за противодействие на корупцията е обискирала луксозен мезонет на бул. \"6-ти септември\" с площ от 540 кв. м. и с голяма тераса, обитаван от Ральо Ралев. Според съседи, със специален чип за асансьора само той можел да се качва до 7-я етаж, където е апартаментът.От декларацията на арестувания кмет става ясно, че доходите му са само от заплата, възлизаща на 1200 лева на месец.  Ралев е теглил кредит от 58 000 лв. за изплащането на апартамент от 73 квадрата и влог от 18 000 лв. Негово притежание са и два автомобила - \"Ягуар\" и \"Фолксваген\". ", "date": "2019.06.03", "title": "Ральо Ралев пуснал молба за неплатен отпуск, посочил заместник от ареста "}
{"url": "http://www.cross.bg/petkova-bulgariya-eksploatatziya-1605830.html", "text": "/КРОСС/ Междусистемната връзка България - Сърбия трябва да бъде въведена в експлоатация през 2022 г. Това потвърдиха енергийните министри на двете страни Теменужка Петкова и Александър Антич. Те разговаряха в Белград, където се провежда среща на върха, посветена на енергийната сигурност в региона. Според единодушното мнение и на двамата, изграждането на липсващата инфраструктура е ключово условие за  постигане на енергийна сигурност и конкуренция в газовите доставки за региона на Югоизточна Европа. Министър Петкова информира своя сръбски колега за развитието на проекта за междусистемна връзка Гърция - България и припомни, че преди броени дни бе даден старт на нейното изграждане. Целта е връзката да бъде пусната в търговска експлоатация през 2020 г., което ще осигури получаването на договорените количества от 1 млрд. куб. м. природен газ годишно от находището Шах Дениз 2 в Азербайджан.По-рано през деня министър Петкова обсъди с министъра на икономиката на Черна гора Драгица Секулич възможностите за двустранно сътрудничество в областта на енергетиката.", "date": "2019.06.03", "title": "Интерконекторът България – Сърбия ще заработи през 2022 г."}
{"url": "http://www.cross.bg/smolyan-nankov-ekipi-1605828.html", "text": "/КРОСС/ Обилните валежи в района на Пловдив са активизирали свлачище по пътя Асеновград - Смолян. Това заяви заместник-регионалният министър Николай Нанков, съобщава БГНЕС.Затворен е участък от второкласния път Горна Оряховица - Първомайци заради преливане на река Янтра. Блокирано е мостово съоръжение с кал и паднали дървета. На мястото има екипи, които разчистват съоръжението. Организиран е обходен маршрут.Дежурни екипи следят денонощно нивата на язовирите и реките.Снимка: Булфото ", "date": "2019.06.03", "title": " Нанков: Пороите активираха свлачище на пътя Асеновград - Смолян"}
{"url": "http://www.cross.bg/dobre-ranite-otdelenieto-1605834.html", "text": "/КРОСС/ 6-годишното дете, което пострада най-тежко от светлинно-звукова граната при полицейски демонстрации в Силистра, се възстановява добре. Това съобщиха от болницата в Русе, където малката Катерина бе настанена с 8% изгаряния в петък по обед. Тя бе оперирана веднага след постъпването си в отделението по пластична и възстановителна хирургия от д-р Наско Тютюнджиев.Днес момиченцето претърпя втора хирургична интервенция, за да се сменят превръзките и да се обработят раните. Тя бе извършена с пълна упойка по преценка на екипа. Все още е рано да се каже кога детето ще бъде изписано. Периодът на възстановяване ще отнесе поне няколко месеца, като лекарите се надяват да не се стига до пластични операции.\"Детето е много добро състояние, мина през операционната, обработени са раните, изгарянето не е голямо, не е дълбоко. Засега всичко върви много добре. Следващата обработка в операционната ще бъде в четвъртък и тогава ще вземем окончателно решение, може би ще ги пуснем да си отидат вкъщи. Възстановяването на детенцето е напълно нормално и то е в добър дух\", каза началникът на отделението по пластична и възстановителна хирургия в УМБАЛ \"Медика\"-Русе проф. Огнян Хаджийски, цитиран от bTV. ", "date": "2019.06.03", "title": "Месеци ще са нужни за възстановяване на момиченцето, ранено от граната на МВР"}
{"url": "http://www.cross.bg/polozhenie-raiiona-chastichno-1605837.html", "text": "/КРОСС/ Частично бедствено положение е обявено на територията на община Опан, област Стара Загора в следните кметства и кметски наместничества: с. Опан, с. Бяло поле, с. Васил Левски, с. Тракия и с. Бял извор. От 20 ч. на 2 юни е въведен в изпълнение Общинският план за защита при бедствия, част втора - „План за действие при възникване на наводнения\", съобщиха от областната управа.Бедственото положение е въведено заради интензивните валежи в района, започнали около 16 ч. на 2 юни. Те причиниха наводнения в домовете на много хора и в селскостопански постройки.Силният вятър е съборил дървета, има залята от водата инфраструктура, преливащи дерета.Забранява се влизането, пребиваването и движението на МПС в района на бедствието, освен тези на екипите от единната спасителна система и тези за продоволствено снабдяване на населението.Задължават се кметските наместници при продължаващо покачване на водата в деретата в рамките на селата да организират временно изваждане на застрашеното население и настаняването му в подходящи жилища.Срокът на действие на кметската заповед е до 20 ч. на 6 юни. ", "date": "2019.06.03", "title": "Частично бедствено положение за пет села в Старозагорско "}
{"url": "http://www.cross.bg/yazovirite-kontrolirano-nikolaii-1605835.html", "text": "/КРОСС/ На територията на страната няма преливащи язовири, въпреки големите количества валежи през последните дни. Това заяви за \"По света и у нас\" зам.-регионалният министър Николай Нанков.Той обясни, че непрекъснато се следят нивата на язовирите и където е необходимо се изпускат контролирано, за да не се стигне до скъсване на дигите и наводнения.Николай Нанков- зам.-министър на регионалното развитие: Нямаме в момента преливане на нито един от язовирите. От тях се изпускат контролирано двата язовира в Бургаско и язовир Болярово, но речните легла 500 м след язовирните стени, какъвто е нашият ангажимент, са почистени.  ", "date": "2019.06.03", "title": "Няма преливащи язовири на територията на страната "}
{"url": "http://www.cross.bg/trump-malko-suprygata-1605836.html", "text": "/КРОСС/ Президентът на САЩ Доналд Тръмп е на тридневно посещение във Великобритания. Малко след пристигането си, държавният глава и съпругата му Мелания кацнаха с хеликоптер в Бъкингамския дворец, където бяха посрещнати от принц Чарлз и съпругата му Камила. Поздрави ги и кралица Елизабет Втора. Програмата на първата двойка на САЩ продължава с обяд с кралицатаТръмп ще разговаря с британския премиер Тереза Мей утре, като двете основни теми на разговорите са климатичните промени и китайската компания \"Хуауей\".В сряда американският президент ще присъства на церемонията по отбелязване на 75-тата годишнина от Десанта в Нормандия.Посещението му се приема противоречиво във Великобритания. Малко преди да кацне в Лондон, Тръмп обиди кмета на мегаполиса Садик Хан, като го обвини, че не проявява необходимото уважение към визитата му. ", "date": "2019.06.03", "title": " Кралица Елизабет Втора прие Доналд Тръмп в Бъкингамския дворец "}
{"url": "http://www.cross.bg/tramvaite-alabin-obshtinata-1605829.html", "text": "/КРОСС/ Новопоставените каменни кашпи на столичната улица \"Алабин\" създадоха проблем с движението на трамваите в центъра на София и образуваха задръстване.Наложи се екип да пристигне на място и да отстрани тежката кашпа от платното и трамвайните релси, предаде репортер на БГНЕС. От столична общината обясниха, че е имало ПТП, при което кола в блъснала кашпа.Заради това тя е била изместена. „Има 11 минути задръжка на трамваите. Това е на ул. Алабин в посока Витоша. На място е бил екип на „Аварийна помощ и превенция\". Сигналът за инцидента е подаден около 14 часа следобед\", казаха от общината. ", "date": "2019.06.03", "title": "Кашпа спря временно движението на трамваите на \"Графа\""}
{"url": "http://www.cross.bg/tyrizma-angelkova-rysiya-1605831.html", "text": "/КРОСС/ За трета поредна година подкрепяме форума на побратимените български и руски градове, който се организира във Варна, защото това е много добра възможност да се обсъдят идеи, проекти и инициативи за сътрудничество в областта на туризма, но и в други сфери. Това заяви министърът на туризма Николина Ангелкова при откриването на срещата. Домакин на събитието бе кметът на Oбщина Варна Иван Портних.\"Русия е един от най-важните пазари за входящ туризъм на България и е от голямо значение местните власти и бизнесът да обсъждат заедно какви продукти да инициират, за да привлекат интереса на туристите\", подчерта министър Ангелкова. Тя поздрави домакините и представителите на Генералното консулство на Русия във Варна за усилията да поддържат този диалог активен и всяка година да поставят акцент върху регионите.\"Винаги подчертавам изключителната важност на инициативността на бизнеса и държавата да превърнат туризма в ключов сектор за икономиката. Той осигурява сериозни приходи и заетост. За мен е изключително важно да работим в синхрон. Знаете, че секторът е хоризонтален и зависи от сътрудничеството и приноса, които всеки дава на различни нива. Ще обсъдим културно-историческите маршрути и партньорството ни в областта на детските лагери, за които имаме много добри бази, както и балнео- и СПА туризма. Смятам, че това е една изключително добра основа за дългосрочен интерес към страната\", посочи министърът.Тя припомни проведения в началото на март в София голям двустранен форум за туризма с участието на премиерите на България и Русия Бойко Борисов и Дмитрий Медведев, които акцентираха върху важността на отрасъла. С ръководителя на руския туризъм Зарина Догузова и министъра на икономическото развитие на федерацията Максим Орешкин вече работим в посока да се насочват повече руски деца от регионите към лагерите у нас. Руските региони имат много голяма оперативна самостоятелност и е важно да бъдат запознати с условията за отдих и пътуване у нас. Със сигурност ще обсъдим с г-жа Догузова създаването на специална наредба, в която да регламентираме условията за детските лагери, така че да ги изведем от общия знаменател, по който попадат в Закона за туризма. Създадена е работна група, в която участват представители на детските лагери у нас, стана ясно от думите на министър Ангелкова.Коментирайки прогнозите за отлив на туристи от Германия и Русия в ранните записвания за това лято, министър Ангелкова отбеляза, че основната причина руснаците да преориентират почивката си главно към Турция е икономическа, в съседната ни страна се дават сериозни субсидии. В момента разработваме механизъм, който скоро ще представим. С него ще успеем да подпомогнем организирания туризъм. Важно е да гарантираме устойчивост на туристопотока в страната, акцентира министър Ангелкова и даде примери с ръстове на редица пазари за входящ туризъм. За първите 4 месеца на годината над 1,75 млн. са чуждестранните посещения у нас, което е ръст от близо 2%. През март 2019 г. нощувките в места за настаняване с 10 и повече легла нарастват общо с 5%, а приходите от тях - с около 8%. Освен от английския пазар имаме двуцифрени ръстове и от Полша, Чехия, Израел, Франция, с което ще се компенсират спадове от други страни.Министър Ангелкова съобщи още, че след последния съвместен форум в туризма във Велико Тръново предстои през септември да организираме отново среща във връзка с българо-руската програма в туризма с цел насърчаване притока на туристи. Предстои и подписване на споразумение за партньорство между Община Баните и Якутския регион. Министерството на туризма ще подкрепи всяка работеща инициатива, за да направим страната по-атрактивна и предпочитана дестинация за туристите, увери министърът. ", "date": "2019.06.03", "title": "Ангелкова: Русия ще може директно да изпраща деца на лагери у нас"}
{"url": "http://www.cross.bg/godina-talin-grad-1605838.html", "text": "/КРОСС/ Дни на Стария град се проведоха в естонската столица Талин. Фестивалът тази година е под надслов \"Талин 800\"- така се отбелязва годишнината от първото писмено споменаване на града преди осем века.Старият град на Талин се превърна в огромна сцена с богата културна програма. Празненствата са по повод 800 години от първото споменаване на града в Хрониката на Хенрик Латвийски през 1219 година.Дните на Стария град се провеждат за 38-ми път. От 1982 година с тях се отбелязва и началото на лятото. Празничната програма включва концерти, изложби, театрални постановки, панаири и други забавления по улиците на естонската столица.Празненствата в Талин тази година са в рамките на четири дни от 30-ти май до 2-ри юни.Старият град е обявен през 1997 година за част от Световното културно наследство на ЮНЕСКО.Освен със своята богата история, Талин е известен и със съвременните решения за гражданите си.От 2013 година общественият транспорт там е безплатен за всички регистрирани жители на града, както и за учениците до 19-годишна възраст, независимо от местожителството им. От същата година хартиените билети са заменени с безконтактни карти. ", "date": "2019.06.03", "title": "Талин празнува 800 години"}
{"url": "http://www.cross.bg/nasilie-shafak-seksyalno-1605827.html", "text": "/КРОСС/ Турски прокурори започнаха разследване срещу писатели, включително прочутата носителка на награди Елиф Шафак. Правозащитници описват разследването като \"сериозна заплаха за свободата на словото\", пише в. \"Гардиън\".Този ход е предприет след дебат в социалните медии, в който романисти, които пишат по предизвикателни теми, като насилие над деца и сексуално насилие, са обвинени в оневиняване на тези практики. След като страница от романа на Абдула Шевки бе споделена в Twitter по-рано тази седмица, турското Министерство на културата и туризма заяви, че е подало наказателна жалба срещу писателя.Според турската новинарска платформа Ahval пасажът разказва за сексуално насилие от позицията на педофил. Съобщава се също, че турската адвокатска колегия е внесла жалба, призоваваща за забрана на книгата и повдигане на обвинения срещу автора. Впоследствие Шевки издателят му бяха задържани.Оттогава потребители на социална медия споделят пасажи от други писатели, включително Шафак и Айше Кулин, и отправят към тях подобни обвинения.Шафак казва, че е получила хиляди оскърбителни съобщения през последните два дни и че прокурорите са поискали проверка на романите ѝ The Gaze (1999) и Three Daughters of Eve (2016).\"Те искат да разследват всеки пасаж в турската литература, свързан със сексуално насилие над деца. Това е много нова насоченост за тях. Иронията е в това, че това се случва в страна, където броят на случаите на сексуално насилие над жени и деца ескалира. Турските съдилища не предприемат мерки срещу това, законите не са били променени. И така, в страна, където е необходимо да предприемат спешни действия, за да се справят със сексуалното насилие, те преследват писатели. Това е най-голямата трагедия. Това се превръща в лов на вещици\", каза Шафак.Турция има едно от най-високите нива на детски бракове в Европа, по данни на организацията Girls Not Brides. Приблизително 15% от момичетата биват омъжени, преди да навършат 18 г., а 1% - преди да станат на 15.Според Шафак подобни проблеми съществуват в други страни от Близкия Изток.\"Имаме нужда от силни женски движения и информираност за половете. Литературата може да изиграе важна роля в този разговор. Но сега те атакуват писатели\", коментира тя.  ", "date": "2019.06.03", "title": "Турция разследва писателката Елиф Шафак"}
{"url": "http://www.cross.bg/rysiya-siriya-sreshta-1605821.html", "text": "/КРОСС/ САЩ и Израел възнамеряват на очакваната тристранна среща в Йерусалим да предложат на Русия сделка, включваща сваляне на санкциите срещу сирийските власт в замяна на съгласието на Москва да предприеме действия, необходими за сдържането на влиянието на Иран в арабската страна, съобщи в неделя на сайта си в. \"Аш Шарк ал Аусат\", цитиран от ТАСС и БТА.Съветът за сигурност на Русия по-рано съобщи, че неговият секретар Николай Патрушев ще има среща със съветника по националната сигурност на Белия дом Джон Болтън и с председателя на Съвета за национална сигурност на Израел Меир Бен Шабат в края на юни в Йерусалим. Според сведения на изданието една от главните теми, които ще се обсъждат, е иранското присъствие в Сирия.Освен това страните възнамеряват да обсъдят в Йерусалим план за пътна карта, в рамките на която \"САЩ и съюзниците им ще предложат на Москва такива стимулиращи фактори в Сирия, като (нейното) възстановяване, легитимност (на сегашните сирийски власт) и сваляне (от тях) на санкциите в замяна на ангажирането на Русия с конкретни действия, свързани със сдържането на ролята на Иран\" в арабската страна.Както по-рано съобщи 13-ти канал на израелската телевизия, израелският премиер Бенямин Нетаняху заяви, че сам е предложил на руския президент Владимир Путин и на американския му колега Доналд Тръмп организирането на такава среща. След посещенията си във Вашингтон и Москва Нетаняху каза пред журналисти, че придвижва инициатива, целта на която е съдействието за извеждането от Сирия на чуждестранните войски, включително и на иранските сили. ", "date": "2019.06.03", "title": "САЩ и Израел възнамеряват да предложат на Русия сделка за Сирия "}
{"url": "http://www.cross.bg/delevski-kmeta-ivan-1605820.html", "text": "/КРОСС/ Прокуратурата протестира паричната гаранция на посредника в корупционната сделка, след като вчера съдът остави в ареста кмета на район \"Северен\" в Пловдив и освободи срещу гаранция другия обвиняем по делото - соченият за съучастник на Ралев - Иван Делевски, съобщиха от прокуратурата.Специализираният наказателен съд определи мярка за неотклонение „Задържане под стража\" за кмета на пловдивския район „Северен\" Ральо Ралев, обвинен от Специализираната прокуратура за корупционни действия.Гаранция в пари от 60 000 лв., какъвто е размерът на подкупа, искан от кмета, определи в същото време съдът за Иван Делевски, обвинен от Специализираната прокуратура като посредник в корупционната сделка. Мотивите са, че Делевски не е бил основният инициатор на деянието инеговата роля в корупционната схема е била второстепенна.Според обвинението е налице реална опасност, ако е на свобода, Делевски да окаже влияние на свидетели или да извърши друго престъпление. Освен това, събраните докзателства по делото са достатъчни, за да се направи обосновано предположение, че той е извършил престъплението, за което е обвинен.Специализираната прокуратура протестира пред Апелативния специализиран наказателен съд определението на първата инстанция в частта му за мярката за неотклонение на Иван Делевски. Делото ще се гледа на втора инстанция на 11 юни 2019 г. ", "date": "2019.06.03", "title": "Прокуратурата протестира паричната гаранция на посредника в пловдивската корупционна сделка"}
{"url": "http://www.cross.bg/tyutyun-dobrich-politzeiiska-1605822.html", "text": "/КРОСС/ Близо 500 килограма нарязан тютюн е открит в помещение на бул. \"25 септември\" в Добрич при специализирана полицейска акция по линия на акцизните стоки, съобщават от ОД на МВР, цитирани от БТА.Контрабандната стока е била опакована в чували и торби. Освен нея са открити и електронни везни, които са иззети заедно с мобилни телефони.С полицейска мярка за срок от 24 часа са задържани двама мъже -  на 40 години от Добрич, и на 34 години от село Бранище. Служители на сектор \"Противодействие на икономическата престъпност\" при ОД на МВР-Добрич работят по случая.Унищожиха над 25 млн. къса безакцизни цигари и над 1,5 тона тютюн ", "date": "2019.06.03", "title": "Близо половин тон нарязан тютюн e иззет при спецакция в Добрич"}
{"url": "http://www.cross.bg/promila-alkohol-avtomobil-1605823.html", "text": "/КРОСС/ Задържаха двама мъже, шофирали с над 3 промила алкохол, съобщиха от полицията в Ловеч.В Луковит е установен мъж, шофирал с 3,34 промила алкохол. Полицаите са извършили проверка на лек автомобил \"БМВ\" без регистрационни табели, управляван от 25-годишен мъж. Той е задържан за срок от 24 часа.Арестуван е и 52-годишен шофьор от ловешкото село Абланица, който тази нощ е управлявал лек автомобил по пътя от Ловеч за Троян с 3,2 промила алкохол. Той е предизвикал и лек пътен инцидент с материални щети по собствения му автомобил. ", "date": "2019.06.03", "title": "Задържаха двама мъже, шофирали с над 3 промила алкохол "}
{"url": "http://www.cross.bg/gorna-oryahovitza-purvomaiitzi-1605813.html", "text": "/КРОСС/ Екипи на АПИ и на община Горна Оряховица разчистват дървета и тонове боклуци, които придошлите от дъждовете води на река Янтра e дoнесла под моста на път II-53 Горна Оряховица - Първомайци. Преминаването в тази отсечка временно е спрямо.Специализирана техника разчиства отворите на съоръжението, тъй като те са заталачени от дървета и клони, някои от които с диаметър повече от 30-40 см и дължина над 7-8 метра. Очаква се работата на екипите да приключи в следобедните часове, а дотогава движението се осъществява по обходен маршрут: път III-514 Горна Оряховица - Арбанаси - Велико Търново - път I-5 Велико Търново - Самоводене - Поликраище - път II-53 Поликраище - Първомайци.", "date": "2019.06.03", "title": "Водите на Янтра заталачиха с дървета пътя Горна Оряховица – Първомайци"}
{"url": "http://www.cross.bg/elektrozahranvaneto-more-cherno-1605818.html", "text": "/КРОСС/ НЕРГО-ЕПРО планира да преустанови електрозахранването на сградите и съоръженията на радиозавода „Черно море\" АД във Варна. Към 3 юни 2019 г. дружеството има общо задължения към „Електроразпределение Север\" АД и „ЕНЕРГО-ПРО Продажби\" АД в размер над 580 хиляди лева. След поредица от срещи и разговори с мениджмънта на компанията и подписване на три последователни споразумения за заплащане на просрочени и текущи задължения от „Черно море\" АД на „Електроразпределение Север\" АД и „ЕНЕРГО-ПРО Продажби\" АД, на практика не се стигна до тяхното изпълнение и дългът нараства ежемесечно. Сроковете в последните споразумения изтекоха на 15 май 2019 г.  С цел ограничаване на нарастването на дълга, дружествата от групата на ЕНЕРГО-ПРО са принудени да се възползват от правата си по чл. 123 от Закона за енергетиката и да инициират процедура по прекъсване на електрозахранването на обектите на „Черно море\" АД. Прекъсването на електрозахранването ще се реализира съгласно график, чието начало е в 10:00 часа на 4 юни 2019 г.   За казуса са сигнализирани редица държавни институции (КЕВР, МЕ, МИ, ДАНС, Областна администрация Варна, РД „Пожарна безопасност и защита на населението\") в търсене на работещо решение на проблема и недопускане на крайни мерки, като спиране на електрозахранването на дружеството. Във връзка със специфичната дейност на завода „Черно море\", свързана с производство и доставка на навигационни радарни системи с военно и гражданско предназначение, ЕНЕРГО-ПРО съгласува действията си и с Министерство на отбраната.Към настоящия момент всички разговори, действия, компромиси и споразумения за разсрочване на дълга и реалното му заплащане са изчерпани. В случай че в следващите дни започне покриване на дължимите суми, ЕНЕРГО-ПРО има готовност да прекрати процедурата по преустановяване на електрозахранването.", "date": "2019.06.03", "title": "Обекти на радиозавода „Черно море“ във Варна остават без ток заради натрупани задължения "}
{"url": "http://www.cross.bg/putna-politziya-plovdiv-1605825.html", "text": "/КРОСС/ Над 30 регистрационни номера на автомобили изплуваха от наводнението в Пловдив от сутринта, съобщиха от Пътна полиция.Пиарът на звеното Ботьо Гиргинов разпространи снимки на откритите досега табели. Те се пазят в \"Пътна полиция\" на улица Напредък 2, срещу Руския пазар, където притежателите могат да си ги потърсят.Хората, които са загубили номерата си, ще ги получат срещу представяне на регистрационен талон на колата. При необходимост на място ще им се съдейства за монтиране, без да се заплаща.Информацията ще се обновява непрекъснато, като се публикуват снимки, в това число и в социалните мрежи, съобщиха от Пътна полиция. ", "date": "2019.06.03", "title": "Автомобилни номера изплуваха след пороя в Пловдив, търсете ги в КАТ"}
{"url": "http://www.cross.bg/nagradi-shapki-gril-1605819.html", "text": "/КРОСС/ Ливърпул спечели своята 6-та купа от Шампионската лига, а много от участниците в „Еврофутбол\" си тръгнаха с награди от кампанията с допълнителни парични печалби и предметни награди „Седмица на шампионите!\". Инициативата стартира от 27-ми май и продължи до изиграването на финала в Шампионската лига между Тотнъм и Ливърпул на 1-ви юни. „Еврофутбол\" бе приготвил 4200 допълнителни печалби и предметни награди, сред които шапка, грил комплект и бонус залози.Най-много награди заминаха за региони София, Пловдив и Варна. Само в двата софийски региона бяха раздадени близо 600 шапки и още 170 грил комплекта. За града Под тепетата заминаха над 240 шапки и близо 70 грил сета. Във Варна 46 клиента на българския букмейкър ще правят барбекю на воля това лято, а 180 шапки ще пазят от жарките лъчи.„Еврофутбол\" пожелава много слънчеви и приятни летни дни на своите клиенти! ", "date": "2019.06.03", "title": "„Еврофутбол“: София, Пловдив И Варна с най-много награди от „Седмица на шампионите!“ "}
{"url": "http://www.cross.bg/eksplozivi-proizvodstvo-intzidentut-1605826.html", "text": "/КРОСС/ Броят на ранените при взрива в завода за експлозиви в руския град Дзержинск достигна 116 души, съобщи РИА Новости.Сред ранените има и дете. В болница остават 17 души, един от тях е в тежко състояние.Инцидентът стана в събота в цех за производство на тротил. По данни на Министерството на извънредните ситуации в резултат на експлозията е избухнал пожар на площ около 100 квадратни метра. Впоследствие обхватът на огъня се е увеличил.Щетите от експлозията се оценяват на милиони рубли. Има разбити стъкла на над 450 сгради, в това число 32 училища и 55 детски градини. За момента няма информация за загинали.Преди два месеца е имало взрив в цеха за производство на експлозиви на същия завод. При инцидента е напълно разрушена едноетажна тухлена постройка. Експлозията отново е последвана от пожар, който обхванал сухи треви. Инцидентът обаче се е разминал без пострадали. ", "date": "2019.06.03", "title": "Ранените при взривовете в руския завод за експлозиви са вече 116"}
{"url": "http://www.cross.bg/botev-vruh-trima-1605808.html", "text": "/КРОСС/ Екипи на планинската спасителна служба от Калофер са свалили трима души от връх Ботев. Това съобщиха от ПСС към Българския червен кръст за „Фокус\".Хората са били изтощени и премръзнали. Тримата пострадали са български граждани.Екипите са им оказали помощ и са ги прибрали. Към момента състоянието на туристите е добро. ", "date": "2019.06.03", "title": "Спасиха трима бедстващи на връх Ботев туристи "}
{"url": "http://www.cross.bg/ezik-rkitz-pyshkin-1605803.html", "text": "/КРОСС/ Голямо празненство по повод Деня на руския език и на А. С. Пушкин подготвя в залите си РКИЦ София. На 6 юни ще бъдат връчени медалите и сертификатите на завършващите курсовете по руски, я също така ще бъдат отличени водещи преподаватели по руски език от страната. Тъй като тази година Денят на руския език съвпада с 220-годишнината от рождението на Пушкин, в малката зала на РКИЦ ще бъдат прожектирани двете части на филма \"Животът на Пушкин", "date": "2019.06.03", "title": "РКИЦ подготвя празник за Деня на руския език"}
{"url": "http://www.cross.bg/voiiski-vuoruzhenie-syhoputni-1605815.html", "text": "/КРОСС/ Руските сухопътни войски ще получат през тази година над 2500 образци ново въоръжение, военна и спецтехника, включително ПВО-комплекси, модернизирани танкове, бойни машини на пехотата, а също и ракетни системи за залпов огън, съобщи главнокомандващият сухопътните войски Олег Салюков, цитиран от „Интерфакс\".По този начин делът на съвременно въоръжение ще се увеличи от 54 на 60%, допълни той. До края на 2020 г. този дял ще достигне 70 на сто.За подразделенията на ПВО-частите ще бъдат доставени ракетни системи и комплекси С-300В4, „Бук-М3\", „Тор-М2\" и „Верба\".Купуват се и комплекси с безпилотни летателни апарати.За танковите и мотострелковите подразделения се купуват танкове Т-72Б3М с подобрени бойни характеристики за подвижност и защита, БМП-3 и бронетранспортьори БТР-82А. ", "date": "2019.06.03", "title": " Руските сухопътни войски ще получат ново въоръжение "}
{"url": "http://www.cross.bg/ponedelnik-vtornik-teatur-1605804.html", "text": "/КРОСС/ От 3 до 30 юни може да закупите билети на цена 10 лева, за избрана от вас постановка* в театър „Български армия\". Прекарайте летните юнски вечери в компанията на любимите актьорите от трупата на театъра. Те ще ви потопят в съвсем различен и вълнуващ свят, изпълнен със смях и приключения.       Посрещнете лятото в Театър „Българска армия\" със спектаклите на сезон 2018/2019:3 (понеделник) „НОЖИЦА-ТРЕПАЧ\"- хитова комедия, изпълнена със смях и искрено забавление, която разсмива поколения любители на театъра. В криминалния сюжет публиката активно участва, отговаря и прави коментари.3 (понеделник), 12 (сряда), 25 (вторник) „ЕДНА НОЩ С ТЕБ\" - Стефка Янорова и Георги Кадурин в един спектакъл за любовта.4 (вторник) „ЖАН И БЕАТРИС\" е съвременна приказка за първата любов на принцесата - необичала и необичана от никого.4 (вторник), 10 (понеделник), 17 (понеделник) „БАСЕЙНЪТ\" е най-новата комедията на Театър „БЪЛГАРСКА АРМИЯ\". Час и половина смях и забава с героите, които попадат във водовъртеж от комични ситуации и изненадващи обрати.6 (четвъртък) „ЗАВЕЩАНИЕТО НА ЦЕЛОМЪДРЕНИЯ ЖЕНКАР\" - романтична комедия  с участието на Васил Михайлов, който ще Ви преведе през лабиринтите на превърналата се в култ история за любовта на най-обичания и най-мразен мъж в света - ДОН ЖУАН;8 (събота) ЧЕРНА КОМЕДИЯ\" - Един безумен фарс... „на тъмно\",в който преплетени в любовния триъгълник, ще останете без дъх от смях.10 (понеделник) „СЕКС, НАРКОТИЦИ И РОКЕНДРОЛ\" е театрален хит вече 26 години, с блестящи актьорски превъплащения и много, много музика.10 (понеделник) „ВДИГАЙ ЗАВЕСАТА\" е комедия за един изоставен, прашен и завещан стар театър. История за пътя, който извървяват пет жени една към друга, за обединяването им в едно семейство и бъдещето на тяхното завещание;11 (вторник), 26 (сряда) „ВКУС НА МЕД\" е пиеса за любовта от пръв поглед, но и трудния път на любовта към ближния, за възможността, но и способността да се научиш да обичаш. Писана във времената на „сърдитите млади хора\", пиесата оказва дълбоко и трайно въздействие върху британската поп култура и вдъхновява артисти от класата на „Битълс\".13 (четвъртък), 18 (вторник) „СЛЕД РЕПЕТИЦИЯТА\" е история за режисьор,  две актриси и тяхната любов зад кулисите.15 (събота) „АРСЕНИК И СТАРИ ДАНТЕЛИ\" е сред най-новите комедии на Театър „БЪЛГАРСКА АРМИЯ\". Изключително смешна криминална пародия, която вече 77 години не слиза отсветовните сцени. 17 (понеделник) „ЖЕЛЕЗНИЯТ СВЕТИЛНИК\"- спектакъл по епохалния роман на Димитър Талев, за който каквото и да се каже ще е малко. Елате за да се докоснете, макар иза кратко до неговото човеколюбие и гордост към българския народ.18 (вторник) „ШВЕЙК\" е класически разказ за смешния, симпатичен и препълнен с перипетии войнишки живот, с участието на Герасим Георгиев - ГЕРО и Валентин Танев.19 (сряда) „КОЛКО Е ВАЖНО ДА БЪДЕШ СЕРИОЗЕН\" - комедия на Оскар Уайлд за капана, в който попадат две влюбени двойки и неочакваните обрати, с които животът ги изненадва;20 (четвъртък) „МНОГО ШУМ ЗА НИЩО\" е гениалната комедия на Уилям Шекспир, която вече 20 години се радва на голям зрителски интерес на сцената на Театър „БЪЛГАРСКААРМИЯ\".22 (събота) „АЛБЕНА\" - Класическата история на Й. Йовков за една обречена любов в общество, за което красотата е грях.   ", "date": "2019.06.03", "title": "Театър българска армия пуска билети по 10 лева за края на сезона"}
{"url": "http://www.cross.bg/plovdiv-grada-marinov-1605805.html", "text": "/КРОСС/ Кризисният щаб в Пловдив е реагирал своевременно и бързо. Тази сутрин градът е отводнен, а пловдивчани са стигнали безпроблемно до работните си места, заяви вътрешният министър Младен Маринов, предаде кореспондентът на БГНЕС от града под тепетата, който понесе сериозни поражение след неделния порои.Маринов инспектира създадената организация и предприетите действия от екипите на пожарна и полиция и направи оглед на щетите, нанесени от обилните валежи. На място е и директорът на ГДПБЗН гл. комисар Николай Николов.Редица улици и булеварди бяха наводнени. Десетки граждани се наложи да бъдат евакуирани. Много бяха закъсалите по улиците автомобили. Водата влезе в магазини, офиси, приземни етажи на жилищни сгради. Отводнявани бяха четири болници в града.Маринов отбеляза, че над 12 са били критичните точки в Пловдив по време на пороя. Само половин метър вода само ни делеше от заливане на всички елтабла при управлението на НКЖИ в града, които да доведат до изключване на напрежението по линията. Но се справихме отлично, заяви Маринов.Службите остават бдителни и готови за реакции, съобщи той и отбеляза, че се очакват нови валежи по прогноза.Съвсем скоро да бъде възстановено и управлението на бариерите по жп линията в Пловдив, като в момента те са на ръчен режим. Все още не работят и няколко светофарни уредби, каза Младенов.От Пловдив вътрешният министър отива в Казанлък и във Велико Търново.В града на розите мълния почти напълно унищожи къщата на възрастно семейство.Обилно валя и във Велико Търново, където река Янтра влезе в двора на църквата музей „Св. 40 мъченици\", която през днешния ден не приема посетители. / ", "date": "2019.06.03", "title": "Младен Маринов: Пловдив е отводнен"}
{"url": "http://www.cross.bg/zveno-valezhi-informatziya-1605806.html", "text": "/КРОСС/ Тази сутрин, в 8.45 часа, Министерство на околната среда и водите активира Оперативното звено за наблюдение на реките и големите значими язовири, които наблюдава министерството, с оглед падналите валежи, Към тази сутрин няма информация за прелели язовири и преливащи реки, съобщи Нено Димов на брифинг.Два пъти дневно Оперативното звено за предотвратяване на опасности от вредното въздействие на водите към МОСВ и в четирите Басейнови дирекции в страната ще предоставя обобщена информация за състоянието на язовирите, състоянието на реките по поречия с данни за критични нива и аварийни ситуации, данни за критични участъци по диги и укрепителни съоръжения, както и постъпилата информация за засегнати населени места от вредното въздействие на водите.Оперативното звено е с 24-часов режим на работа.През изминалото денонощие паднаха значителни количества валежи, които създадоха проблеми главно в Пловдив, в Стара Загора, във Велико Търново. В сила е предупреждение от първа степен (жълт код) за интензивни валежи, придружени с гръмотевици в областите Видин, Враца, Монтана, Ловеч, Плевен, София, Пазарджик и Пловдив. ", "date": "2019.06.03", "title": "МОСВ задейства оперативното звено за денонощно наблюдение на реки и язовири"}
{"url": "http://www.cross.bg/duzhd-pazardzhik-prolivniya-1605816.html", "text": "/КРОСС/ Над 40 приземни и избени помещения са наводнени в Пазарджик след проливния дъжд. Пет екипа на противопожарната служба са отводнявали до късно през нощта. Пострадала е само една обществена сграда - общежитието на Спортното училище, но към момента обстановката е нормална.Заради падналите валежи в голяма част от града няма интернет връзка. Измерените количества дъжд са около 45 литра на квадратен метър. ", "date": "2019.06.03", "title": "Наводнени сгради след проливния дъжд в Пазарджик "}
{"url": "http://www.cross.bg/montana-narkotitzi-nakazatelen-1605812.html", "text": "/КРОСС/ Девет души от обвинените за рекет и наркотици в Монтана остават в ареста, един от групата е под домашен арест заради влошено здраве.На 1 юни Специализираният наказателен съд задържа под стража девет от десетимата обвинени за участие в организирана престъпна група за рекет и разпространение на наркотици в Монтана и региона.Постоянен арест съдът определи за ръководителя Мартин Антов. По предложение на Специализираната прокуратура един от обвинените е с мярка за неотклонение „Домашен арест\" заради влошено здраве.Участниците в групата бяха задържани в Монтана и София на 30 май 2019 г. при операция на специализираната прокуратура, ГДБОП и ГДНП, със съдействието на служители от Дирекция „Жандармерия\". Претърсени бяха десетки адреси и автомобили. При извършените действия по разследването на три адреса бяха намерени и иззети различни по количество и вид наркотици и над 20 000 лева.В къщата на ръководителя Мартин Антов бяха открити мачете и брадва, а в колата му - метална палка.Определението на Специализирания наказателен съд не е окончателно и може да бъде обжалвано пред Апелативния специализиран наказателен съд. ", "date": "2019.06.03", "title": "Девет от обвинените за рекет и наркотици в Монтана остават в ареста"}
{"url": "http://www.cross.bg/zheni-suobshtiha-dimitrovgrad-1605809.html", "text": "/КРОСС/ Спасителни екипи на пожарната служба евакуираха три трудноподвижни жени снощи в село Голямо Асеново, съобщиха от Община Димитровград, цитирани от БТА. Причината е бурята, която се е разразила.Кметът на селото Пенка Тонева съобщи, че за два часа са паднали 124 литра на кв. м. На място да помага е бил лично кметът на Димитровград Иво Димов.Заради усложнената ситуация се е наложило три жени да бъдат изведени от домовете си, за да бъдат откарани до пристигналата на място линейка. От кметството съобщиха, че няма опасност за живота им.Дъждът е залял два моста в селото, но движението на автомобили не е спряно. От Общината информираха още, че усложнена ситуация е имало и в селата Малко Асеново и Долно Белево.Днес ще бъдат направени огледи, за да се видят щетите. ", "date": "2019.06.03", "title": "Бурята блокира три жени в димитровградско село"}
{"url": "http://www.cross.bg/onlaiin-gdbop-marki-1605807.html", "text": "/КРОСС/ ГДБОП спря онлайн продажба на опасни слънчеви очила Операцията е осъществена под наблюдението на Районна прокуратура- ВарнаВ хода на проведена на територията на Варна спецоперация по противодействие на онлайн престъпления срещу обекти на защитени търговски марки, служители от специализирания отдел „Киберпрестъпност\" в  ГДБОП и колегите им от БОП - Варна пресекли престъпна дейност по чл. 172Б и чл. 255 от НК - извършване на онлайн търговия с обекти на защитени търговски марки, без съответното право, както и избягване плащането на данъчни задължения.  В резултат на осъществените действия са конфискувани над 53 000 опасни за зрението слънчеви очила, обозначени с търговските означения на над 500 модела от световно известни марки.  Установено е, че иззетите количества са били подготвени за продажба през настъпващия летен сезон, а редица сайтове в страната също зареждали на едро от фалшивата стока в двете разкрити депа. По данни на експертите ниското качество на иззетите реплики ги прави особено опасни за зрението, тъй като при употребата им зеницата на очите се разширява в пъти, а заради липсата на UV защита навлизат повече от вредните лъчи.Проведените действия са резултат от прилаганите от ГДБОП политики за ефективно противодействие на онлайн престъпленията, извършвани спрямо обекти на интелектуалната и индустриалната собственост.От ГДБОП съветват онлайн потребителите да пазаруват от официалните интернет страници на търговските марки, предизвикали техния потребителски интерес. ", "date": "2019.06.03", "title": "ГДБОП спря онлайн продажба на опасни слънчеви очила "}
{"url": "http://www.cross.bg/plovdiv-navodneni-detza-1605797.html", "text": "/КРОСС/ Около 1000 са сигналите за произшествия в Пловдив след интензивния дъжд. Това съобщиха от ГД „Пожарна безопасност и защита на населението\". С приоритет са обслужвани сигналите от болници и бедстващи хора. Същевременно има и няколко сигнала за пожари - лек автомобил и склад. Извикани са по един екип от Пожарната в Стамболийски,  от Карлово и от Кърджали. Събран е и свободен личен състав от районните служби в Пловдив.Днес започва отводняването на избените помещения в Детски център за деца с увреждания в кв. „Столипиново\", ул. „Липник\" 5. Отводнен е Център за настаняване на деца от семеен тип на ул. „Лудогорие\" 10А. От полунощ екипите са започнали отводняването на жилищни сгради - изби и подземни гаражи с над 1 метър вода. На бул. „Христо Ботев\" 99 са отводнени 3 жилищни кооперации с над метър вода в избените помещения.Електрозахранването им е спряно заради водата. Общия брой на произшествията обработени отекипите на ПБЗН и ДФ 112 Пловдив е 80.Припомняме, че по време на снощния порой бяха наводнени болниците „Медлайн\", „Паркхоспитал\", „Физиомед\", ВМИ „Свети Георги\". От болница „Паркхоспитал\" са евакуирани болни хора в Окръжна болница. Оказана е помощ и са евакуирани бедстващи 120 деца от дом на културата „Борис Христов\", които първо са настанени на горните етажи и след това евакуирани от сградата.Над общо 30 човека с малки деца са изведени от бедстващи автомобили. Оказана е помощ на четирима инвалиди самотно живеещи в наводнени жилищни сгради. Оказана е помощ на 4 бременни жени, които са изведени от наводнени автомобили.Около 21.00 ч. два екипа заминават за пожар на открита площ с горящи полиетиленови отпадъци, опаковки и друг материал, който вероятно се е самозапалил при контакт с вода. Обектът се намира в обект до подстанция на ЕВН 400/110 kV. Пожарът е локализиран и погасен за около час и половина.Отводнено е подземно помещение на сградата на НКЖИ-гарово управление „Пловдив\" с комуникационна апаратура, сградата на областната администрация на област Пловдив, подземно помещение с линеен ускорител в Онкодиспансер база №2 в кв. „Кичук Париж\", склад за готова продукция на хлебозавод „Хебър\" в кв. Кичук Париж, МОЛ „Пловдив Плаза\",  помещения в МБАЛ „Св.Иван Рилски\", където водата е около 30 см., наводнени пешеходни подлези до Централна гара и до Пловдивски университет, Кепитъл Сити Център\" на бул. „Христо Ботев\" в подземен гараж с много автомобили в него.За днес отново е в сила жълт код за валежи в девет области на страната в Централна и Западна България, включително Пловдив и Пазарджик. ", "date": "2019.06.03", "title": "Над 1000 наводнени обществени и жилищни сгради в Пловдив от пороя"}
{"url": "http://www.cross.bg/zabolyavaniya-kruvta-hematologichni-1605799.html", "text": "/КРОСС/ Националната специализирана болница за активно лечение на хематологични заболявания организира безплатни прегледи на 8 и 9 юни 2019 година /събота и неделя/. Консултациите ще се извършват от водещите лекари на болницата от 9.00 до 13.00 часа. Ще бъдат преглеждани пациенти от цялата страна със съмнения за заболявания на кръвта, в т. ч. за наследствени хематологични заболявания, както и такива с поставена вече диагноза - анемия, левкемия, лимфом, миелом. Пациентите ще имат възможност да получат и консултация тип „второ мнение\" относно диагнозата, лечението и прогнозата на заболяването. Желателно е да носят медицинска документация и актуални изследвания, ако разполагат с такива.Необходимо е предварително записване на час на телефони 02/45 42 104 и 0879 544 767, като обаждания ще се приемат всеки работен ден от 9.00 до 14.00 ч. Крайният срок за записване е 6 юни 2019 г. /включително/. Хематологичните заболявания засягат кръвта, кръвотворните органи и лимфната тъкан. Те обхващат широк спектър от доброкачествени и злокачествени, вродени и придобити нарушения. Съществуват многобройни нарушения на кръвта и навременното им установяване е от значение за ефикасното им лечение.Анемията е една от най-често срещаните болести на кръвта и се характеризира със симптоми като умора, безсилие, студени крайници, виене на свят или сърцебиене. България се намира в географска област с висока честота на носителство на гени за редки наследствени анемии. Синините при лек удар или обилно кървене при малки травми могат да бъдат сигнал за хематологично нарушение в системата за кръвосъсирване.Злокачествените хематологични заболявания - левкемии, лимфоми, миелом, болест на Ходжкин представляват сериозен дял от общата онкологична заболеваемост. Те са на 5-то място по честота след рака на белия дроб, простатата, рака на гърдата и дебелото черво. През последното десетилетие се наблюдава значителен ръст на пациентите с лимфом - злокачествено заболяване на лимфните възли и лимфната тъкан. В световен мащаб диагностицирането на злокачествените хематологични заболявания закъснява понякога с повече от година. В същото време обаче, достиженията и иновациите при лечението им бележат сериозен прогрес. При някои от тях преживяемостта дори се изравнява с тази на здравите хора.Национална специализирана болница за активно лечение на хематологични заболявания извършва всички специализирани изследвания за диагностициране и контролиране на заболяванията на кръвта и лимфната тъкан. В лечебното заведение се лекуват и проследяват пациенти, както с доброкачествени, наследствени, така и със злокачествени заболявания на кръвта, като се прилагат всички модерни методи за лечение, в т.ч. трансплантация на хемопоетични стволови клетки.", "date": "2019.06.03", "title": "Безплатни прегледи този уикенд в Хематологичната болница"}
{"url": "http://www.cross.bg/filmi-huawei-film-1605794.html", "text": "/КРОСС/ Киното е една от най-ключовите креативни индустрии в света. В Европа годишно се снимат над 2000 пълнометражни филми. За късометражните филми подобна статистика няма, но по всяка вероятно те са в пъти повече. Кратката форма създава специфични предизвикателства пред творците, като често бюджетът на подобни продукции е изключително малък. Това предполага и въвеждането на алтернативни техники на снимане, като например късометражни филми заснети със смартфони - технология, която постоянно се развива и подобрява. Подобна инициатива в България е HUAWEI SMARTPHONE FILM FESTIVAL - първият фестивал за късометражни филми, реализирани със смартфон. Организатор на фестивала е CineLibri, а филмите ще бъдат заснети с последното достижение на мобилната фотография и видеография HUAWEI P30 Pro.Като всеки филмов конкурс и HUAWEI SMARTPHONE FILM FESTIVAL ще има своето жури, което ще оценява създадените филми. Популярната киножурналистка Стаси Айви, известният влогър и режисьор Крис Захариев, един от най-добрите български оператори Крум Родригес, създателката на кино-литературния фестивал CineLibri Жаклин Вагенщайн и регионалният мениджър на Huawei Лонгруи Циу, ще имат тежката задача да оценяват творбите. Какво обаче се изисква, за да създадеш един съдържателен и въздействаш късометражен филм, заснет с мобилен телефон?Според Крис Захариев късата форма носи своите предизвикателства, а като най-важни елементи, за да се получи успешен филм, той посочва обикновената история и ясното послание. Младият режисьор споделя, че много често, разработвайки някои от късометражните си филми, е правил грешката да усложнява излишно всичко. Крис смята, че една от най-подценяваните части от един късометражен филм е музиката. Правилната употреба на музика, според Захариев, може да спаси сцени. За Стаси Айви, най-важните елементи за един успешен кино проект са добра история, привлекателна визия и чудесна актьорска игра. Основният съвет към участниците, който дава Стейси, е да не се опитват да впечатляват със сложни и нереалистични цели. Тя споделя, че всъщност действителността е пълна с истории и простичките на пръв поглед фабули правят много по-голямо впечатление - дали ще е неочакван обрат или просто ще докосне сърцето, и в двата случая работи безотказно. В момента тече записването за HUAWEI SMARTPHONE FILM FESTIVAL, като това се случа с подаване на трийтмънт за филм. Крайният срок е 6 юни, като всичко, свързано с конкурса може да се намери в специалната секция Huawei Film Fest на уеб сайта www.atrakcia.bg, включително подробните условия за участие, указания как се пише трийтмънт и много вдъхновяващи материали. Кулминацията на HUAWEI SMARTPHONE FILM FESTIVAL ще бъде на специална официална церемония, на която ще бъдат обявени тримата победители. Тя ще се състои в Дома на Киното. Зрителите ще имат възможност да се насладят на трите филма, достигнали до челната тройка, а победителите ще видят филмите си на голям екран.Киното е една от най-ключовите креативни индустрии в света. В Европа годишно се снимат над 2000 пълнометражни филми. За късометражните филми подобна статистика няма, но по всяка вероятно те са в пъти повече. Кратката форма създава специфични предизвикателства пред творците, като често бюджетът на подобни продукции е изключително малък. Това предполага и въвеждането на алтернативни техники на снимане, като например късометражни филми заснети със смартфони - технология, която постоянно се развива и подобрява. Подобна инициатива в България е HUAWEI SMARTPHONE FILM FESTIVAL - първият фестивал за късометражни филми, реализирани със смартфон. Организатор на фестивала е CineLibri, а филмите ще бъдат заснети с последното достижение на мобилната фотография и видеография HUAWEI P30 Pro. Като всеки филмов конкурс и HUAWEI SMARTPHONE FILM FESTIVAL ще има своето жури, което ще оценява създадените филми. Популярната киножурналистка Стаси Айви, известният влогър и режисьор Крис Захариев, един от най-добрите български оператори Крум Родригес, създателката на кино-литературния фестивал CineLibri Жаклин Вагенщайн и регионалният мениджър на Huawei Лонгруи Циу, ще имат тежката задача да оценяват творбите. Какво обаче се изисква, за да създадеш един съдържателен и въздействаш късометражен филм, заснет с мобилен телефон?Според Крис Захариев късата форма носи своите предизвикателства, а като най-важни елементи, за да се получи успешен филм, той посочва обикновената история и ясното послание. Младият режисьор споделя, че много често, разработвайки някои от късометражните си филми, е правил грешката да усложнява излишно всичко. Крис смята, че една от най-подценяваните части от един късометражен филм е музиката. Правилната употреба на музика, според Захариев, може да спаси сцени. За Стаси Айви, най-важните елементи за един успешен кино проект са добра история, привлекателна визия и чудесна актьорска игра. Основният съвет към участниците, който дава Стейси, е да не се опитват да впечатляват със сложни и нереалистични цели. Тя споделя, че всъщност действителността е пълна с истории и простичките на пръв поглед фабули правят много по-голямо впечатление - дали ще е неочакван обрат или просто ще докосне сърцето, и в двата случая работи безотказно. В момента тече записването за HUAWEI SMARTPHONE FILM FESTIVAL, като това се случа с подаване на трийтмънт за филм. Крайният срок е 6 юни, като всичко, свързано с конкурса може да се намери в специалната секция Huawei Film Fest на уеб сайта www.atrakcia.bg, включително подробните условия за участие, указания как се пише трийтмънт и много вдъхновяващи материали. Кулминацията на HUAWEI SMARTPHONE FILM FESTIVAL ще бъде на специална официална церемония, на която ще бъдат обявени тримата победители. Тя ще се състои в Дома на Киното. Зрителите ще имат възможност да се насладят на трите филма, достигнали до челната тройка, а победителите ще видят филмите си на голям екран.", "date": "2019.06.03", "title": "Как се снима късометражен филм със смартфон?"}
{"url": "http://www.cross.bg/yantra-reka-vodi-1605795.html", "text": "/КРОСС/ Църквата-музей „Св. 40 мъченици\" няма да приема посетители днес. Причината е, че дворът на храма е наводнен от придошлите води на река Янтра. Това съобщиха за Радио „Фокус\" - Велико Търново от Регионалния исторически музей в града. Речните води в кв. „Асенов\" са се повишили рязко след проливния дъжд и приливни вълни от балканските притоци на река Янтра.", "date": "2019.06.03", "title": "Река Янтра наводни двора на църквата „Св. 40 мъченици\""}
{"url": "http://www.cross.bg/evro-globa-ostrov-1605800.html", "text": "/КРОСС/ Планирахте ли вече пътуване в чужбина по време на лятната си почивка? По-организираните вече са го направили, останалите все по настойчиво преглеждат рекламите на туроператорите. За сведение обаче, освен развлеченията, трябва да предвидите новите разпоредби и ограничения,  които ви очакват в някои страни от тази година. Звучи невероятно, но ограниченията, глобите и наказанията на някои екзотчни места граничат с абсурда: високи глоби, лишаване от свобода и, о, Господи! - дори смътно наказание! Съобщиха го почти всички световни агенции.От 1 май например  на приказния  остров Капри е забранено използването на всички видове пластмасови съдове за еднократна употреба, торбички и бутилки. Нарушителите ще заплащат глоба от 500 евро. Кметът на Общината Де Мартино се аргументира защо: „Факт е, че в разгара на сезона около 20 000 „фериботни\" туристи пристигат на острова на ден, оставяйки малко пари, но много боклук.\" В египетските курорти Хургада и Марса-Алам пък ще бъдат глобявани за ползване на пластмасови прибори и  собствениците на магазини, аптеки, лавки и ресторанти.А страстните пушачи ще трябва да имат предвид, че в Майорка и Ибиса през лятото няма да могат да пушат на плажа извън специалните зони. Забраната е нова и ще се спазва стриктно, предупреждават властите там.Движението по пешеходни зони и тротоари с електрически скутери и подобни превозни средства  в Париж също ще ви излезе солено. Глобата започва от 135 евро и ще се прилага от идния септември.В италианския национален парк „Чинкуе-Терре\" пътниците от круизните лайнери няма да могат да носят джапанки и сандали, когато слизат на сушата. Мярката е заради главоболията, които предизвикват на властите и спасителите туристите с неподходящи обувки, които често \"засядат\" в планините. Ако това се случи, освен 50 евро глоба, ще трябва да платите и  разноските на спасителните екипи, които стигат до 2500 евро.Що се отнася до абсурдното смъртно наказание, то заплашва любителите на невинното на пръв поглед селфи. На остров Пукет в Тайланд е забранено да се снимате на фона на излитащи или кацащи самолети на близко разположения до летището плаж Май Као. Наказанието за нарушителите  е от голяма парична глоба до лишаване от свобода и дори смъртното наказание. Разбира се, крайната  мярка ви грози при изключителен случай в зависимост от последиците, до които може да доведе невинното на пръв поглед занимание. Например, ако нарушителите са заплашили сигурността на пътниците или са попречили на пилотирането на самолета. ", "date": "2019.06.03", "title": "Смъртно наказание на остров Пукет за селфи, 500 евро глоба на Капри за пластмаса"}
{"url": "http://www.cross.bg/talant-devoiiki-mariya-1605801.html", "text": "/КРОСС/ Спортният талант на „Еврофутбол\" Мария Йовкова грабна три златни медала от Държавно отборно и индивидуално първенство по тенис на маса за младежи и девойки до 21 г., което се проведе от 31.05 до 02.06. в Пловдив. Тя се стъпи на най-горното стъпало на почетната стълбичка след успех на сингъл, двойки девойки, както и в отборната надпревара.Друг Спортен талант - Румина Кирчева, също триумфира със златото, този път на турнира по таекуондо „Кондор къп\". Това стана точно в Деня на детето в София, като Руми спечели убедително първо с 26:2, а във финала би с 22:2. В надпреварата се впуснаха, близо 550 участника от 4 държави.Още един талант на българския букмейкър - Константин Василев, се справи подобаващо на състезание през уикенда. На провелия се Национален шампионат по лека атлетика за ст. възраст той се класира на 4-то място на 300 метра с препятствия, а на 5000 метра е 8-ми.  ", "date": "2019.06.03", "title": "Спортният талант на „Еврофутбол“ Мария Йовкова с три златни медала "}
{"url": "http://www.cross.bg/faktyra-elektro-bulgariya-1605796.html", "text": "/КРОСС/ От 1 до 30 юни 2019 г., всеки клиент на „ЧЕЗ Електро България\" АД, който заяви услугата „Електронна фактура\", ще получи като подарък от компанията себестойността на 20 kWh електроенергия. В кампанията могат да участват всички клиенти на „ЧЕЗ Електро България\" АД, които не са регистрирани за е-фактура. Регистрация за услугата може да се направи безплатно онлайн на , в Център за обслужване на клиенти на „ЧЕЗ Електро България\" АД или в каса на Изипей. Необходимо е клиентът да предостави клиентски номер, оторизационен код и актуален имейл адрес. Подаръка от 20 kWh клиентът ще получи под формата на приспадната им себестойност от втората му електронна фактура, издадена след регистрацията. 20 kWh се равняват на консумирана електроенергия, необходима за приготвянето на 4 363 еспресо кафета или на 88 часа използване на осветление. 20 kWh осигуряват на всяко домакинство 50 изпирания с автоматична пералня. 20 kWh са достатъчни за 178 часа видео игри или 81 часа от любимия семеен сериал.Електронната фактура е напълно безплатна услуга. След регистрацията клиентите могат да следят документите си както в електронния архив на сайта cez.bg, така и на посочения от тях имейл адрес. Електронната фактура гарантира защита на личните данни, спестява време и дава възможност за лесно и практично контролиране на разходите. Тя е валиден, електронно подписан данъчен документ, който е напълно идентичен с хартиената версия. Над 420 000 клиенти на „ЧЕЗ Електро България\" АД вече оцениха удобството, сигурността и екологичните ползи на електронната фактура като с избора си спасиха от изсичане над 7 000 дървета и намалиха използването на хартия с близо 10 милиона листа годишно, с което всяка година спестяват 215 мегаватчаса електроенергия, необходима за производството им.Правилата на кампанията „20 kWh подарък\" са публикувани на корпоративния сайт .Заявете своята електронна фактура, осигурете си удобство и сигурност! Ще спечелите Вие, ще спечели и природата! ", "date": "2019.06.03", "title": "ЧЕЗ Електро стартира кампанията „20 kWh подарък“ "}
{"url": "http://www.cross.bg/pytin-vova-ibragimov-1605802.html", "text": "/КРОСС/ Едва ли има човек на планетата, обвит в толкова мистерия, колкото президента на Руската федерация Владимир Путин. Но всяка мистерия има своя край.На български език вече може да откриете изследването „Вова, Володя, Владимир Путин\" (Сиела, превод Васил Велчев) от полската журналистка Кристина Курчаб-Радлих, което повдига завесата на тайните на властелина на Кремъл.Наричана „полската Политковская\", Курчаб-Радлих е пряк свидетел на ерата Елцин и на възхода на Путин, както и на свързаната с него война в Чечения. Един от най-ярките противници на политиката на президента, тя става носител на множество журналистически награди, а през 2005 г. е номинирана за Нобелова награда за мир.В безпрецедентната по мащаб и задълбоченост биография, посветена на руския държавен глава, журналистката не си спестява нито един факт и подкрепя всяко едно свое твърдение със смайващи документи и свидетелства.„Вова, Володя, Владимир Путин\" включва информация, посветена на загадките около детските години на малкия Вова и какво прави Путин, за да ги прикрие; работата му за КГБ и какви задачи има в Източна Германия около падането на Берлинската стена; участието му в управлението на Санкт Петербург, свързано с невиждани по мащаб корупция и контрабанда; влизането му в полезрението на Елцин и издигането му до директор на ФСБ; кой носи отговорност за атентатите в жилищни блокове, които дават възможност на Путин да се изяви като безмилостен лидер във войната в Чечения; какво се случва около потъването на подводницата „Курск\".В рамките на над 700 страници Курчаб-Радлих успява да възкреси и спомените за терористичните атаки над театър „Дубровка\" в Москва и над училището в Беслан, както и бруталните „спасителни\" действия, да изследва детайлно връзките между руските тайни служби и „Ал Кайда\", както и събитията около войните с Грузия, Украйна и окупацията на Крим.В книгата присъстват и смазването на опозицията и протестите срещу властта в Русия и процеса срещу „Пуси Райът\", заедно с използването на руската православна църква като политически инструмент, доказателства за подкупването на принца на Монако Албер II, за да се осигури домакинството на олимпиадата през 2014 г., убийствата на Саша Литвиненко, Борис Берзовски, Анна Политковская, Борис Немцов и още много други актове на потъпкване на свободата на словото.„Вова, Володя, Владимир Путин\" е смазваща черна хроника на руската действителност от последните години на XX век и началото на XXI век. Следва откъс.... Още не бил навършил три години, когато за пръв път изгубил почва под краката си. Бил изтръгнат от уютното си родно огнище в Теречино, от обятията на жената, която сигурно е смятал за своя майка, и мъжа, който му е бил като баща, и се озовал там, където всичко му е било чуждо: нова майка, нов баща, нов дом. Психолозите твърдят, че сред факторите, които най-много влияят на емоционалното развитие на детето, особено тригодишното (сред тях спокойствие, нежност, задоволяване на потребностите), най-важната е потребността от безопасност. И щом „върху липсата на чувството за безопасност в най-голяма степен влияе раздялата с най-близките хора, а и колкото е по-малко детето, толкова по-силно я преживява, защото тогава връзката му с най-близките му хора е най-силна\", можем да си представим шока на малкия Владимир след транспортирането му на грузинска земя. Нервната система на тригодишното дете все още е слаба, а започналите да се формират собствено аз и вяра в себе си - доста крехки. Лесно е на този етап да укрепнат или да се потиснат. В последния случай според психолозите могат да настъпят сериозни разстройства, склонност към лъжи, агресия и дори психопатично поведение.Но нали майката е дала на сина си повод за копнеж и любов, значи може да не придаваме прекалена тежест на крякането на специалистите по човешката душа? Детето нали е имало дом? Имало е, макар и беден. Майка? Също, и то любяща. Освен това светлокосото и светлооко момченце се харесвало на новото си семейство, може дори да се каже, че му е било любимец. Навярно затова във времената, когато фотографските апарати се срещат рядко по селата, някой е направил на малчугана снимка. Лицето на Вовочка на нея не е щастливо. Пастрокът му Георгий е подарил тази снимка на брат си Вахтанг, живеещ в Гори. На обратната страна с неумел почерк е написано на руски: „За спомен на Нина и Вахтанг от Гога. Синът ми Вовка. Вовка много плачеше, не искаше да се снима, взе звънчето на фотографа и вкъщи, вкъщи... И така, вместо герой и воин, оказа се ревльо този Вовик\".Дори и на момчето там да му е било добре или поне сносно, това е било за кратко. Георгий работел в тухлен завод и тъкмо довършвал новата си къща. Вера Николаевна очаквала дете. На построка чуждото дете започнало да му пречи. А междувременно то свиквало с преследващата го дума nabiczwari, безродный, или без семейство, неизвестен баща, извънбрачно дете. Кавказ си е Кавказ, има си свои закони. Извънбрачното дете не се вмества в тях. Жената, която го е родила - също. Колкото по-голямо ставало момчето, толкова по-болезнено се убеждавало то в това.„Биеше ли го пастрокът му?\" - пита Ваха Ибрагимов Вера Николаевна.„Да го бие - не го биеше, но не го искаше тук\" - отговаря жената.А какво друго да каже за мъжа, с когото е преживяла хиляди дни и нощи и който се върти някъде тук наоколо... След години, събирайки с гребло сухите листа около гроба, Вера Николаевна ще каже: „Свадлив беше [...]. Имало е и трудни времена. Но винаги сме били заедно [...]. Той имаше нужда от мен [...]. Когато се биеше с някого, не разговарях с него месеци наред. Но той търсеше сдобряване, не аз [...]. Такъв беше нашият брак. И хубав, и лош. От всичко по малко. Такъв живот... Сама себе си не разбирам\".А какво има тук за разбиране? Избледнелите вече днес емоции някога са били ясни и изразителни, това е било любов.В Метехи е достатъчно да се отдалечиш от къщата на Вера Николаевна, да заговориш двама-трима отдавнашни съседи и да попиташ за малкия Вова, за да чуеш:„О, тук, до тази къща, където живееше, често клечеше, облегнал се на стената, и мълчеше. Горкото момченце [...]. Вера го бранеше, но Георгий го биеше, биеше го с каиш. И си попийваше [...]. Когато Вова беше заключен вкъщи, страшно измръзваше и започваше да крещи, а тук стените са тънки: „Лельо Лилия, лельо Лилия, помогни! Тук е страшно студено!\". Тъжно беше това\".„Случвало се е Гога да го бие с тояга и да го изгони от вкъщи на студа, а той се скъпеше за дрехи, макар и да не бяха толкова зле у тях: момчето винаги ходеше с летните си панталонки - спомня си съседът на Осепашвили, Мамуко. - Никой не обвиняваше за това Гога. Че на кой му се занимава с чужди деца? Особено ако всички ти се подсмиват зад гърба. Разправят: „Домъкна Верка извънбрачно дете, а от кого - не помни\". Гога дълго време търпеше това, но накрая се пречупи.\"„Откакто се преселихме, живеем като съседи - спомня си Дали Гризишвили. - Вова тогава беше навярно на пет годинки. Бяхме връстници. Той дребен, светлокос, движенията му бяха бързи, енергични, като на майка му... Не знаех, че се казва Владимир. Викаха му Вова. Всички го знаеха под това име. Беше ми жал за него, живееше много бедно. Винаги му давах ябълки, круши, грозде, защото имахме лозя. Той вземаше всичко. Обикновено ме чакаше на същото това място, близо до тяхната порта, знаеше, че винаги съм отмъкнала нещо за него [...]. Неведнъж сме си играли заедно. Беше един такъв тъжен [...]. Често ходеше на риболов [...]. Знаех, че не е син на Георгий. Много се сърдеше и плачеше, когато като дете му се подиграваха заради майка му, не можеше да понася това. Селяните знаеха, че това го дразни, тормозеха го, надсмиваха му се, а той вземаше това много навътре и плачеше.\"„Тихо, тъжно, затворено дете - чул Ваха Ибрагимов от Нора Гоголашвили, учителка на първите класове в основното училище в Метехи. - Учеше се много добре. А от игрите най-много обичаше борбата. По-късно се записа на самбо [...]. Ходеше със закърпени дрехи [...]. Купувах му учебници. Тежко им беше. Казвах на майка му, че ако го даде за осиновяване, с охота бих го взела. Много му беше тъжно. Лепеше се за мене като коте.\"„Казват, че сте били единственият приятел на Вова, че и двамата сте били отличници, вярно ли е?\" - заговаря Ваха Ибрагимов Габриел Даташвили. „Да. Освен мен Вова фактически нямаше приятели.\" „Беше ли кавгаджия? Пакостеше ли?\" - продължава да пита Ибрагимов. „Не, напротив, беше тихо, затворено момче. След часовете често ходеше с въдица на реката, сам. Понякога идваше при мен и си играехме заедно или на война, или на фехтовка се учехме, ритахме топка и се борехме. Той беше по-добър в това заради онова негово самбо.\"Един ден Вовка изчезнал. На ужасената Вера Николаевна било казано, че повече няма да го види. Междувременно почти десетгодишното момче било предадено в дома на бездетен майор в Тбилиси. Ролята на доставчик поела сестрата на Георгий. Отстъпила обаче на молбите и след два дни казала на майката адреса на сина є. Какво е можела да направи тази майка, освен да го изпрати колкото може по-надалеч оттам? В родния му дом в Урал.„Много исках да остана в Урал - казва тя след години на журналистите. - Исках да остана с Вовка, да се отърва от този селски живот, исках да се уча... Но можех ли? В Метехи ме чакаха две дъщери, а Георгий след два дни изпрати телеграма: „Веднага се връщай!\". И заплашваше да ме доведе с милиция... Фактически се получи така, че замених Вова срещу момиченцата.\"Преди отпътуването си малкият Путин подарил на единствения си приятел, Габриел Даташвили, своята снимка с подпис: „За спомен на Габриел от Вова\".„Толкова години я пазих - казва Габриел. - Наскоро я търсих, но е изчезнала. Нямам представа как и къде. Но ако Вова Путин си спомня живота в Метехи, трябва да помни и мен.\"„Вовка страшно плачеше, когато си тръгвах. Сърцето ми се пръскаше, но дори не го прегърнах. Но и в най-страшния ми кошмар не би могло да ми се присъни, че се сбогувам с него завинаги\" - казва пред камерата Вера Николаевна, а сълзите една след друга търсят път сред бръчките и гънките на лицето є.На 20 януари 2000 година Ваха Ибрагимов се обажда от Тбилиси в Москва на познатия си чеченец Зия Бажаев, който пита:- Чу ли? В Грозни е пъкъл. Руснаците използваха химическо оръжие. Направиха от нас полигон!- А какво може да се очаква от армия с такива командири?- Като че ли Путин е kuthla [чеч. „извънбрачен\" - б. авт.].- Чух. Мислиш ли, че е истина?- Истина е - отговаря Ибрагимов. - Разговаряхме с майка му, доведената му сестра и свидетели на детството му.- Това би било бомба в Москва! Нали сега е предизборната кампания - въодушевява се Бажаев.- Но в Москва никой няма да рискува с такава тема - усъмнява се Ибрагимов. - Всички там са побъркани на тема Путин.- Аз обаче ще опитам - заявява Бажаев.След три дни настъпва поредната сцена в драмата и на 23 януари от Москва в Тбилиси звъни Зия Бажаев и тържествено обявява, че Артьом Боровик от телевизионната програма „Строго секретно\" се е заинтригувал страшно от темата и смята, че това е „истинска бомба\", но при условие че се намерят някакви снимки, защото без тях „нещата ще бъдат представени така, сякаш някакво западнало Метехи иска да си припише заслугата за възпитанието на бъдещия президент на Русия\". Препоръчва също това проучване да не се афишира и да не телефонират, когато успеят да намерят снимките.Изглеждало, че това е неизпълнима задача.Отминал февруари. Времето напредвало. Времето е враг на онези, които чакат, онези, които бързат, и онези, които мечтаят - както там и тогава, - че истината ще успее да разтърси света. Онзи далечен свят, в който дългата жълта сграда на някогашното КГБ , преименувано сега на ФСБ , на площад „Лубянка\" и елегантните кабинети на Администрацията на Президента на Руската федерация на площад „Стари\", и парадните кремълски зали, украсени в цветовете на бойна операция „Наследник\".Операцията ще завърши с изборите на 26 март. И няма да є попречи някаква си буря в чаша метехска вода.„През целия период на работата в Метехи, а и в Тбилиси, чувствахме как могъщи сили се опитват да ни пречат - спомня си Ваха Ибрагимов. - По онова време, когато вече се водеше войната на Русия с Чечения, на посланика на Чеченска република Ичкерия в Тбилиси, до неотдавна третиран така, както, да речем, посланика на Франция, му беше отнет дипломатическият статус и имаше правата на обикновен жител на Грузия. Все се появяваха господа в цивилни дрехи, изискващи да приключим визитата си в Метехи, и ни заплашваха с големи неприятности, ако не го направим. Нямаха официални искания по този случай. Правеха го по молба на шефовете си, колегите на бившия началник на КГБ Игор Гиоргадзе. Същия, който, обвинен в покушението срещу президента Шеварднадзе, успява да избяга от Грузия и да се скрие в Подмосковието във вила, охранявана от местните спецслужби. Гиоргадзе и Путин са се познавали добре: завършили са същата московска академия на КГБ, макар че Гиоргадзе - по-рано. Именно той подарява на Путин кавказката овчарка Малиш, която може да се види на много снимки на Путин от онова време. Самите гебешници [това е популярното название в Русия на функционерите на КГБ - б. авт.] не идваха чак до Метехи, явно се бяха успокоили, след като са взели на хората снимките на Вова и са им забранили да говорят за тях.\"Не се успокоили обаче чеченците и някои грузински журналисти. Давид Кикалишвили от телевизия „Рустави 2\" имал късмет: попаднал на живеещата в Тбилиси доведена сестра на Путин на име София веднага след като є се удало да се сдобие със снимка на брат си от познат гебешник. Точно онази снимка, с посвещението: „За спомен на Габриел от Вова\", изчезнала от дома на Габриел Даташвили, била показана в програмата на Кикалишвили „60 минути\". Чеченците се сдобили с копие. Следващият сюрприз осигурил самият Георгий Осепашвили: от брат си Вахтанг от Гори докарал направената преди почти половин век снимка на момченце с нещастна физиономия, снабдена с бележката за Вовка, че се е оказал ревльо.7 март 2000 г. е. Отново звъни телефон.От гледната точка на Ваха Ибрагимов:„В Тбилиси с радост крещях в слушалката:- Има снимка! Получи се! Въпреки всичко!В Москва се радва Зия:- Отлично! Голям успех! Трябва бързо да се предаде тук. Пригответе се. След два или три дни Артьом ще ви се обади и ще каже кого и кога ще прати за материалите. Бърза, вече подготвя програмата в телевизията.От Тбилиси добавят още:- За Артьом имаме още важни материали от 1999 г. За взривяването на блоковете. А в Метехи ще отидем с хуманитарна помощ. Ще я дадем на Вера Николаевна.- Страхотно! - радват се в Москва. - Ще бъде отличен фон за програмата на Артьом. Само съберете колкото може повече журналисти.- Ясно! - отговарят в Тбилиси.\"Събеседниците приключват и спокойно пускат телефоните в джобовете си.Като че ли всеки с различно усещане. Ваха Ибрагимов участва в тези събития не заради себе си, а - колкото и патетично да звучи - заради чеченския народ. Докато Зия Бажаев, макар и също чеченец, подготвя целия този сензационен епизод с по-далечен план, като нещо, което може евентуално да попречи на предизборната кампания на нежелания кандидат за президент. Защото Зия Бажаев е бил преди всичко бизнесмен, неговата компания „Алианс\" вече добре се е закрепила на Запад, а откакто е реанимирала Херсонската рафинерия, една от най-големите в Украйна, е спечелила мощни позиции в нефтения отрасъл в Русия и цялото постсъветско пространство. Наетият за полета Як-40 по рутинно разписание е трябвало да вземе Бажаев. Освен това в планирания за 9 март полет не е имало нищо особено. Чак до момента, когато в късния следобед на 8 март Артьом Боровик неочаквано сменил московските си планове с киевски, взел телефона, набрал номера на Бажаев и казал: „Утре ще летя с теб\".Защо е променил плановете си? Може като собственик на холдинга „Строго секретно\" да е искал да доуточни условията на приемането през Бажаев на писмото на „Версия\"? Но нали са се виждали често и всичко по случая вече е било уговорено... Сигурно е искал лично да вземе неизвестните документи от септември 1999 година, свързани с неотдавнашните терористични атаки, разтърсили Русия: властта ги е приписвала на чеченците, макар че противниците є виждали в тях ръката на ФСБ.Документите, подготвени от Ибрагимов, биха могли да потвърдят тези догадки. Несъмнено се е интересувал и от тайната на детството на Вова. Нейното разкриване би допълнило серията критични към Путин статии, които вече са били публикувани в принадлежащите му списания. Имал обоснована надежда, че огласяването на неприятната тайна на кандидат-президента ще промени неговите шансове в предстоящите избори. И може би по всички тези поводи е предпочитал да телефонира до Тбилиси от Киев, а не от Москва, където - както разкрил пред Николай Зятков от вестник „Аргументи и факти\" - след последните публикации на тема Путин до такава степен се почувствал в опасност, че си осигурил лична охрана. Един от охранителите си спомня, че сутринта на 9 март 2000 година Артьом Боровик излязъл от дома си в прекрасно настроение. И с такова настроение се издигнал във въздуха в онзи Як-40 с номер 88170.А в Грузия същия ден от сутринта Ваха Ибрагимов се мятал като във вряла вода, подготвяйки огромен прием за очакваните гости. Съгласно поръчението „Събери колкото може повече журналисти\", уведомил когото успял - местни и чуждестранни журналисти, без руски. Очаквали се около петдесет души, а според кавказката традиция масата за гостите трябва да бъде богата, дори и в бедните села.Очакването обаче било безрезултатно.„От двата автобуса, които се появиха на пункта при Панкиското дефиле, грузинските власти не пуснаха нито един журналист. Под ескорта на милиционерски коли с почти изцяло затъмнени стъкла те бяха отведени обратно, без да спират никъде по пътя. Това беше още по-странно заради факта, че никой до този момент не беше имал трудности с придвижването до Метехи\" - спомня си Ваха Ибрагимов. Късно вечерта, след като се върнал в отдалечения си на много километри дом, пуснал телевизора си и чул: „Днес сутринта на летище Шереметиево...\".Ибрагимов останал сам в цялата история.Разгласяваната от него новина от Метехи навсякъде била обявявана като чеченски предизборен компромат. Междувременно на 13 март експлодирала отдавна обявяваната от медиите бомба: излязла малка книжка със скромното заглавие: „От первого лица. Разговоры с Владимиром Путиным\" („От първо лице. Разговори с Владимир Путин\"). Трябвало да послужи като визитна картичка на непознатия за народа герой. Към нея била приложена снимка на ученика Вова на възраст около четиринайсет години. Ваха Ибрагимов намерил снимката в интернет и веднага се понесъл с нея към Метехи. Предполагал, че разликата във вида на почти десетгодишното момче, което е напуснало селцето, и четиринайсетгодишното на снимката не може да е голяма, и бил любопитен за реакцията на хората, спомнящи си Вова. Филмирал срещите си с тях.Най-изненадана била Вера Николаевна: едва мярнала снимката, завикала: „Той е, той е!\", избухнала в плач и избягала. Други казвали (също пред камерата): „Това е той! Ясно, че е той!\". Викали: „Хиляда процента Вова\". Или свивали рамене: „Ами прилича си, но не бих си заложил главата\". Или: „Не мога да твърдя, че е същият. Знам само, че във втори клас седях на един чин с момче, на което му викаха Вова, а фамилията му беше Путин. В четвърти клас вече го нямаше в нашето училище\". Старите жени си изтръгвали снимката от ръцете и говорели: „О, Вовка се намери, а Верка така се вайкаше, че го е изгубила завинаги\". Някакъв старец си спомнил, че му измъкнал рибарска кукичка от пръста, друг - че си играели с него или ходели задно на риболов...Недружелюбната към чеченеца доведена сестра на Владимир, София, физически много подобна на него, крещяла, че ако на брат є му се случи нещо заради тях, ще ги убият, но когато се успокоила, признала, че когато видяла за пръв път Владимир Путин на телевизионния екран, едва не припаднала. И че някъде преди двайсет - двайсет и пет години го потърсила чрез Пермската милиция и изпратила телеграма до село Терехино, откъдето най-напред є отговорили, че вече го няма там, а после - да не го търси повече. А тя има много въпроси към него, защото в службата вече я гледат накриво, сякаш изведнъж се е побъркала, приписвайки си измислено родство. Накрая избухнала: „Е, какво питате?! Не виждате ли? Погледнете него и мен. Ако не е така, то интересно как би трябвало да изглежда брат ми\".Материалите, събрани от горкия чеченец, наистина се добрали до списание „Строго секретно\", но когато излезли в номер 16 под заглавието: „Нашли ли в горах Грузии мать президента России\" („Намериха ли в планините на Грузия майката на президента на Русия?\"), вече било 25 април. Изминал бил вече месец от изборите и новината за тъжното детство на президента ставала най-много за използване в сценария на някой некадърен сериал. От този момент нататък никой вече не забранявал достъпа на журналистите до западналото грузинско село Метехи.Специалните формулировки, използвани от властта при установяване на причините за катастрофата на самолета Як-40 с бордови номер 88170, навяват скука. В официалния доклад четем за „клапи, вдигнати под твърде остър ъгъл\", за „наземно замръзване на самолета, довело до намаляване на носещата сила на крилото\", за наличие на крилото на „замръзнали частици вода, сняг, слана, което е довело до преграждане на въздушните потоци и загуба на маневреност\", за „неправилен наклон на перките\", за „временно снижаване на работоспособността на двигателите\". Десетки страници, изпълнени с думи, създаващи завеса, която да отдели зрителя от разиграващия се на сцената епилог.Зад кулисите обаче през цялото време са се суетили онези, които не повярвали в правителствените протоколи: разследващите журналисти от холдинга „Строго секретно\", техните колеги от „Новая газета\" и стажантите по журналистика от Държавния университет в Ростов на Дон, които събрали цялото разследване в обширен, необичайно подробен доклад. Всички те вкарали в разследването експерти, специализирали се в катастрофите на този вид самолети. Уговорили се при това, че „за евентуално покушение ще говорят само ако се сдобият със сериозни доказателства\". И решили да го направят, въпреки че за много хора - както си признали - тези доказателства „могат да изглеждат неправдоподобни\", като от някакъв трилър. ", "date": "2019.06.03", "title": "„Вова, Володя, Владимир Путин“ повдига завесата на тайните на властелина на Кремъл"}
{"url": "http://www.cross.bg/putya-shofyori-bezopasno-1605793.html", "text": "/КРОСС/  Българските шофьори оценяват високо своите умения зад волана, но критикуват останалите за рисковете на пътя. Това показва първият индекс за безопасно шофиране. За втора година водачите ще могат да оценят доколко рисково е поведението им докато шофират - като попълнят онлайн проучването.Шофьорите сами ще си дадат оценка доколко рисково е поведението им на пътя. В онлайн проучването, което ще определи индекса за безопасно шофиране за 2019 г., за първи ще могат да се включат и водачи на камиони и автобуси.  Първият Индекс за безопасно шофиране в България показа, че  9 от 10 шофьори определят себе си като нискорискови и дисциплинирани, но критикуват останалите, че не са като тях. А като трите най-рискови действия бяха отчетени: превишаване на позволената скорост, неправилно планиране на маршрута и късно забелязване на колата пред нас.Близо 2, 5 млн. са активните шофьори в България, а 96 % от всички катастрофи и 97 % от загиналите са в резултат на човешка грешка.Кой е рисковият водач на пътя ще определи новият индекс за безопасно шофиране. Онлайн проучването проверява поведението на шофьорите между 18 и 75 години в 50 рутинни и рискови ситуации на пътя. На база на нашата собствена оценка и реакции. След като отговорим на всички въпроси ще знаем собствения си индекс на безопасно шофиране по скала от 0 до 100 и да преценим доколко рискови сме спрямо другите на пътя. Най-опасни шофьори са т.нар. „пътни терористи\" - около 6 % от участниците в движението.Те са освен агресивни, карат с висока скорост и са много ниско концентрирани, което ги прави наистина една много високорискова група за всички участници в движението, обясни социологът Яна Спасова.Според проф. Пламен Димитров има два основни типа рискови водачи - т.нар. „търсачи на силни усещания\".Търси по възможност възбуда от участието си в ситуацията на пътя, приповдигнатост или утвърждаване - кара бързо и често преценката за възможните последствия се подценява или е занижена.  Ако сте от типа хора „търсачи на силни усещания\" - един празен път е велико изкушение и голяма опасност, предупреди Пламен Димитров - председател на Дружеството на психолозите в България.Българските шофьори оценяват високо своите умения зад волана, но често превишават ограниченията, заслепяват насрещния с дълги светлини и паркират неправилно. Според психолозите - ако често попадаме в рискова ситуация на пътя - това е единствено заради собственото ни поведение зад волана. Пътните експерти обаче отчитат и състоянието на автомобила и инфраструктурата.Заслепяването на насрещно движещи се автомобили заради ненавременно изключване на дългите светлини, паркирането на непозволени за това места, пренебрегването на ограниченията на скоростта рано сутрин и късно вечер са сред най-честите рискови ситуации, с които се сблъскват шофьорите у нас, показва още изследването.Според статистиката за 2018 г. имаме 24 загинали водачи на товарни автомобили и 274 ранени. Какъв е профилът на опасният шофьор през 2019 г. ще стане ясно в началото на юли. ", "date": "2019.06.03", "title": "Девет от десет шофьори се оценяват като дисциплинирани"}
{"url": "http://www.cross.bg/suprygata-mulniya-kushta-1605792.html", "text": "/КРОСС/ Мълния е паднала върху къща в Казанлък. Сигнал за инцидента е получен в 2,30 часа през нощта, съобщи бТВ.Огънят е изгасен, хората, които живеят в нея, не са пострадали.Той и съпругата му Красимира едва успели да си наметнат връхна дреха и излезли навън. Съседите повикали пожарна, пристигнала полиция и спешна помощ. Покривът горял. За нас животът се обърна. Заприличахме на някои клошари. Всичко, което ни даваше някаква надежда, вече не можем да очакваме...\", каза през сълзи мъжът пред „Нова телевизия\". Той и съпругата му са в шок.", "date": "2019.06.03", "title": "Мълния изпепели къща в Казанлък "}
{"url": "http://www.cross.bg/petuk-vreme-chetvurtuk-1605791.html", "text": "/КРОСС/ Още преди седмица    предупредихме, че настъпва един грозен период от петък до петък и наистина това време ще продължи до четвъртък включително. Това каза климатологът  проф. Георги Рачев в ефира на „Здравей, България\".Няма студени и топли фронтове. Над България е сравнително ниско атмосферното налягане със студ във височина, което дава възможност на купесто-дъждовните облаци. Те бяха брутални вчера между Пловдив, Пазарджик и Стара Загора, където нанесоха големи щети. Пострадаха много и Ботевград и Велико Търново. В Пловдив валежите достигнаха над 100 л/кв.м, т.е. в продължение на 6-7 часа се изваля месечната норма за областта, обясни той. До четвъртък е напълно възможно отново да има наводнения, каза още проф. Рачев.Климатологът обясни, че е възможно да се вдигнат нивата на реките в цяла Тракия. Това е голямата опасност, защото в Тракия от петък до днес сутринта на много места валежите са сумарно над 200 л/кв.м. Това са за два дни три пъти месечната норма за валежи. Всичко това се отводнява в Марица. Службите, които са отговорни, е хубаво да го правят денонощно, за да не се окажат хората неподготвени. Отново ще бъдат съсредоточени валежите - за малко време, големи количества,  каза още проф. Рачев.От четвъртък се очаква успокояване на времето. От петък до неделя ще бъде по-топло и спокойно, а следващата седмица се очаква топло и слънчево време в сутрешните часове, а следобед - дъжд. ", "date": "2019.06.03", "title": "Климатологът: Пороите ще продължат, наблюдавайте нивата на реките"}
{"url": "http://www.cross.bg/chereshi-rannite-nyama-1605782.html", "text": "/КРОСС/60 стотинки е изкупната цена за килограм череши от ранните сортове в Кюстендилско, съобщиха производители, които започнаха да прибират реколтата. Обикновено към ранните череши няма голямо търсене и затова цената им е ниска.Първите череши берат производители в района на селата Коняво, Горна и Долна Гращица, каза кметът на Горна Гращица Румен Чучков, който е и председател на Сдружението на селските кметове в Община Кюстендил:\"Изкупуването е на 60 стотинки, но не знам утре дали ще купуваме, или няма да купуваме. Фабриката е в Копиловци. Вчера купуваха. Днес малко беше под въпрос. Утре не се знае дали ще се купува, или няма да се купува. Не е заради дъжда, а понеже ранната череша е дребничка и не може да се обработи\".В района ще бъдат открити над 100 пункта  за изкупуване на череши, като тяхното разположение,  режим на работа, адрес, са регламентирани с наредба и заповед от общините. ", "date": "2019.06.03", "title": "60 стотинки е изкупната цена на ранните череши в Кюстендилско "}
{"url": "http://www.cross.bg/plovdiv-zabelyazano-ekipi-1605784.html", "text": "/КРОСС/ Ситуацията в Пловдив след снощния проливен дъжд постепенно се нормализира. Няма сигнали за бедстващи и пострадали хора.Продължава работата на аварийните екипи. През нощта няма получени сигнали за бедстващи и пострадали хора.Проходими, но все още трудни за преминаване са единствено подлезът на \"Скобелева майка\" и Коматевския възел. Вече се мият улиците и булевардите, по които има наноси, кал и замърсявания, но движението не е спряно. Почистват се и се отводняват и подлезите за пешеходци.Там, където светофарните уредби все още не работят, има дежурни екипи на полицията. На два жп прелеза също се регулира движението.Няма райони в града без електричество или вода. Аварийните екипи продължават отводняването на обществени сгради.Всички закъсали коли в критичните точки са изтеглени на наказателния паркинг на бул. „Найчо Цанов\" и служебния паркинг на сектор „Пътна полиция\" на ул. „Напредък\".Министърът на вътрешните работи Младен Маринов пътува за Пловдив, за да инспектира предприетите действия от екипите на пожарна и полиция и да направи оглед на щетите, нанесени от обилните валежи.На място е и директорът на ГДПБЗН гл. комисар Николай Николов. ", "date": "2019.06.03", "title": "Кризисен щаб отстранява щетите след пороя в Пловдив (СНИМКИ)"}
{"url": "http://www.cross.bg/kurpa-otkritiya-kosmos-1605790.html", "text": "/КРОСС/ Руските космонавти Алексей Овчинин и Олег Кононенко излязоха от Международната космическа станция в открития космос, за да вземат кърпа, прекарала в откритото пространство 10 години.\"Според циклограмата тази операция е планирана за средата (на програмата), но космонавтите, видимо, са решили, че им е по-лесно да я изпълнят сега\", съобщават от \"Роскосмос\".Въпросната кърпа е ползвана за почистване на замърсяванията от скафандрите по време на работа в открития космос. Един от руските космонавти я е оставил преди около 10 години.Кононенко и Овчинин са поставили кърпата в специален контейнер и сега планират да я върнат на Земята, където да я предадат на специалистите за изследвания, отбелязва RT. ", "date": "2019.06.03", "title": "Космонавти прибраха кърпа, прекарала в открития космос 10 години"}
{"url": "http://www.cross.bg/plovdiv-grada-chistota-1605781.html", "text": "/КРОСС/ Двама пловдивчани преплуваха с кану чисто новия подлез на , чиято лента беше прерязана след дълъг ремонт преди 2 месеца.  Двамата се спряха при закъсал автомобил, за да видят могат ли да помогнат с нещо на бедстващите! Случката е от снощи по време на големия порой, който буквално потопи града под вода.Други зевзеци се пробваха да преплуват града при водни условия и се пуснаха по бул. Руски. Облечени в дъждобрани, шегаджийте очевидно не се притесняваха от водните гейзери, образуващи се от преминаващите автомобили.От 20.30 ч. в сградата на ОДМВР - Пловдив се събра извънреден кризисен щаб под ръководството на ст. комисар Ат. Илков. Участват началникът на отдел ОП комисар Венелин Младенов, началникът на сектор Пътна полиция гл. инспектор Димитър Димитров, зам.-кмет по транспорта и обществения ред Златин Велев, кметовете на райони в Пловдив, директори на Общински предприятия \"Чистота\" и \"Градини и паркове\" Иван Стоянов и Стоян Алексиев, н-к отдел \"Обществен ред и управление при кризи\" в община Пловдив.Над 20 патрулни автомобила на ОДМВР - Пловдив са разположени по невралгичните точки  в града. Там има и дежурни екипи на ОП \"Чистота\" и почистващата фирма КМД. Усложнено е състоянието и са затворени за движение подлезите на Скобелева майка и Гладстон, бул. Марица юг под моста на УХТ, бул.Васил Априлов железен мост, Шести септември преди Адата до Макдоналдс, Найчо Цанов, части от бул. Санкт Петербург, бул. Освобождение до военните поделения, Коматевско шосе, участъци от бул. Христо Ботев от Сточна гара до бул. Източен.  ", "date": "2019.06.03", "title": "Двама пловдивчани преплуваха с кану централен градски подлез"}
{"url": "http://www.cross.bg/turnovo-yantra-veliko-1605785.html", "text": "/КРОСС/ С около метър река Янтра във Велико Търново е под критичното си ниво към 6,45ч. тази сутрин, съобщиха от пресцентъра на общината. Водата се е повишила драстично тази нощ заради приливни вълни от балканските й притоци.В три часа сутринта кметът Даниел Панов е свикал група за реакции при бедствия и аварии, а служители на общината, полицията и пожарната, включително и на Гражданска защита са на критичните точки.Чрез телеметричната система на Община Велико Търново и по информация от хората по места, нивата на реките Янтра и Белица се следят на всеки 15 минути. Вече е започнал спад на водата на реката в село Пушево, в Килифарево и в кв. \"Чолаковци.", "date": "2019.06.03", "title": "Река Янтра във Велико Търново вече е под критичното си ниво"}
{"url": "http://www.cross.bg/gerb-partiyata-todorov-1605787.html", "text": "/КРОСС/ Със сигурност ще има промени по места в структурите на ГЕРБ. Това каза Живко Тодоров- кмет на Стара Загора и член на Изпълнителната комисия на ГЕРБ пред NOVA по повод на стрес тестовете, които Бойко Борисов започна в неделя. Трябва да се правят промени в организациите, но не  трябва да има автоматично разпускане на цели организации, защото това не би било правилно.\"Трябва да се извади най-доброто от всеки един регион, да се види кой носи доверието на хората и всъщност той да бъде начело на тези организации, които по някакъв начин са показали по-слаби резултати в тази кампания. След като има слаби  резултати - означава, че има някакви проблеми\", обясни той.Тодоров коментира и оттеглянето на Цветан Цветанов от партията. \"Нормално е да има емоции във всяка една такава раздяла. Тя е трудна и тежка, но в същото време партията трябва да продължи напред и трябва да се развива\", каза Тодоров. Спoред него Цветанов няма да пречи на ГЕРБ. \"ГЕРБ е в неговата кръв и не мисля, че ще тръгне да вреди на партията. Това са нормални човешки взаимоотношения на хора, които са работили заедно, които са се привързали по някакъв начин. Никой не иска да се развалят отношенията, нито пък някой да променя своето вътрешно чувство\", каза той.Премиерът иска тази партия да я има много след него, обяви Тодоров и добави: \"Всеки е до време в политиката и в партията. Нито аз, нито, които да е от старите членове може да каже, че ще бъде вечен. Така че пред ГЕРБ има много дълъг път и затова смятам, че всички тези действия са правилни, за да се направи по-голяма екипност\". Според него Цветан Цветанов няма да се обърне срещу ГЕРБ. \"Не вярвам, че Цветанов ще работи за друга партия. Не вярвам да тръгне и да пречи на това, което той сам е създал. аз съм сигурен, че този човек няма да изневери на каузата, за която е работил. Аз съм сигурен, че премиерът, с този тежък и важен ход, който е направил, гледа в хоризонта напред и гледа да се развива партията и да се отваря за млади и нови хора\", обясни той. ", "date": "2019.06.03", "title": "Живко Тодоров: Необходими са промени в организациите на ГЕРБ по места "}
{"url": "http://www.cross.bg/opozitziyata-protest-prizivite-1605788.html", "text": "/КРОСС/ Десет полицаи и още други трима души бяха ранени в Тирана при протест на опозицията с искане за оставка на премиера социалист Еди Рама, предаде Франс прес, като се позова на албанското министерство на вътрешните работи. Хиляди привърженици на опозицията излязоха в неделя вечер на протест и поискаха нови избори въпреки призивите към диалог, отправени от редица западни държави, отбеляза Асошиейтед прес.Полицията използва сълзотворен газ и водни оръдия, за да разпръсне демонстрантите, които събориха заграждения и се опитаха да стигнат до сградата на парламента, охранявана с десетки полицаи от силите за борба с безредици.Посолството на САЩ осъди проявите на насилие и заяви, че използването на димки срещу полицията е неприемливо и недемократично. Посолството призова организаторите на протестите да спрат насилието и да поведат конструктивен диалог.\"Рама, върви си!\", \"Корумпирано правителство\" и \"Престъпен парламент\" скандираха протестиращите и хвърляха димки и камъни въпреки призивите на организаторите. ", "date": "2019.06.03", "title": "Сблъсъци при протест на опозицията в Тирана "}
{"url": "http://www.cross.bg/google-youtube-yslygi-1605786.html", "text": "/КРОСС/ Претоварени сървъри на Google в източната част на САЩ предизвикаха проблеми за потребителите на Snapchat и YouTube в неделя. Хиляди се оплакаха в социалните медии, че популярните приложения не са достъпни, съобщи АФП.Google призна проблема и обясни, че става въпрос за \"високи нива претоварване на мрежата в източната част на САЩ, засягащи множество услуги в Google Cloud, G Suite и YouTube\".\"Потребителите могат да видят бавно зареждане на резултатите или периодични грешки\", се казва в изявление на компанията и се допълва, че инженерите са завършили първата от двете стъпки за възстановяване на нормалните операции.napchat и YouTube, които са собственост на Google, признаха за проблема в Туитър.Cloud computing е една от най-доходните услуги на Google, но се сблъсква с остра конкуренция от други технологични компании като Amazon и Microsoft.През март най-голямата социална мрежа в света Facebook обвини \"промяна на конфигурацията на сървъра\" за масово прекъсване, засягащо нейните приложения по целия свят. Прекъсването засегна потребителите за най-малко 12 часа в повечето райони на света, като най-сериозно беше положението в Северна Америка и Европа. ", "date": "2019.06.03", "title": "YouTube и SnapChat спряха заради претоварени сървъри на Google"}
{"url": "http://www.cross.bg/skali-vlak-plovdivsko-1605798.html", "text": "/КРОСС/ Влак се удари в скали в Пловдивско. Късно снощи влакът от Варна за София се е ударил в скали в района преди село Стряма.При инцидента има поражения върху по локомотива, но няма пострадали, научи NOVA.С 30 минути закъснение се движат влаковете между Пловдив и Асеновград. жп прелезите продължават да се управляват на ръчен режим след снощния пороен дъжд.Оказана е помощ на 120 деца, намиращи се в дом на културата „Борис Христов\". ", "date": "2019.06.03", "title": "Влак се удари в скали в Пловдивско "}
{"url": "http://www.cross.bg/rezyltat-obshtestvo-izborniya-1605783.html", "text": "/КРОСС/Аз съм много огорчен от изборния резултат. Удоволетворението от това, че съм избран, не може да засенчи огорчението от общия резултат, който е победа на апатията над здравия разум, на автокрацията над демокрацията. От гледна точка на политолога, разбира се, това е победа на ГЕРБ над БСП и останалите партии - това ще каже политолога, който мисли в по-къса перспектива. Това каза в сутрешния блок на БТВ „Тази сутрин\" Иво Христо, избран за евродепутат от БСП. От гледна точка на историята обаче, това е едно морално поражение за България. Аз очаквах ГЕРБ да се срине напълно, тъй като няма нормално общество, което да толерира корупцията, която е осветлена, документирана, показана, заснета с всичките му там асансьори, къщи за гости, с оправданията на уличените лица - никое общество не би толерирало подобна партия, коментира Христов. Оказа се, че българското общество е някаква аномалия и то е склонно да преглътне и това, каза още избраният за евродепутат от БСП. Аз имам определени резерви към изборния резултат - не съм партия, за да го оспоря и не съм съд, за да преценя, но от наблюденията си в страната, от прочита на изборните резултати, не съм убеден, че това е обективен изборен резултат, че това са честни избори, заяви още Иво Христов.", "date": "2019.06.03", "title": "Иво Христов: Огорчен съм от изборния резултат"}
{"url": "http://www.cross.bg/tema-bulgariya-vreme-1605772.html", "text": "/КРОСС/ Тема: Целите на ГЕРБ в новия европарламент. Гост евродепутатът Андрей Новаков.Тема: Как преференциалният вот пренареди листите за европарламента и каква е равносметката от машинното гласуване?Тема: ДПС ще предложи по ниско ДДС за хляба, книгите и лекарствата. Как ще се отрази на джоба ни, пресмятат експертите.Тема: Бури, градушка или слънчево време? Какво ни очаква през юни и идва ли лятото? Прогнозата от синоптиците.Тема: Какво е състоянието на децата, които пострадаха при демонстрационно взривяване на граната в Силистра?Тема: Кой ще замести Цветан Цветанов в ръководството на ГЕРБ?Гост: Менда СтояноваТема: От президентството, към Брюксел.Гост: Иво Христо, избран за евродепутат от БСПТема: Как протече издирването на Стоян Зайков и защо се стигна до самоубийството му?Тема: Защо лекари отказват лечение на ХИВ-позитивни?Тема: На крачка от голямата победа: Четиримата финалисти от „Гласът на България\", в студиото на „Тази сутрин\".Тема: ГЕРБ след Цветанов, ще има ли още промени в редиците на Бойко Борисов? Говори Живко Тодоров от Изпълнителната комисията на партията.Тема: Порои, гръмотевични бури и наводнения. Докога ще продължи опасното време?Тема: След като огънят погълна дома им, ще намери ли подслон 7-членното семейство от Никопол?Тема: \"Пълен абсурд\" с Румен Бахов: Домоуправител дежури пред шахта, за да спят спокойно съкооператорите.Тема: „На твоя страна\": Нов профил на рисковите шофьори в България. Кои са най-опасните ситуации, в които попадаме докато шофираме, и как да проверим доколко рискови сме на пътя?Тема: Възможно ли е да се запалят водата и желязото без кибрит и как се приготвя химически коктейл? ", "date": "2019.06.03", "title": "Теми и гости в сутрешните блокове на телевизиите"}
{"url": "http://www.cross.bg/chasa-sega-monitor-1605778.html", "text": "/КРОСС/ в. 24 часа - Кървава война с кърлежите оставя по 80 ухапани на денв. 24 часа - Блага вест! Средната пенсия мина 200 евро, но само в Софияв. 24 часа - Храната в детските градини да е безплатна, обеща Борисовв. Монитор - 20 бона на ден за полицаи по банскив. Монитор - Правят безплатна храната в забавачкитев. Монитор - Оборудват 26 зали за разпити в чужбинав. Монитор - Амфитеатри и лаборатории в училищните дворовев. 24 часа - Ипотеките рекордно евтини, средното оскъпяване е под 3,3%в. Сега - Партиите вече наддават с обещания за местния вотв. Сега - По 5 млн. лв. годишно потъваш за ремонт на затворитев. Телеграф - Умря основният свидетел от Дома на ужаситев. Телеграф - Швейцария дърпа наши манекенки за €10 000в. Труд - Развод без съдия - мисията възможна по взаимно съгласиев. Труд - Лекари от „Пирогов консултират пациенти виртуално\"в. Труд - Премиерът Бойко Борисов на обиколка в Сливенско: България не е само на жълтите паветав. Труд - Български компании намират пазари във Виетнамв. 24 часа - Арестуваният кмет Ральо Ралев със заплата 1200 лв. живеел в луксозен мезонет 540 кв. мв. 24 часа - Как умря Чората и защо Цацаров оспори присъдата на петимата полицаив. 24 часа - България влиза в чакалнята на еврото до юли 2020 г.в. 24 часа - Държавата няма да връща пари от глоби, наложени по селската програмав. Монитор - Гражданската поскъпва заради скока на обезщетенията за далечни роднинив. Сега -Похарчени на тъмно 20 млн. лева скараха съветници и чиновници в Пловдивв. Сега - Прокуратурата мотае проверката за апартамента на Горановв. Сега - Най-високите заплати у нас са в златния Челопечв. Телеграф - Китайци в Казанлък за селфи с розив. 24 часа -  Професор Атанас Тасев, енергиен експерт: \"На борсата няма манипулации с цената на тока\"в. 24 часа - Вяра Анкова и Николай Андреев, изпълнителни директори на „Нова Броудкастинг Груп\": \"Бизнес решенията в медийната индустрия не са ограничаване на свободата на словотов. Монитор - Доц. Атанас Мангъров, завеждащ детското отделение в Инфекциозна болница - София: След морбили настъпват коклюш заушка и рубеолав. Сега - За да оцелее, Борисов ще продължи да разчиства партиятав. Телеграф - Чл.. хор. професор Васил Николов, археолог в НАИМ:  В селището Слатина е имало апартаменти луксв. Труд - Димитър Дъбов, член на НС на БСП пред „Труд\": В БСП няма вътрешна опозиция, а остро несъгласие със стила на работа на председателката ив. 24 часа - Високи заплати има и в малките общини, но само от големи фирмив. Монитор - Защо се скъпим за полицая на плажав. Сега - ГЕРБ удобно се намести на гърба на мълчаливото мнозинствов. Сега - Висшето образование е на прага на нова реформав. Телеграф - BTV цензурира Пеевскив. Труд - Идеално време за овладяване на телевизиитев. Труд - Две оставки, но не с една цел        ", "date": "2019.06.03", "title": "Преглед на вестниците "}
{"url": "http://www.cross.bg/grada-navodneni-metur-1605775.html", "text": "КРОСС/  Средно около 69 литра на квадратен метър дъжд с гръмотевици се изсипаха над Пловдив. Пороят беше придружен на места с градушка. Два дни след петъчното заливане на булеварди, градът отново е под вода. Трафикът е силно затруднен. Ниските точки на града са като Венеция, на места водата достигна до половин метър. Наводнени са МОЛ-овете в града и четири от болниците. Такситата  временно спряха да приемат поръчки.Частично затворени за движение часове наред останаха  възлови булеварди  в централната част на града и районите. Подлезите са наводнени. Има много закъсали коли, паднали клони. Пожарната и Спешна помощ реагират на многобройните сигнали. По данни на МВР на телефон 112 са постъпили над 700 сигнала за наводнени мазета, приземни етажи, пътни участъци и закъсали автомобили.По адреси са и екипите на \"Чистота\" и общинското предприятие за организация и контрол на транспорта. Има проблеми с електрозахранването. Аварийните групи на EVN работят по многобройни прекъсвания на тока на адреси в целия град. Големи технически аварии, които да налагат трайно изключване на тока засега няма. На този етап няма и данни за пострадали хора.Създаден е Кризисен щаб. На територията на града работят всички екипи от пловдивските служби на \"Пожарна безопасност и защита на населението\" и от Карлово и Стамболийски. В тяхна помощ са и по 2 автомобила от София и Кърджали с общо 10 помпи.Във Велико Търново и Плевен също имаше порой. В плeвенското село Рибен са наводнени улиците и земеделските градини, сигнализират зрители на bTV. Пороят предизвика транспортен хаос на АМ \"Тракия\".Интензивен дъжд се изсипа и в Еленския Балкан. Наводнени са приземните етажи на няколко къщи в ниската част на село Константин. Бедстващи хора или животни. Пожарната отводнява засегнатите райони.Валежът във Великотърновско продължава. Кметът Даниел Панов е назначил денонощен мониторинг на реките Янтра и Белица. Засега нивата са под критичните стойности. Локални наводнения са възможни заради наносите в реките.Снимка Plovdiv24", "date": "2019.06.03", "title": "Бури и порои в цялата страна, 70 литра на кв. метър удавиха Пловдив"}
{"url": "http://www.cross.bg/izbori-specheli-atina-1605777.html", "text": "/КРОСС/  Приключиха местните избори в Гърция. Анализаторите очакват, че консервативната десница ще спечели столицата Атина, втория по големина град Солун и областта Атика, съобщават Франс прес и БГНЕС. Причината за тази голяма победа се корени в тежките икономически реформи, които извърши правителството на Алексис Ципрас. Те имаха дисциплиниращ ефект и бяха изключително непопулярни сред населението.\"Нова демокрация\" се надява да повтори на общинските избори своя успех от миналата седмица, когато спечели евроизборите с 9% преднина пред СИРИЗА на премиера Алексис Ципрас. Този неочаквано слаб резултат го накара да обяви провеждането на предсрочни парламентарни избори, които трябва да се състоят на 7 юли, три месеца преди редовните избори.„Надеждата се завърна. Това е отмъщение срещу популизма на Ципрас\", написа водещият опозиционен вестник „То Вима\".Ципрас призова гласоподавателите да изберат прогресивните кандидати, след като гласува в работническия квартал на Атина \"Кипсели\".Костас Бакоянис, бивш областен управител, се очаква да спечели кметския стол в Атина от левицата. На първия тур той получи 42% срещу 25% за неговия опонент от СИРИЗА Насос Илиопулос. „Атина днес не просто сменя своя кмет, градът сменя епохата\", прогнозира Бакоянис, след като гласува.Костас Бакоянис е член на най-влиятелната гръцка политическа династия Венизелос-Мицотакис от Крит. Неговият дядо е любимият министър-председател на гърците Константинос Мицотакис /1990-1993 г./. Майка му е Дора Бакояни /2006-2009 г./ бивш външен министър и кмет на Атина /2003-2006 г./. Чичо му е Кириакос Мицотакис, който в момента е лидер на „Нова демокрация\" и най-вероятно следващият министър-председател на страната.В провинция Атика, която включва столицата, консерваторът Йоргос Патулис е на път също да спечели. На първия тур той победи кандидата на СИРИЗА Рена Дуру с 37,6% срещу 19,7%.Във втория по големина Солунски регион консерваторът Апостолос Дзидзикостас вече победи на първи тур с 62% от вота.В Гърция се проведе вторият тур на местните избори. Гърците трябва да изберат кметове на 229 общини и префекти на 7 региона. На първия тур вече бяха избрани кметове на 107 общини в цялата страна и префекти на шест региона - Централна Македония, Западна Македония, Тесалия, Епир, Южни Егейски острови и Крит. На Крит победи досегашният губернатор на острова Ставрос Арнаутакис от СИРИЗА. В останалите пет региона победа удържаха представителите на опозиционната „Нова демокрация\". ", "date": "2019.06.03", "title": "Десницата води след местните избори в Гърция"}
{"url": "http://www.cross.bg/bivsh-zhyrnalist-direktor-1605773.html", "text": "/КРОСС/ Емил Караниколов, министър на икономиката, бивш изпълнителен директор на Агенцията за приватизация и следприватизационен контролПетър Пунчев, журналист, съосновател и бивш директор на радио „FM+\"Цонко Цонев, бивш кмет на КаварнаДжуни Александрова, актрисаЕвгени Иванов-Пушката, бивш волейболен националЗвездомир Керемидчиев-Звезди, музикант от \"Ахат\"Киряк Цонев, дипломат, писател, преводачМилица Гладнишка, актриса и певицаНайо Тицин, журналистТеодора, фолкпевицаФилип Боков, бивш посланик на България в Словения, бивш депутатЯвор Янакиев, световен шампион по борба  ", "date": "2019.06.03", "title": "Рождениците на 03 юни"}
{"url": "http://www.cross.bg/valezhi-raiioni-zapadna-1605776.html", "text": "/КРОСС/  През нощта и в понеделник ще се развива купеста и купесто-дъждовна облачност и на много места, главно в Западна и Централна България, ще има валежи и гръмотевични бури, с временно усилване на вятъра. Остава повишена вероятността за локални интензивни явления и градушки.Жълт код е обявен за 9 области в Западна и Централна България. Предупреждението е за областите Видин, Монтана, Враца, Плевен, Ловеч, Пловдив, Пазарджик, София-област и София-град. В тези райони се очакват още валежи, придружени и с гръмотевици. В източните райони ще е почти без валежи. Там ще има и повече слънчеви часове, ще духа слаб юг-югоизточен вятър, а температурите ще са по-високи.  ", "date": "2019.06.03", "title": "Код жълто за порои в 9 области в страната"}
{"url": "http://www.cross.bg/test-razlichni-technosti-1605779.html", "text": "/КРОСС/ Инженери от университета на Синсинати са разработили нов и изключително опростен тест за измерване на стресовите хормони в различни телесни течности, съобщава сайтът Медгаджет.Стресът често е наричан \"тихият убиец\" заради недоловимите и загадъчни ефекти върху човешкото физическо и психическо здраве. Разработеният от американските специалисти тест лесно отчита обичайните стресови хормони в пот, кръв, урина и слюнка, използвайки ултравиолетова светлина. Стресовите биомаркери се откриват във всяка от тези течности, макар и в различни количества.Учените се надяват да претворят идеята си в опростено устройство, с помощта на което хората ще могат да следят здравето си в домашни условия.\"Този тест не предоставя цялата необходима информация, но благодарение на него човек може да разбере дали се налага да посети специалист. Тестът отчита едновременно повече от един биомаркери. Това, което го прави уникален е, че е приложим към различни телесни течности\", обяснява Андрю Стекъл от изследователския екип. ", "date": "2019.06.03", "title": "Специалисти създадоха тест за отчитане на стреса "}
{"url": "http://www.cross.bg/chasa-provede-sofiyaot-1605774.html", "text": "/КРОСС/ София.От 11.00 часа министърът на околната среда и водите Нено Димов ще открие годишното събитие на Националният доверителен екофонд към МОСВ, на което НДЕФ ще представи отчет за дейностите за предходната година. Събитието ще се проведе в зала „Европа\" в сградата на МОСВ на бул. „Мария Луиза\" 22. На събитието ще бъдат връчени и традиционните годишни награди за природозащита на името на Мими Праматарова.***София.От 11.00 часа председателят на СДС Румен Христов, избраният за евродепутат Александър Йорданов, главният секретар на СДС Илия Лазаров и членът на НС на СДС Владимир Кисьов ще дадат пресконференция във връзка с приключилите евроизбори в централата на партията на ул. „Раковски\" 134.***София.От 10.00 часа в аулата на ВМА ще се проведе Национална кръгла маса на тема „Усъвършенстване на грижите за здравето и развитието на децата в детските ясли\". Организатори на форума са Българската асоциация на професионалистите по здравни грижи (БАПЗГ), Националният център по обществено здраве и анализи (НЦОЗА) и директори на детски ясли от град София.***София.От 11.00 часа в конгресен център „Европа\" в сградата на КНСБ ще се проведе дискусия на тема „За устойчиво развитие на ВиК сектора и достойни работни заплати на работниците и служителите\". Участие в нея ще вземат президентът на КНСБ Пламен Димитров, зам.-министърът на регионалното развитие Николай Нанков, председателят на КЕВР Иван Иванов, председателят на браншовия синдикат „Водоснабдител\" Треперушка Младенова, представители на Съюза на ВиК операторите в България и на Българската асоциация на водите.***София.От 11.00 часа в зала „А\" на Българската търговско-промишлена палата ще се проведе пресконференция във връзка със старта на Осмото издание на Балканския международен винен конкурс и фестивал. В нея ще вземата участие председателят на УС на БТПП Цветан Симеонов, с Галина Нифору, директор на Балканския международен винен конкурс и фестивал, Красимир Коев, изпълнителен директор на Изпълнителната агенция по лозята и виното, и Николай Колев, директор на Sofia Restaurant Week.***София.От 11.00 часа в Института по катализ на БАН ще се проведе Ден на отворените врати, в който Института ще представят последните си разработки и реализирани до този момент катализатори, както и лаборатории и научна инфраструктура. Инициативата е част от тържественото отбелязване на 150-годишнината от основаването на Българската академия на науките.***София.От 11.00 часа в Националния пресклуб на БТА ще се проведе пресконференция на одобрени заявители по схемите „Училищен плод\" и „Училищно мляко\" за проблемите при прилагане на схемите и конкретните си искания.***София.Ор 13.00 до 15.00 часа в АГ болница „Майчин дом\" ще се проведат безплатни прегледи на жени със симптоми на неволно изпускане на урина.***София.От 13.30 часа в сградата на КЕВР ще се проведе обществено обсъждане на проект на Наредба за изменение и допълнение на Наредба № 1 от 14.03.2017 г. за регулиране на цените на електрическата енергия***София.От 14.00 часа в Зала 13 на Факултета по журналистика и масова комуникация на Софийския университет „Св. Климент Охридски\" млади журналисти от ФЖМК ще представят успешни научни проекти, финансирани от Фонд „Научни изследвания\".***София.От 16.00 часа в залата на Българския културен център на ул. „Веслец\" №13 ще се проведе събитие за връчване на наградите в Националния конкурс „Ще ти разкажа приказка\".***София.От 17.00 часа в централно фоайе на Ректората на Софийски университет „Св. Климент Охридски\" ще се състои церемонията по награждаване на победителите от международния конкурс по програмиране CodeIT 2018/2019, който се провежда под патронажа на Президента на Република България Румен Радев.***София.От 19.00 часа в Литературен клуб „Перото\" студенти от II курс „Книгоиздаване\" във Факултета по журналистика и масова комуникация към СУ „Св. Климент Охридски\" ще представят своята книга „Отвъд преградите\".***София.От 19.00 часа в Кино Култура ще се проведе събитието „Героите говорят\", организирано от платформата за доброволчество TimeHeroes.org.***Благоевград.От 12.00 часа в зала 5 в сградата на общинската администрация ще се проведе пресконференция във връзка с второто издание на „Jumaya Stage Festival\".***Бургас.От 18.00 часа в зала „Петя Дубарова\" в Културен център „Морско казино\" ще се проведе творческа вечер, посветена на писателя и почетен гражданин на Бургас Любен Петков.***Велико Търново.От 11.00 часа в Регионалния пресклуб на БТА ще се състои пресконференция на Община Горна Оряховица за програмата и проявите в рамките на празника на Горнооряховския суджук.***Велико Търново.От 12.00 часа в читалище „Надежда 1869\" ще се състои церемонията по награждаване на победителите в литературния конкурс „Детство мое вълшебно\".***Видин.От 13.30 часа кметът на Община Видин Огнян Ценков ще открие информационна кампания на МТСП „Промяната е в нашите ръце\" за повишаване на информираността на гражданите, във връзка с новата Стратегия за активен живот на възрастните хора. На събитието ще присъства и заместник-министърът на труда и социалната политика Султанка Петрова.***Добрич.В Регионална библиотека „Дора Габе\" ще бъде представена изложба на библиотечни документи „Видни добруджанци с принос в културата и изкуството на Добруджа\" - Тодор Добруджански, Анастас Петров, Атанас Попов.***Плевен.От 12.30 часа в Регионалния пресклуб на БТА ще се проведе пресконференция на заместник председателя на Движение „България на гражданите\" Найден Зеленогорски.***Плевен.От 19.00 часа в читалище ,,Съгласие\" ще се състои концерта- спектакъл ,,Чудото\" с участието на възпитаниците на балетната школа и вокална група ,,Арлекино\".***Пловдив.От 09.00 часа в зала 1 на Окръжния съд ще се проведе заседание по делото срещу бившия кмет на Куклен Костадин П. за взимане на подкуп във връзка с обществена поръчка.***Пловдив.От 09.00 часа в зала 1 на Апелативния съд ще се проведе заседание по делото, образувано по протест на Окръжна прокуратура - Пазарджик срещу оправдателна присъда на М.В. / на 62 г./, който е подсъдим по дело за държане и разпространение на наркотици. Пазарджишкият окръжен съд го е оправдал по обвинение за разпространение на наркотици.***Пловдив.От 09.30 часа в зала 2 на Окръжния съд ще се проведе заседание по делото срещу Халина М.-П., обвинена, че като управител на „Тракия-РМ\" ЕООД със седалище в гр. Пловдив, е избегнала установяването и плащането на данъчни задължения по ЗДДС в особено големи размери.***Пловдив.От 10.30 часа на ул. „Поручик Въльо Стефов\", до блок 1114, в район „Южен\" ще бъде открита нова детска площадка.***Пловдив.От 13.30 часа в зала 12 на Районния съд ще се проведе заседание по делото срещу адвокатът Владимир Елдъров, обвинен в уреждане на застрахователни обезщетения за неимуществени вреди на пострадали от ПТП по съдебен и административен ред.***Пловдив.От 13.30 часа в зала 1 на Апелативния съд ще се проведе заседание по делото, образувано по протест на Окръжна прокуратура - Хасково и жалби на подсъдимите срещу присъда на Окръжен съд - Хасково, с която подсъдимия Н. Н. е признат за виновен в това, че с товарен автомобил е осъществил контрабанда на 103 килограма хероин през ГКПП „Капитан Андреево\".***Пловдив.От 14.00 часа в клуба на ВМРО ще се състои брифинг с участието на новоизбрания член на ЕП Андрей Слабаков.***Симитли. От 17.00 часа в храм „Рождество Богородично\" ще бъде отслужена Вечерня, а след това ще се проведе награждаване на отличените ученици, взели участие в конкурса „Моята църква\".***Сливен.От 09.30 часа общинските съветници от ПП ГЕРБ Десислава Илиева и Здравко Костадинов ще проведат срещи с жители в офиса на партията на ул. „ЦарОсвободител\" № 17.***Смолян.От 11.00 часа областният управител на Смолян Недялко Славов, заместник-кметът на Смолян Марин Захариев и президентът на Атлантически клуб в България д-р Соломон Паси ще открият Шестото международно лятно училище на НАТО.***Стара Загора.От 10.00 часа в детския отдел на библиотека „Родина\" ще се проведе творческо ателие на тема „Какво не знаем за...\": „Слънчевата система\".***Стара Загора.От 11.00 часа в парк „Пети октомври\" ще се проведе събитието „Джаз за деца\", част от съпътстващата програма на „Джаз форум Стара Загора\".***Стара Загора.От 11.30 часа в сградата на Старозагорска света митрополия ще се състои тържествено заседание на Епархийския съвет. ", "date": "2019.06.03", "title": "Предстоящи събития на 03 юни "}
{"url": "http://www.cross.bg/bykvi-parizh-azbyka-1605780.html", "text": "/КРОСС/ Български букви като арт инсталации на открито се появиха в сърцето на Париж в първия ден на юни и ще останат там до края на септември т.г. Инициативата е на Българския културен институт в Париж. На едно от най-посещаваните за разходка, развлечение и спорт места във френската столица - кейовете на Сена, до Моста на Инвалидите на левия бряг на реката, жителите и гостите на града ще имат възможност да научат повече за кирилицата, както и да четат българска поезия.Проектът „Българските букви\" представя 7 букви от нашата азбука без графичен еквивалент в латинската и гръцката азбука - Б, Ж, З, Ц, Ч, Щ, Ъ. Изработени като оригинални пейки, те бяха поставени за първи път през лятото на 2018 г. в София от фондация „Прочети София\" под името „Скритите букви\". Към всяка пейка са приложени стихове на български и френски на съвременни български поети.Кратък текст запознава читателите и с най-важното за кирилицата - третата официална азбука в Европейския съюз след латиницата и гръцката азбука, която се използва от повече от 300 милиона души в над 10 държави.„Българските букви\" ще гостуват в парижката градска среда през целия летен сезон. Годишно по кея преминават над 2,5 милиона души. Очаква се българските букви и поезия да бъдат видени от около 600 000 жители и гости на един от най-посещаваните градове в света. От 1991 г. двата кея на Сена са вписани сред обектите на световното наследство на ЮНЕСКО.Проектът „Българските букви\" е адаптация на инициатива „Скритите букви\" на фондация „Прочети София\" с екип Тодора Радева (директор, идея и изпълнение), художника Кирил Златков, архитектите Анета Василева и Иван Иванов.В Париж проектът се реализира по инициатива на Десислава Бинева, директор на българския културен институт в Париж и под патронажа на Посолството на Република България във Франция в рамките на честването на 140 години от установяване на дипломатически отношения между България и Франция. Париж кирилица арт инсталация български буквиСнимки: Български културен институт ", "date": "2019.06.03", "title": "Пейки с формата на букви от кирилицата радват Париж (СНИМКИ) "}
{"url": "http://www.cross.bg/meriloto-za-intelekta-1605769.html", "text": "/КРОСС/ Мерилото за интелекта е умението да се променяш.Алберт Айнщайн", "date": "2019.06.03", "title": "Мерилото за интелекта..."}
{"url": "http://www.cross.bg/bili-lykilian-vreme-1605770.html", "text": "/КРОСС/ Св. мъченик Лукилиан до старост бил идолски жрец. Но Господ Бог, Който на всички предлага спасение, му дал да разбере истината. Той разбрал пустота на идолите, на които служил толкова много години и повярвал в Христа. Вече в преклонни години се възродил за нов живот чрез благодатта на Господа Иисуса Христа и приел свето кръщение. От цялата се душа и с всички мисли той се предал на християнското учение. Изпълнил се с пламенна любов към Господа и без страх проповядвал на елини и юдеи за възкръсналия Христос. Това било в град Никодимия, когато езичниците жестоко гонели християните. Лукилиан бил обвинен пред държавната власт, че с проповедта си подкопава устоите на държавата и се явява като развартител на народа. Жестоко изтезавали стареца и след това го затворили в тъмница.По същото време там били затворени четири момци: Клавдий, Ипатий, Павел и Дионисий, обвинени, че изповядват вярата Христова. Те се зарадвали, като видели Лукилиан. Всички заедно прекарвали дните и нощите в беседи за Бога и в пламенна молитва, като се готвели за свещено мъченичество.След известно време те били изправени на съд и тук проявили непоколебимост в християнските си убеждения и твърдост във вярата. Те били предадени на нови изтезания, но Господ по чудесен начин показал Своята сила и благодат. По-късно те били изпратени във Византион, където били осъдени на смърт: четирите момци били убити с меч, а светият старец Лукилиан бил разпнат на кръст.Към лика на тези свети мъченици се причислява и девойката Павла. Сираче от детинство, тя се посветила на служба на бедните и страдащите: извършвала милосърдни дела, посещавала тъмници, утешавала с помощта си измъчваните християни и превързвала техните рани. По такъв начин тя служила и на св. Лукилиан и другарите му, и присъствала при техните страдания, като в сърцето си молела Бога да подкрепи Своите служители. Тя отишла подир тях в гр. Византион и след мъченическата им смърт погребала телата им. По-късно свети Павла се върнала в Никодимия, гдето продължавала - както и по-рано - да служи на Господа с милосърдни дела в лицето на по-малките Негови братя.Скоро езическите власти узнали за нейната дейност в духа на християнското учение и управителят я подложил на страшни изтезания. Ангел Божий я подкрепял във време на мъченията и Божията благодат поддържала несломим духа на девойката при нейните страдания. Най-после тя била отправена във Византион, където била посечена с меч. ", "date": "2019.06.03", "title": "Св. мчк. Лукилиан. Св. Маркелин. Преп. Атанасий Чудотворец"}
{"url": "http://www.cross.bg/yuni-v-istoriyata-1605771.html", "text": "/КРОСС/ Римският узурпатор Непоциан, от Константиновата династия, се провъзгласява за римски император и влиза в Рим начело на тълпа гладиатори.1098 г. - Първи кръстоносен поход: Кръстоносците превземат Антиохия след 8-месечна обсада.1862 г. - Избухват сражения между сърби и турци в Белград; Първа българска легия на Георги Сава Раковски се намесва в конфликта.1889 г. - В Канада е завършена железопътната връзка между Източния и Западния бряг.1918 г. - Третяковската галерия e обявена за държавна с декрет на Ленин.1927 г. - Дейци на ВМРО взривяват жп линията Скопие - Велес.1933 г. - Параходът на СССР Челюскин, под названието \"Лена\", извършва първото си плаване.Връх Аннапурна1934 г. - Изобретателят на инсулина - канадецът Фредерик Бантинг, е удостовен с благородническа титла.1943 г. - Втората световна война: Цар Борис III се среща с Адолф Хитлер в Бергхоф (Берлин) - обсъдено е положението в Гърция и е оказан натиск върху Царство България да завземе цяла Егейска Македония със Солун и Моравската долина.1950 г. - За първи път е осъществено изкачване на осемхилядник - връх Анапурна - от френски алпинисти.1959 г. - Сингапур става независима от Великобритания държава.1989 г. - Китайското правителство изпраща военни части, за да потуши протестите на площад Тянанмън.2006 г. - Черна гора официално обявява независимост, с което слага край на конфедерацията Сърбия и Черна гора.  ", "date": "2019.06.03", "title": "03 юни в историята"}
