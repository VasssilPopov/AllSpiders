{"url": "http://www.cross.bg/serdika-raiiona-administratziya-1615259.html", "text": "/КРОСС/ Реших да се кандидатирам, след като проведох много разговори с хора от различните квартали в района. Те ме убедиха, че е необходимо да приложа целият си опит - теоретичен и професионален и придобитите познанията, за да променя дейността на районната администрация, а от там и облика и градската среда на „Сердика\". Да покажем,че районната администрация може да служи и работи в полза на хората и бизнеса от района.Убеден съм, че всички работещи в местната администрация са длъжни да са подготвени и да участват активно в подобряването облика на столицата и на качеството на живот в нея.Разбира се, че е предизвикателство. Гласуваното ми доверие ме задължава да го оправдая. Да убедя жителите на „Сердика\", че ако ме изберат, ще бъда кмет на всички хора от района без значение на пол, религия и партийна принадлежност.О, много неща трябва да се променят. Има проблеми наслоени през годините, които са отговорност на районната администрация, но има и такива, които трябва да се решат с активната намеса на централната администрация на Столична община и кмета на София.Трябва да се осигури добър пешеходен достъп във всичките квартали на района, изграждане на навеси на всички спирки на градския транспорт, осигуряване на редовен и достатъчен транспорт, особено от кварталите „Бенковски\", „Малашевци\" и „Орландовци\" до централната част на града. Необходимо е възстановяване на пешеходния подлез на бул.\"Мария Луиза\" и ул. „Опълченска\". Това е крайно належащо, за да се опази живота и здравето на огромния брой пресичащи граждани. Сред тях има хора от всички възрастови групи, защото наблизо се намират много административни сгради и здравни заведения. И не на последно място - задължително е извеждането на тежкия товарен транспорт от кварталите „Бенковски\", „Малашевци\" и „Орландовци\". Това може да се осъществи чрез пускането в експлоатация на пътна връзка със Северната тангента и НПЗ„Военна рампа\". И най-важното - да не се допусне разполагането на RDF-инсталацията на територията на ТЕЦ„София\".Приеха решението ми и заявиха, че ме подкрепят. Ясно си дават сметка, че това означава по-малко време заедно. Познават ме и знаят как приемам всяко начинание, с което се заемам. Знаят, че отдавам цялата си енергия и време на работата, с която съм се захванал.Интересите са ми свързани със спорта и активния начин на живот. Интересувам се от новостите в строителството - изграждане на пасивни къщи и пестене на природни ресурси. Интересувам се от новите технологии при ремонт и поддръжка на пътища. Обичам да ходя на риболов с приятели. Разбира се, ако жителите на район „Сердика\" ме изберат за кмет, знам, че свободното ми време ще бъде ограничено.Да участват активно при поставянето, анализирането и решаването на проблеми, които са свързани с тяхната сигурност, среда за живот, пешеходен и транспортен достъп, образование, здравеопазване, зони за активен живот и спорт. От съвместните ни усилия и активност зависи как ще си подредим района. Да го направим привлекателен и уютен за нас, нашите деца и гости. ", "date": "2019.10.11", "title": "Янко Янков: Ще променя облика и градската среда в „Сердика“"}
{"url": "http://www.cross.bg/pytin-granitzi-ashhabad-1615262.html", "text": "/КРОСС/ Руският президент Владимир Путин вярва, че след поражението в Сирия много джихадисти ще се предислоцират в други региони, където искат да създадат опорни точки – те могат да се появят на Балканите, в Югоизточна Азия и на южните граници на Общността на независимите държави (ОНД).„След като бяха победени в Сирия, много бойци ще се предислоцират в други региони, където се стремят да създадат нови опорни точки – на Балканите, в Югоизточна Азия и, разбира се, за наше съжаление, по южните граници на ОНД,“ каза Путин на заседание на Съвета на държавните ръководители от Общността на независимите държави. На уебсайта на Кремъл беше публикувано изявлението му.ОНД прие програма за сътрудничество в борбата срещу тероризма и екстремизма за следващите три години.Церемонията по подписването се проведе в петък в Ашхабад след заседание на Съвета на държавните ръководители на страните от ОНД.Путин също така коментира предстоящите мащабни учения на САЩ и НАТО в Европа и каза, че Русия ще реагира „спокойно“ на тях.На срещата в Ашхабад руският лидер отбеляза, че ще обсъжда възможни действия с колегите си. Путин отбеляза, че страната му също е провеждала големи учения, но това се е случвало далеч от границите на НАТО.„Ние специално провеждаме такива неща в дълбочина в Руската федерация, у нас участваха <…> 128 хиляди души. Следователно, ние не приветстваме опити за ескалация по нашите граници. Вярваме, че това е вредно, но ще реагираме спокойно“, каза президентът.На срещата на върха на държавните ръководители от ОНД, която се провежда в Ашхабад, Путин отбеляза, че ще обсъжда възможни действия с колегите си.„Ще се консултираме с вас как да постъпим“, каза руският президент.", "date": "2019.10.11", "title": "Путин: Терористите търсят опорни точки на Балканите и в Азия"}
{"url": "http://www.cross.bg/novi-po-shtastlivi-samo-1615225.html", "text": "/КРОСС/ Случвало ли ви се е да се върнете от екскурзия и да сте толкова въодушевени от преживяното, че веднага да започнете да планувате следващата? Причината за това е, че всяко едно пътуване – независимо дали на близка или далечна дестинация, ни прави по-щастливи и действа положително на нашата психика.Според изследване, поръчано от , понякога подобно бягство от реалността повишава нивото на ендорфина много повече в сравнение със приятни събития от живота ни като сватба или раждането на дете.Независимо от това дали разполагате с пари или не, вие трябва по-често да пътувате. Разходките из красивите кътчета на България или опознаването на нови места и култури в чужбина, ще ви помогне да се справите със стреса и да държите надалеч негативните емоции. Трябват ви само малко средства, хубава раница, както и удобни обувки и дрехи.Интересен е фактът, че 49% от анкетираните са посочили, че са се почувствали много по-щастливи, отивайки на конкретна почивка, отколкото на сватбения си ден.Почти половината от интервюираните са заявили, че ходенето на среща им предизвиква доста емоции, но не толкова, колкото пътешестването. 45% са категорични, че по време на своя годеж не са били толкова превъзбудени и щастливи, отколкото когато пътуват.Оказва се още, че хората, които търсят нови преживявания чрез пътуването, не са големи материалисти. 70% от анкетираните смятат, че обикалянето из непознати места им доставя по-голямо удоволствие от пазаруването и притежаването на нови предмети.Друго важно нещо, което бива установено в края на изследването, е това, че хората са готови да пожертват комфорта си за сметка на новите пътешествия. Факт е, че някои са готови да пътуват с автобус на хиляди километри, само и само за да зърнат египетските пирамиди, например. 56% от участниците са отговорили, че предпочитат да останат без нови дрехи или технологии, но да отидат на почивка. 48% от тях са готови да отложат ремонти и някои подобрения в дома, за да посетят местата, за които мечтаят.Много хора обичат да четат отзивите за хотелите. Според статистиката, 6 от 10 респондента повишават настроението си, четейки коментари за хотела, който са си запазили за бъдещото пътуване.Ако четейки този текст ви се прииска да разгледате офертите за почивки или хванете гората за кратка разходка с любимите хора, то вие със сигурност сте една идея по-щастливи.", "date": "2019.10.11", "title": "Чувствате се нещастни – пътувайте!"}
{"url": "http://www.cross.bg/ivancheva-petrova-dyulgerov-1615264.html", "text": "/КРОСС/ Апелативният специализиран наказателен съд не уважи искането на подсъдимите Десислава Иванчева, Биляна Петрова и Петко Дюлгеров да им бъде изменена мярката от „домашен арест“ в по-лека.Мотивът на апелативните съдии за това решение е, че осъдените за поискан, но неполучен подкуп на първа инстанция, могат да се укрият или да извършат ново престъпление.Решението е окончателно и не подлежи на обжалване.Следващото заседание по делото е на 20 ноември.", "date": "2019.10.11", "title": "Иванчева, Петрова и Дюлгеров остават под домашен арест"}
{"url": "http://www.cross.bg/novi-sofiya-predstaviteli-1615267.html", "text": "/КРОСС/ Международният автомобилен салон София 2019 отвори врати. В рамките на 10 дни столицата ни ще бъде дом на най-доброто, което автомобилната индустрия може да покаже тази година и всички водещи производители, събрани под покрива на Интер Експо Център в София. Изложението се организира от Асоциацията на автомобилните производители и техните оторизирани представители в България и е едно от 12-те изложения в света, включени в официалния календар на „Международната организация на автомобилните производители” (OICA), наред с автосалоните в Париж, Франкфурт, Женева, Детройт и Токио.На откриването присъства министърът на транспорта, информационните технологии и съобщенията Росен Желязков, министърът на младежта и спорта Красен Кралев, заместник-председателят на Комисията по транспорт, информационни технологии и съобщения към НС Станислав Иванов, народни представители, ръководители на дипломатически мисии и търговски представителства, президентът Росен Плевнелиев, заместник-министрите на икономиката и на транспорта – Лъчезар Борисов и Ангел Попов, Анджела Тотева – зам.-председател на ДА \"Безопасност на движението по пътищата\", ръководители на държавни и изпълнителни агенции и др.„Днес отваряме вратите на 24-то изложение. Това няма да е витрина, това ще са отворени врати на автомобилния свят“, каза председателят на Асоциацията на автомобилните производители и техните оторизирани представители в България Александър Миланов. „Ще видим представители на автомобилната индустрия от страни, като Германия, Франция, Испания, Италия, Румъния, Индия, Китай, Швеция, Южна Корея, САЩ..., всички са тук. Пожелавам на изложителите успех, а на нашите гости - да изпитат незабравими моменти, да си тръгнат от тук с много емоции, много информация, много мечти и нови автомобили“, каза още Александър Миланов.Министърът на транспорта Росен Желязков заяви, че посоката на развитие на автомобилната индустрия се вижда по експонатите, но едно е ясно – утрешният автомобил няма да е като вчерашния. Автомобилите ще стават все по-смарт, ще общуват един с друг, ще общуват с инфраструктурата, ще общуват с водача, ако има такъв в автомобила. Нови технологии ще помогнат автомобилите да стават все по-достъпни. „Ангажиментът на правителството е – все повече нови автомобили да са в обръщение, все повече нови автомобили да се купуват, да стават все по-достъпни. Това става с инструменти - фискални и други. Новият автомобил е не само по-екосъобразен, но и по-безопасен, а това наистина е целенасочена политика“, подчерта министър Желязков.„Международният автомобилен салон София 2019” ще се проведе от 12-ти до 20-ти октомври. Участват над 75 фирми-изложители, които представят повече от 250 експоната, от които 14 нови модела мотоциклети. Повече от 70 технологични новости и автомобилни премиери очакват посетителите на 24-то издание на автомобилния салон в София: 16 нови модела, 13 фейслифта и 18 нови модификации. Впечатляващ ще бъде и броят на автомобилите с алтернативно задвижване – 13 електрически, 5 plug-in хибрида, 17 меки хибрида и 4 с двигатели на метан.През делничните дни залите ще бъдат отворени от 10:30 до 19:30 часа, а в събота и неделя работното време е удължено – от 10:00 до 20:00 часа. Билетите за възрастни са с цена 10 лева през делничните дни и 12 лв. през уикенда. След 17:00 часа цената е 8 лева. За деца между 8 и 16-годишна възраст, билетите съответно са 6 лева и 4 лева. ", "date": "2019.10.11", "title": "Над 250 модела гледаме на Автомобилен салон София 2019 "}
{"url": "http://www.cross.bg/kyrs-dokymenti-stydent-1615261.html", "text": "/КРОСС/ 2500 лева (10 месеца по 250 лева) за учебната 2019/2020 г. очакват един студент от Техническия университет, факултет „Компютърни системи и управление“. Основни критерии са академичният успех и постиженията в конкурси и състезания.За целта кандидатите трябва да подадат следните документи:- уверение от университета, че е студент първи курс и е бил приет с бал от кандидатстудентските изпити минимум 29 (включително);- уверение от университета, че кандидатът е студент втори или трети курс с вписан успех от предходната учебна година над 5.00 включително.По желание кандидатите могат да изпратят кратко видео. Формуляр за кандидатстване може да се изтегли от сайта bcause.bg. Документите се подават по електронен път на office@bcause.bgСлед подбора по документи с избраните финалисти ще се проведе интервю, за да се определи кой ще е получателят на стипендията.", "date": "2019.10.11", "title": "За 7-ма поредна година \"Еврофутбол\" организира стипендия на името на Лука Бекяров"}
{"url": "http://www.cross.bg/madyro-korea-ekvador-1615232.html", "text": "/КРОСС/ Петима цивилни, сред които един туземен водач, загинаха в протестите, които разтърсват Еквадор от една седмица заради покачването на цените на бензина, предаде \"Франс прес\".Първата жертва е мъж, който бил прегазен в неделя в южната провинция Асуай. Другите четирима са загинали в столицата Кито при все още неизяснени обстоятелства. Досега се знаеше за един загинал и 766 арестувани. Освен това в продължаващите от една седмица протести има и най-малко 122 ранени по данни на Червения кръст.Осем полицаи - седем мъже и една жена, бяха задържани от еквадорски туземци демонстранти в северната част на Кито.Бившият президент на Еквадор Рафаел Кореа отхвърли като \"глупости\" твърденията, че заговорничи с президента на Венецуела Николас Мадуро да дестабилизира сегашното еквадорско правителство, предаде \"Асошиейтед прес\".В интервю за АП Кореа призова за нови избори, за да се реши сегашната криза в страната. Той е обвиняван от сегашния президент Ленин Морено, че се опитва да организира преврат с помощта на Мадуро. \"Това е смехотворно\", каза Кореа. Той заяви, че с Мадуро са в приятелски отношения и че е икономически съветник на венецуелското правителство.", "date": "2019.10.11", "title": "На протестите в Еквадор вече има загинали, полицаи бяха взети за заложници"}
{"url": "http://www.cross.bg/sedmitza-nomer-yitni-1615229.html", "text": "/КРОСС/ Парчето, което възроди гласа на Уитни Хюстън в класациите, се радва пета седмица на номер 1 в британския поп радио чарт. (дуетът на Кайго със записи на гласа на поп иконата) продължава да се чува често на Острова, като според \"Рейдиомонитър\" е било излъчено 7 842 пъти и е със 75.8 милиона импресии. От другата страна на Атлантика, с дебюта си стана първото изпълнение, в което звучи гласът на Уитни от близо 20 години насам, в топ 40 на поп станциите там. За последно легендата атакува приживе този чарт с дуета си с Енрике Иглесиас  в края на май 2000-а година.Номер две, след скок с едно място във Великобритания, е C на Пост Малоун и трета е  - бившият номер едно на Шон Мендес и Камила Кабейо.Лизо е трета седмица на номер 1 в щатската поп класация. Според \"МидиаБейз 24/7\"  e била излъчена 19 352 пъти в цяла Америка и е достигнала до аудитория от 94.948 милиона. В статичния топ 3 е на номер 2, трети е Луис Капалди със Силен дебют в Щатите тази седмица за Найъл Хорън. Магнетичният му вокал пасва перфектно с новото му поп предложение със свежи пиано елементи и перкусии под формата на пляскане с ръце.  излезе преди седмица, като за сингъла младата звезда казва: \"Даде ми възможност да експериментирам в музикално отношение. Страшно съм доволен, че най-накрая мога да я споделя с всички.\"Във Великобритания сред новите предложения най-бързо се катери  на Камила Кабейо, като тази седмица влезе в топ 40 направо на номер 15.\n\t\t\t\t\t", "date": "2019.10.11", "title": "Кайго и Уитни Хюстън с общо 5 седмици на върха в британския поп радио чарт (ВИДЕО)"}
{"url": "http://www.cross.bg/zhelyazkov-indystriya-avtomobilnata-1615254.html", "text": "/КРОСС/ „Автомобилен салон София 2019\" ще бъде най-значимото събитие в автомобилната индустрия в  Европа. Това заяви министърът на транспорта, информационните технологии и съобщенията Росен Желязков по време на откриването му. Той подчерта, че изложението вече не е само с търговски характер, а се е превърнал в събитие от международен ранг.Министър Желязков коментира, че експонатите дават ясна представа в каква посока се развива автомобилната индустрия. „Ще осъзнаем, че утрешният автомобил няма да е вчерашния. Сега говорим за алтернативни горива или алтернативно задвижване на автомобилите, след време ще говорим за „ретро\" задвижване\" каза още той.„Развитието на новите технологии и въвеждането на иновациите в автомобилния сектор спомагат превозните средства да стават все по-достъпни\" добави Желязков. Той подчерта, че правителството полага усилия за въвеждане на гъвкава политика за обновяване на парка, защото така ще се осигури по-сигурен, безопасен и екологосъобразен транспорт.", "date": "2019.10.11", "title": "Росен Желязков: Автосалонът в София ще бъде най-значимото събитие в автомобилната индустрия в Европа"}
{"url": "http://www.cross.bg/bulgariya-samoleti-nyama-1615257.html", "text": "/КРОСС/  „Нямаме работа там (Сирия). Българските войници не могат да бъдат пушечно месо в експериментите, които стават в Близкия Изток, и няма да бъдат. Отказали сме да изпратим войски в Сирия. Абсурд е сега да ги изпращаме заради конфликта, това каза министърът на отбраната Красимир Каракачанов днес, в отговор на въпрос, има ли вероятност в скоро време България да се включи с военна сила в конфликта Турция - Сирия?Но към момента подобна заплаха няма. Наблюдаваме ситуацията и в Гърция - там, където има лагери близо до нашата граница, наблюдаваме движението на трафика на турска територия и още преди да се сформират подобни маси, които да тръгнат към България,  ние ще ги установим и ще вземем необходимите мерки. Към момента няма движение на големи бежански групи към България. Вчера през целия ден е установен един опит за нарушение\",Помолен да коментира изказванията на председателя на политическа партия АБВ Румен Петков за ремонта на самолети L 39, министърът заяви:„От много години насам за първи път всички самолетни платформи на българските ВВС се ремонтират и обновяват. Това са изтребителите МиГ-29, бомбардировачите Су 25 (осем вече заминаха за ремонт в Беларус), учебно-бойните самолети L 39, на които ще се обучават курсантите и младите пилоти, „Пилатус\" - след два дена ще открием модерен тренажор в Долна Митрополия, хеликоптерите Ми-17 и Ми-24, транспортните самолети „Спартан\" и вертолетите за флота. Няма такъв период в Министерството на отбраната, в който всички бойни платформи на авиацията да се възобновяват за действие.\" ", "date": "2019.10.11", "title": "Красимир Каракачанов: Българската армия отново е в готовност да защити държавната си граница"}
{"url": "http://www.cross.bg/radev-nikolaii-grada-1615255.html", "text": "/КРОСС/ „Общината като истински стопанин трябва да подпомага общинското си здравеопазване\"- това заяви кандидатът на социалистите за кмет на Пловдив Николай Радев при традиционна среща с представители на пенсионерски клуб „ Тракия\".„Последователно това здравеопазване бива погубвано. Редица общински болници бяха закрити, а други са в окаяно състояние\" - допълни Радев. Той се спря на най-болезнените и най-вълнуващите възрастните хора, а и не само тях, здравни неволи.„Пловдив има нужда от центрове за долекуване. Те са изключително наложителни особено за пациенти в критично състояние, претърпели инфаркт, инсулт или тежка интервенция\" - изтъкна лидерът социалист. Той подчерта, че построяването на нов хоспис за града е една от неговите цели като бъдещ кмет:„С екипа ми имаме предложение за модерен дом, който да бъде позициониран в бившето транспортно поделение на Асеновградско шосе - място, готово да бъде превърнато в приветлив социален дом\".Кандидатът с № 56 не пропусна да спомене и за влошаващата се демографска картина на града и да открои конкретните решения на левицата за подобряване на жизнения статус на пловдивчани. Директорът на английската гимназия Радев се спря накратко на общинското образование и уточни: „Именно кметът определя образователната посока. Ако учениците ни биват подготвяни добре и на високо ниво, впоследствие те ща са и много търсени, и скъпо платени кадри\".На проблемите, свързани с чистотата, мръсния въздух задръстванията по булевардите и всичко, отнасящо се до екологията, ще търсим кардинални решения, обеща Николай Радев пред вълнуващата се от тази проблематика аудитория.„Пловдив се нуждае от бърз и удобен вътрешен транспорт, който освен това да бъде и достъпен!\" - включи се в дискусията бизнесменът и пети в листата на „БСП за България\" Димитър Чолаков Той изказа незадоволството си от провалилия се транспортен проект на града и подкрепи идеята на пенсионерите за намаление на картите за градския транспорт.", "date": "2019.10.11", "title": "Николай Радев: Възрастните пловдивчани заслужават нов модерен социален дом"}
{"url": "http://www.cross.bg/kilurut-gilzi-kolata-1615223.html", "text": "/КРОСС/ Убиецът на Станка Марангозова не е професионалист. Това показват събраните от криминалисти доказателства, пише „24 часа“.Килърът е оставил трите гилзи на местопрестъплението. Проектилите също са открити в автомобила на жената. Най-вероятно тя е спряла колата си, отворила е прозореца, а убиецът е ползвал бялата роза, намерена до трупа й, като прикритие за пистолета. Марангозова е застреляна в колата си. Изстрелите са попаднали в лявата част на главата й – в слепоочието и зад ухото. Намерените гилзи са за 9 милиметрово оръжие.", "date": "2019.10.11", "title": "Килърът на Марангазова не е професионален убиец"}
{"url": "http://www.cross.bg/danni-tzatzarov-obshtnosti-1615211.html", "text": "/КРОСС/ \"Имаме данни за участие на този етап на местни общности лидери на местни общности и лидери на местни религиозни общности\", това каза главният прокурор Сотир Цацаров в отговор на въпрос за провокациите в училищата.Той припомни, че има досъдебно производство на територията на Сливен. „, каза главният прокурор.Категорично отрицателен беше неговият отговор на въпроса дали има данни за участие на човек от пресцентъра на министерство на отбраната в тази истерия., заяви той и допълни, че при тях няма сигнал в тази насока.Той отговори категорично отрицателно на въпроса дали има данни за участие на политици на голяма партия.  каза Цацаров.По темата за Джок Полфрийман и основанието, на което австралиеца стои в центъра за мигранти, Цацаров отговори като каза, че законовото основание не е свързано с правомощията на Прокуратурата. „Центърът за мигранти се управлява от дирекция „Миграция“ към МВР”, посочи главния прокурор. Главният прокурор заяви, че основанието той да се намира в Центъра за настаняване е липсата на валидни документи за самоличност, които са издадени от австралийската страна.  обясни Цацаров. Главният прокурор заяви, че ако той разполага с документи за самоличност ще може да пребивава свободно извън този център, но не и да напуска страната.По повод шпионския скандал и дали има в разследването установени данни за нерегламентирани контакти на Корнелия Нинова с ген. Решетников по отношение на избирането и издигането на кандидатурата на Румен Радев за президент,изобщо има ли данни за намесата на ген. Решетников в президентските избори преди две години, Цацаров каза: допълни още Цацаров.", "date": "2019.10.11", "title": "Цацаров: Има данни, че религиозни общности стоят зад провокациите в училищата"}
{"url": "http://www.cross.bg/iqos-hrani-lekarstva-1615258.html", "text": "/КРОСС/ Филип Морис, стартира продажба на системата за нагряване на тютюн IQOS в Атланта, Джорджия чрез лицензирания си представител за американския пазар Алтрия предаде CNBC.IQOS се разработва повече от 10 години от Филип Морис, като две години отне прегледа на научните данни на компанията от Американската агенция по храни и лекарства, която регулира тютюневите изделия в САЩ.Агенцията по храни и лекарства (FDA) разреши продажбата на IQOS в САЩ през април тази година, определяйки продукта като „подходящ за опазване на общественото здраве\", като за целта издаде строги маркетингови указания, насочени към осигуряване употреба на IQOS само от пълнолетни пушачи, за да се предпазят младите хора и непушачите, а пушачите да намалят вредата за себе си.IQOS не е нито изпаряващо устройство (електронна цигара), нито обикновена цигара. Устройството нагрява тютюна, без да го гори, като идеята е потребителите да получат никотин като при цигарите, но с по-малко токсини и вредни вещества.За разлика от електронните цигари, IQOS използва истински тютюн. Устройството нагрява тютюна, вместо да го гори, като по този начин няма химичния процес, който се случва при пушенето на цигара и при който се образуват много вредни токсини.Според Алтрия, ползването на IQOS наподобява пушенето на цигара и затова е привлекателен заместител за пълнолетните пушачи, които иначе биха продължили да пушат цигари. От приблизително 34 милиона пълнолетни пушачи в САЩ, Алтрия изчислява, че около 20 милиона търсят алтернативи, тъй като електронните изпарители, които са опитвали не са били за тях, заяви говорителят на Алтрия Дейвид Сътън пред CNBC.Прегледът на Американската агенция по храни и лекарства установи, че аерозолът, който се произвежда при употребата на IQOS, съдържа по-малко токсични химикали от цигарения дим. Той също така открива, че много от идентифицираните токсини присъстват в по-малки количества в парата на IQOS в сравнение с цигарения дим. Въпреки това, IQOS не може да бъде рекламиран като по-малко вреден от цигарите, докато Американската агенция по храни и лекарства не се изкаже по второто заявление на Филип Морис за „продукт с модифициран здравен риск\".Въпреки че няма регулаторна дефиниция, Американската агенция по храни и лекарства счита, че продукт, подходящ за опазване на общественото здраве е този, който може да доведе до намаляване на заболеваемостта и смъртността от тютюнопушене.   ", "date": "2019.10.11", "title": "IQOS тръгна на пазара в САЩ"}
{"url": "http://www.cross.bg/detza-otbranata-slyzhiteli-1615246.html", "text": "/КРОСС/ Министерство на отбраната обяви, че няма негови служители, които да са замесени в разпространяването на слуховете за отнемането на деца в Сливен. Това е показала проверка на министъра на отбраната. ", "date": "2019.10.11", "title": "МО: Няма наш служител, замесен в слуховете за отнемане на деца"}
{"url": "http://www.cross.bg/evrodepytat-makron-gylar-1615215.html", "text": "/КРОСС/ Френският президент Еманюел Макрон заяви, че \"политическа игра\" е довела до отхвърлянето на кандидата на Париж за еврокомисар Силви Гулар в Европейския парламент, предадоха \"Ройтерс\" и \"Гардиън\".Вотът, който вещае проблеми за председателя на бъдещата Европейска комисия Урсула фон дер Лайен, се състоя вчера.На Силви Гулар, бивш евродепутат и бивш министър на отбраната, бе предложено важно портфолио – вътрешен пазар. По време на второто й изслушване в Европейския парламент тя опита да разсее повдигнатите от евродепутатите съмнения като изрази съжаление за доходоносната си работа за американски тинк-танк, докато е била евродепутат.Според изявление от офиса на Макрон Гулар е била \"обект на политическа игра, която засяга цялата Европейска комисия\". По-късно Макрон настоя, че е \"много спокоен\", защото това, което е важно за него, е порфолиото на Франция в бъдещата Еврокомисия. \"Трябва да разбера какво бе в играта. Неприязън, дребнавост. Но трябва да разбера\".Гулар бе питана за твърденията, че е използвала асистент от Европейския парламент за вътрешнополитически дейности, за работата си за американски тинк-танк и за размера на предвиденото за нея портфолио.Нейните слабости бяха изкарани наяве и защото евродепутатите вече отхвърлиха кандидатите на дясноцентристите (от Унгария) и на социалистите (от Румъния) и двете най-големи групи в Еврпарламента търсеха слабостите в нейната либерална група.Някои в парламента намекнаха, че става въпрос за \"отмъщение заради Вебер\", защото Макрон попречи на надеждите на Манфред Вебер, лидер на Европейската народна партия в ЕП, да оглави Еврокомисията.В изявление групата на либералите \"Обнови Европа\" изрази съжаление за вота срещу един \"отличен, квалифициран и ангажиран проевропейски настроен комисар\", добавяйки, че тя е \"платила цената за европейски и вътрешни дребнави политики\".Френският евродепутат Мано Обри, евродепутат от Европейска обединена левица, коментира: \"Гражданите на ЕС няма да имат доверие в институциите си, когато един комисар не вижда абсолютно никакъв проблем в това да печели 10 хил. евро на месец от частен лобист в допълнение на заплатата й като евродепутат\".Случилото се повдига въпроса дали сегашната Еврокомисия начело с Жан-Клод Юнкер няма да бъде помолена да удължи мандата си след 1 ноември, когато по план той трябва да приключи.Фон дер Лайен може да встъпи в длъжност само след подкрепа от Европейския парламент за целия колеж на комисарите. Сега в екипа й има три дупки – няма френски и румънски кандидат, а унгарският (първият кандидат на Унгария бе отхвърлен от правната комисия на ЕП заради конфликт на интереси) трябва тепърва да мине през всички етапи на утвърждаване от ЕП.След вота Фон дер Лайен се срещна с лидерите на групите в ЕП и с председателя Давид Сасоли. \"Предвид големия залог е необходимо заедно с парламента да ускорим процеса, така че Европа да може да действа бързо\", каза тя, имайки предвид задачите пред Брюксел през следващите пет години. Всички страни имат нужда от време, за да определят следващите стъпки, добави тя.Комисията на Фон дер Лайен трябваше да бъде гласувана от Еропарламента на 23 октомври Ако срокът не бъде спазен, комисията под председателството на Юнкер ще остане на работа по-дълго, но след 31 октомври няма да може да взима решения и да предлага ново общностно законодателство.", "date": "2019.10.11", "title": "Макрон обясни с \"политическа игра\" отхвърлянето на кандидата му за еврокомисар"}
{"url": "http://www.cross.bg/donorstvoto-hora-maratona-1615256.html", "text": "/КРОСС/ Близо 30 трансплантирани хора и техни съмишленици ще застанат в самостоятелен старт на Уиз еър София маратон 2019 в знак на солидарност с Европейския ден на донорството. Целта е трансплантираните наши съграждани да пробягат 42.19 метра (символично разстояние по аналогия на пълната дистанция на маратона от 42,195 км), с което да изразят подкрепата си и дадат надежда на всички хора от листата на чакащите, че имат шанс за пълноценен живот.Изпълнителна агенция „Медицински надзор\" и Министерството на здравеопазването солидарно със Съвета на Европа организират провеждането на събития в подкрепа на донорството и трансплантацията със съдействието на НПО, пациентски организации и медиите.Провеждането на символичния пробег по време на Уиз еър София маратон 2019 се осъществява с пълната подкрепа на директора и организатор на маратона г-н Даниел Дуков.Европейският ден на донорството тази година се отбелязва на 12 октомври 2019 г., събота. Преди 23 години в Женева Съветът на Европа, в който членуват 47 държави, поставя началото на отбелязването на Европейския ден на донорството и трансплантацията. Оттогава той се провежда всяка втора събота на октомври, като домакин е различна държава. Тази година официалната проява е в Лондон. ", "date": "2019.10.11", "title": "Трансплантирани хора застават на самостоятелен старт в маратона на София"}
{"url": "http://www.cross.bg/manolova-bezopasnost-sofiya-1615252.html", "text": "/КРОСС/ „Като кмет ще нося отговорност за всички проблеми с пътната безопасност и за транспорта в София.\"Това заяви независимият кандидат за кмет на София Мая Манолова по време на дебат за пътната безопасност днес, организиран от Института за пътна безопасност. В дискусията участие взеха кандидатът за кмет на София от ГЕРБ Йорданка Фандъкова, Ангел Джамбазки от ВМРО, арх. Борислав Игнатов от „Демократична България\" и Борис Бонев от „Спаси София\".„Кметът не трябва да си измива ръцете с други институции, с Общинския съвет, със законодателството, а да носи отговорност за всички важни проблеми и за тяхното решаване в интерес на гражданите на София\", категорична беше Манолова.Тя обясни, че във връзка с пътната безопасност на пешеходците, които според нея трябва да са на върха на пирамидата и да са с приоритет, ще реализира четиригодишна програма за рмеонт на тротоарите в столицата, но не само в центъра, а и в кварталите. „Трябва да се положат целенасочени и работещи мерки за възстановяване на пирамидата на мобилността в София, като най-отгоре е пешеходецът със създаването на възможности за достатъчно удобни, приятни и достъпни, за хората с увреждания и за майките с колички, тротоари\", категорична е Манолова. Тя допълни, че би въвела и нова мярка за извършването на одит на проектите за изграждането на нови елементи на транспортната инфраструктура.„Трябва да има одит за безопасност. Сега такъв е задължителен при изграждането на магистрали и скоростни пътища, но за общинските такива проекти това не е задължително. Разбира се, тези проекти трябва да отговарят на ЗУТ, но би било добре, ако се прави такъв одит - ето, например, ако беше направен одит на елементите за безопасност на „Граф Игнатиев\", нямаше да има толкова случаи на пострадали пешеходци заради „перките на акулите\", обясни Манолова.Тя допълни, че трябва да се отворят данните за пътнотранспортните произшествия, тъй като в момента трудно се открива информация за техния брой, какви са причините за инцидента и последствията от ПТП-тата. Относно спирките тя подчерта, че от 2 500 спирки в столицата, по данни на експерти, едва 500 отговарят на изискванията, на стандартите и на очакванията на гражданите.„Приоритет в програмата ми е спирките да бъдат удобни, тъй като това е предпоставка повече хора да използват градския транспорт, а не автомобилите си\", заяви още гражданският кандидат.Мая Манолова бе категорична, че „общественият транспорт в столицата трябва да бъде бърз, комфортен и на често, с добри връзки между различните видове градски транспорт\". За буферните паркинги тя заяви, че в момента от пет изградени буферни паркинга реално функционират три, затова ще заложи на изграждането на буферни паркинги, които да не са само на крайните станции на метрото, но и на крайните точки на други пътни артерии, които са важни за София.Манолова е категорична, че „трябва да има правила, но трябва да има и възможност за паркиране, което означава изграждане на паркинги в кварталите, разумно изразходване на средствата за антипаркинг съоръжения, които в момента се подменят на места, където няма нужда от това, и са на цени, по-високи от пазарните, когато се включи и монтажът\".Относно контрола и глобите за нарушителите, гражданският кандидат заяви, че „кметът трябва да има активна лидерска позиция за всички случаи, в които става въпрос за проблеми на града и хората в него\".„Строго трябва да се контролира и съблюдава спазването на правилата от всички, независимо дали става въпрос за пешеходци, собственици на големи строителни фирми или водачи на превозните средства\", категорично заяви тя. Манолова смята, че всички решения, които се взимат за органзиацията на движението в София, трябва да се взимат заедно от граждански експерти и неправителствени организации.Тя категорично заяви, че е „време велосипедните алеи да се свържат и да се създадат възможности за безопасно пресичане там, където става въпрос за пресечни и конфликтни точки с останалите участници в движението\", и допълни, че „освен по-добра организация на движение на градския транспорт, трябва да се наблегне на подобряване условията на труд за служителите на обществения транспорт и повишаване квалификацията на водачите\". ", "date": "2019.10.11", "title": "Мая Манолова: Ще нося отговорност за пътната безопасност и за столичния транспорт"}
{"url": "http://www.cross.bg/sofiya-momicheta-spektakul-1615260.html", "text": "/КРОСС/ За първи път в София на 21 ноември от 19:00 часа ще се проведе уникален гала спектакъл на „Златните момичета“ организиран от Българската федерация по художествена гимнастика.Специално участие ще вземат групите СКАНДАУ и Depp Zone Project.„, споделя Илияна Раева.Голямата изненада за феновете на гимнастиката е и ексклузивното участие на група СКАНДАУ. „, споделя Тото от групата.В „Арена Армеец“, освен „Златните момичета“, специално участие ще имат Depp Zone Project, които написаха химна на Световното първенство в София. Той ще прозвучи отново на живо със специално подготвена хореография.Първи подобен спектакъл беше проведен в Пловдив, където залата се оказа малка за всички желаещи да видят „Златните момичета“ на България. След София да се готви Русе, където спектакълът ще се проведе на 19 ноември и ще има специални изненади в „Арена Монбат Русе“.Билетите за спектакъла са вече в продажба.", "date": "2019.10.11", "title": "Златните момичета на художествената гимнастика ще направят гала спектакъл в „Арена Армеец“"}
{"url": "http://www.cross.bg/gerb-povedenie-ryse-1615253.html", "text": "/КРОСС/ На 10 октомври 2019 г., в ефира на Нова телевизия, се проведе дебат между кандидатите за кмет на община Русе. По време на дебата, а и след него \"агитката\", подкрепяща кандидата на ГЕРБ Диана Иванова, водена лично от председателя на общинската структура на партията Росен Даскалов, е демонстрирала поведение, присъщо на мутренска групировка - жестове на заплаха и думи, неприсъщи за политици, искащи доверието на избирателите. Не отива на новия общински председател на ГЕРБ в Русе да отправя следните заплахи към представители на БСП: \"око за око, зъб за зъб\", както и \"отвън ви чака група хора и всички методи са позволени\". На призива да се държи културно, той е отговорил: \"кой е казал, че съм културен\"?Неприятен факт за репутацията на Нова телевизия е, че не е бил спазен регламентът за брой на подкрепящите кандидатите, като са били допуснати в импровизираното студио повече хора в полза на ПП ГЕРБ. Напомняме им, че в качеството си на организатор на дебати, носят отговорност за неговата почтеност и равнопоставеност. Вчера за съжаление такива не са били осигурени.Националният предизборен щаб на БСП оценява това поведение като поредния пример за стила на ГЕРБ да сплашване на опонентите си. БСП стои зад всички свои кандидати и заявява, че те няма да се влияят от това и ще продължат да водят чиста кампания, залагайки на аргументите в политическия дебат, не на агресия. ", "date": "2019.10.11", "title": "Агресията не може да замести липсата на аргументи"}
{"url": "http://www.cross.bg/ppotzenta-ppez-godina-1615204.html", "text": "/КРОСС/ ВМW ce пpицeли в aмбициoзнa цeл. Бaвapcĸият пpoизвoдитeл иcĸa дa yдвoи пpoдaжбитe нa гoлeми лyĸcoзни aвтoмoбили пpeз cлeдвaщaтa гoдинa, зa дa възcтaнoви мapжa нa пeчaлбaтa, ĸoйтo пocтpaдa oт инвecтициитe в нoви тexнoлoгии, cъoбщи глaвният финaнcoв диpeĸтop Hиĸoлac Πeтep, цитиpaн oт Rеutеrѕ.Πpoизвoдитeлят ce нaдявa дa пpoдaдe oĸoлo 135 xил. пpeмиyм мoдeлa, ĸaтo і8, 7-ѕеrіеѕ, 8-ѕеrіеѕ и Х7 oт oĸoлo 65 xил. пpeз 2018 г. \"Иcĸaмe дa pacтeм пpeз cлeдвaщитe гoдини и cмe yбeдeни, чe пpeмиyм ceгмeнтът щe изпpeвapи oбщия пaзap - ĸaĸтo и чe ниe щe изпpeвapим пaзapa\", ĸaзa тoй.Лyĸcoзнитe мoдeли нocят пo-виcoĸ мapж пeчaлбa и щe пoмoгнaт нa ВМW дa ce въpнe ĸъм oпepaтивeн мapж oт мeждy 8 пpoцeнтa и 10 пpoцeнтa.Πpeз мapт ВМW пpeдyпpeди, чe oчaĸвa cпaд нa пeчaлбaтa пpeди дaнъци c нaд 10 пpoцeнтa пpeз тaзи гoдинa и пpeдcтaви пpoгpaмa зa нaмaлявaнe нa paзxoди и yвeличaвaнe нa eфeĸтивнocттa, ĸoятo дa пoмoгнe нa ĸoмпaниятa дa cпecти €12 милиapдa и дa пoмoгнe зa ĸoмпeнcиpaнe нa влoжeнитe cpeдcтвa в мaлĸи мoдeли и нoви тexнoлoгии.Πpoизвoдитeлят нямa нaмepeниe дa cъĸpaщaвa cлyжитeли в Гepмaния пpeз тaзи гoдинa, нo щe ce oпитa дa нaмaли paзxoдитe чpeз paннo пeнcиoниpaнe и нaмaлявaнe нa бoнycитe.Зa дa нaмaли paзxoдитe зa paзpaбoтĸa нa eлeĸтpoмoбили и aвтoнoмни тexнoлoгии, ВМW щe гoни aлиaнcи, вĸлючитeлнo c ĸитaйcĸия пapтньop Grеаt Wаll.Oт нaчaлoтo нa гoдинaтa дo ĸpaя нa aвгycт пpoдaжбитe нa ВМW Grоuр дocтигaт 1,6 милиoнa aвтoмoбилa, или pъcт oт 1,3 пpoцeнтa cпpямo cъщия пepиoд нa минaлaтa гoдинa. Oт тяx мaлĸo нaд 220 xил. ca c мapĸaтa МІNІ, a Rоllѕ Rоусе дoпpинacя c 3 306 пpoдaжби (42,6 пpoцeнтa pъcт), блaгoдapeниe нa нoвия Сullіnаn.B Бългapия пpoдaжбитe възлизaт нa 743 aвтoмoбилa ВМW и 189 МІNІ, ĸaтo тe зaпиcвaт пoвишeниe oт 9 пpoцeнтa и 136 пpoцeнтa, cъoтвeтнo. Haй-пpoдaвaният мoдeл e ВМW Х5 - 166 бpoя, cлeдвaн oт Х1 (78) и Х3 (66). ", "date": "2019.10.11", "title": "ВМW cи пocтaви виcoĸa лeтвa: Дa yдвoи пpoдaжбитe нa лyĸcoзнитe cи мoдeли"}
{"url": "http://www.cross.bg/byrgas-dimitur-otnovo-1615249.html", "text": "/КРОСС/ На 19.10.2019г. от 10:00 в гр. Бургас на футболни игрища „Диалог 359\" Спорт Арена отново ще се състои благотворителния турнир „Футболен Бургас за Митко\". Събитието се организира под наслов „Събери отбор - Дари втори шанс\". Организатори са фондация „Докосни щастието\" с подкрепата на община Бургас.През юни месец тази година футболен Бургас се обедини в името на това да промени живота на Димитър Полонов, който след инцидент остава в инвалидна количка. След големия успех и водени от нуждата да помагат фондация „Докосни щастието\" са готови отново да организират незабравим футболен празник за гражданите на гр. Бургас. Сили ще могат да премерят възрастни футболни запалянковци, но всъщност всички ще играят в един отбор, този на Митко. Вратите са отворени и за всеки, който желае да се наслади, да се запознае с него и да му помогне да се подобри.Димитър Полонов е на 52 години от Долно Езерово, Бургас. Преди 4 години претърпява нелеп инцидент, вследствие на който губи чувствителност в краката и едната си ръка. Борбеният му дух и желание за живот не му позволяват да се предаде и той влага всичките си сили в това да се подобри, да започне живота си отново. С усилени рехабилитации и упражнения Димитър вече успява да движи ръката си и да прави по няколко крачки. Той казва, че неговите синове и родителите му са причината да продължава да се бори. Свикнал да се грижи за тях и да им дава нужната подкрепа, сега ролите им са разменени, а това много му тежи. И така, неговата непримиримост със ситуацията и обич към семейството, го отвеждат до болница в Истанбул, Турция, от която му предлагат животоподобряваща интервенция. Борбата за живота му се измерва в 18 800 евро, от които към момента му остават да събере още 7 900 евро. Те са непосилни за Димитър и неговото семейство. С помощта на лечението той може да постигне своята мечта, да проходи, да бъде по-пълноценен и по-самостоятелен и отново да бъде нужната опора за семейството си. Времето го притиска, тъй като болките му се увеличават и състоянието му се влошава. Целта на организирания футболен турнир е да бъдат събрани нужните средства за лечението по-скоро.Всеки, който има желание, може да се запише за участие чрез сайта на фондация „Докосни щастието\" до 17.10.2019 на  или да потърси допълнителна информация за събитието в тяхната Facebook страница. Броят на участници в отбор е 5+1, броят на резервите е неограничен. Минималната входна такса на участник е 10 лв., а всички приходи от събитието ще бъдат дарени в помощ на Митко.Заедно можем да променим един човешки живот. Заедно можем да помогнем на Димитър да се роди отново на 52 години и да не приключи живота си в инвалидна количка толкова рано.Събитието се организира с незаменимата подкрепа на община „Бургас\", Спортен комплекс „Диалог 359\" и „Катани Трейд\" ООД.Можете да подкрепите Димитър и по един от следните начини:-Paypal:https-\tТитуляр: Димитър ПолоновIBAN: BG51FINV91501317295389Банка: Първа Инвестиционна БанкаSWIFT код: FINVBGSF ", "date": "2019.10.11", "title": "Футболен Бургас отново ще играе за Митко"}
{"url": "http://www.cross.bg/semeiistvo-edno-mama-1615250.html", "text": "/КРОСС/ Боян е едно от децата, чиито разказ беше представен по изключително емоционален начин от Бойко Кръстанов и Дария Симеонова по време на Вечер на добродетелите 2019. Историята на Боян и неговите осиновители, които бяха в залата, развълнува гостите на Вечерта. Той е едно от децата, на които колегите в нашата „Детска къща\", даряват цялата си любов, внимание и грижа, за да растат те спокойни и обичани, докато открият истинското си семейство.Оставяме Ви с неговата история. Здравейте! Казвам се Боян и се родих в един мразовит ден в края на ноември. Бих искал да Ви разкажа моята история. Не е много дълга, така че се надявам да не Ви досадя. А и може да Ви накара да се замислите колко важно нещо е семейството...Майка ми беше едва на 16, когато ме роди. Твърде е млада, ще кажете. Вероятно сте прави. И вероятно по тази причина тя се е уплашила от мисълта, че ще трябва да се грижи за мен. Не й се сърдя, че ме изостави. Решението е нейно. Но аз останах сам. Без майчина ласка, без нежни ръце, които да ме милват. Без любовта и сигурността, които всяко дете заслужава.15 дни, след като поех първата си глътка въздух, бях преместен. Напуснах болницата и пристигнах в някакво непознато място...чух, че хората го наричат „Детска къща\". Всички ми се радваха, бяха усмихнати и ведри. Казваха, че съм много мъничък и тежа едва 2,5 кг. Не можех да се храня добре, имах колики и ред други проблеми. Честно казано, първоначално се страхувах. Не знаех какво се случва и какво да очаквам.Няколко жени се грижеха за мен. Бяха мили и добри. Постепенно, започнах да им се доверявам. С всеки изминал ден се чувствах все по-добре. Те ме хранеха, масажираха, говореха ми много нежно. Все едно ми бяха истинско семейство. Усмивката се върна на лицето ми. Казах си: щом те са до мен, то няма от какво да се притеснявам. Помня как един ден настана голямо вълнение.По-късно разбрах каква е причината - има семейство, което може да ме осинови! Ах, как се зарадвах! Най-после ще си имам мама и татко! Може ли да има нещо по-хубаво от това? Няма да Ви лъжа, мисълта да си имам свое семейство и свой дом ме накара да се почувствам като най-щастливото бебе на света!И така, дългоочакваният ден дойде. Така силно се вълнувах! Но нещо се обърка...семейството, което щеше да ме осинови, не ме хареса. Казаха, че не са усетили тръпка. Сигурно не съм бил достатъчно красив...или съм им се сторил твърде палав? Не знам. Но се отказаха от мен. И аз отново останах без мама и татко. Да, бях малък, но разбирах всичко. И нямаше как да прикрия огромната тъга, която изпитвах...Минаха дни, седмици, месеци...появи се ново семейство, което твърдеше, че иска да ме осинови. Но как можех да им се доверя? Отлично познавам чувството да бъдеш отхвърлен и не исках да го изпитам отново. И все пак реших да им дам шанс.Никога няма да забравя срещата ми с Милена и Иван. Или, както вече ги наричам - мама и тати. Веднага усетих огромната любов, която струеше от тях. В погледите им виждах как копнеят да стана част от тяхното семейство. Почувствах се обичан...и желан. И аз ги обикнах. След първата ни среща, последваха още много други. Натъжавах се, когато те си тръгваха. А щом ги видех, веднага на лицето ми грейваше усмивка. Така се чувстваха и те. И дори това, че се разболях от Варицела, не помрачи силната връзка, която бяхме изградили помежду си.Помните ли как в началото Ви казах, че рожденият ми ден е през ноември? Ще Ви призная нещо. За мен, истинският ми рожден ден е през юли. Тогава, в един прекрасен, топъл и слънчев ден, мама и тати ме гушнаха, целунаха...и си тръгнахме заедно към вкъщи. Така, ние преплетохме завинаги своите съдби и щастливи поехме по новия си път, като едно истинско семейство. ", "date": "2019.10.11", "title": "Боян – малкият герой, който не се отказа да търси своето семейство"}
{"url": "http://www.cross.bg/georgi-nekompetentnost-strah-1615219.html", "text": "/КРОСС/ „Не знам дали ви направи впечатление, че всичките шест отказа на премиера да се яви в пленарна зала бяха с мотива некомпетентност. Дълго време сме се притеснявали, аз и колегите ми, че имаме толкова некомпетентен премиер, който да не може да отговори на нито един въпрос. Преди няколко седмици парламентарното мнозинство отказа да промени правилника, за да се върне т.нар. блиц-контрол. Зад този техен отказ стои страхът от некомпетентност, днес обаче стана ясно, че премиерът не го е страх толкова от парламентаризма, колкото лично от г-жа Корнелия Нинова“, това коментира зам.-председателят на „БСП за България“ Георги Свиленски по повод проваленото заседание.", "date": "2019.10.11", "title": "Георги Свиленски: Борисов провали заседанието от страх от Корнелия Нинова "}
{"url": "http://www.cross.bg/chasa-sektor-sreshta-1615251.html", "text": "/КРОСС/ Преди, по време и след провеждане на футболната среща полицейските служители ще следят за опазването на обществения ред и за недопускането на инциденти на територията на града. Униформените ще следят за недопускане на зрители във видимо нетрезво състояние, както и за носене на забранени предмети и вещи /огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри/.Предприети са стриктни мерки за недопускане на зрители, които имат наложена съдебна забрана за посещение на спортни мероприятия. Малолетни ще влизат на територията на стадиона само с пълнолетен придружител и предварително попълнена декларация. Поради наложено наказание от „УЕФА\" няма да бъдат настанявани зрители на блокове № 35, 36, 37, 38, 39, 40 и 41 в сектор „Г\". За да бъде избегнато струпване, приканваме зрителите да се възползват от по- ранното отваряне на входовете на стадиона.Вратите за посетители ще бъдат отворени в 20.00 часа. За привържениците на Англия са предвидени за отваряне входове № 22, 23, 24, на сектор „Г\" и вход № 25 на сектор „А\" на стадиона. Привърженици на българския национален отбор закупили билети за сектор „А\" ще бъдат пропускани през входове № 1 и 2. Ангажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост.На 14.10.2019 г. във връзка с провеждане на футболна среща ще бъде забранен престоят и паркирането на превозни средства, както следва:- от 17:00 часа на 10.10.2019 г. до 24:00 часа на 14.10.2019 г. при сектор Г на Националния стадион „Васил Левски\";- от 08:00 до 24:00 часа на 14.10.2019 г. на моста пред Националния стадион „Васил Левски\" и на ул. „Ген. Гурко\" между бул. „Евлоги и Христо Георгиеви\" и бул. „Васил Левски\".От 20:30 часа на 14.10.2019 г. до приключване на футболната среща, при необходимост и по преценка на ръководството на СДВР, е възможно да бъде забранено влизането на превозни средства в двете посоки (с изключение на автобусите на масовия градски транспорт) по:- ул. „Ген. Гурко\" между бул. „Васил Левски\" и бул. „Евлоги и Христо Георгиеви\";- бул. „Евлоги и Христо Георгиеви\" между пл. „Орлов мост\" и бул. „Черни връх\";- бул. „Драган Цанков\" между бул. „Евлоги и Христо Георгиеви\" и бул. „Пейо К. Яворов\" ", "date": "2019.10.11", "title": "СДВР –  със сериозни мерки за охрана на мача между България - Англия"}
{"url": "http://www.cross.bg/vupxy-lixvi-evpo-1615244.html", "text": "/КРОСС/ Итaлиaнcĸaтa UnіСrеdіt ce гoтви дa въвeдe oтpицaтeлнa лиxвa въpxy дeпoзититe нaд 100 000 eвpo или 110 000 дoлapa - cтъпĸa, ĸoятo щe нaĸapa ĸлиeнтитe нa бaнĸaтa c влoгoвe нaд тaзи cyмa дa ѝ плaщaт, зa дa cъxpaнявa пapитe им.Πлaнoвeтe в тaзи пocoĸa ca били пoтвъpдeни oт глaвния изпълнитeлeн диpeĸтop нa финaнcoвaтa инcтитyция Жaн-Πиep Mycтиe, cъoбщaвa Rеutеrѕ. Toй e ĸoмeнтиpaл тeмaтa в интepвю пpeд фpeнcĸия тeлeвизиoнeн ĸaнaл ВFМ Вuѕіnеѕѕ.Taзи нoвинa идвa cлeд ĸaтo Eвpoпeйcĸaтa цeнтpaлнa бaнĸa (EЦБ) opязa дoпълнитeлнo ocнoвнитe лиxви ĸaтo чacт oт пoлитиĸaтa cи, нacoчeнa ĸъм cтимyлиpaнe нa зaбaвящaтa ce иĸoнoмиĸa нa Eвpoзoнaтa. Koнĸpeтнo тaзи въpxy дeпoзититe бeшe нaмaлeнa c 10 бaзoви пyнĸтa дo минyc 0,50%.Πo дyмитe нa Mycтиe, ĸoйтo e нaчeлo нa Eвpoпeйcĸaтa бaнĸoвa фeдepaция, \"oтpицaтeлнитe лиxви имaт знaчитeлeн нeгaтивeн eфeĸт въpxy пpиxoдитe нa eвpoпeйcĸитe бaнĸи\".Pъĸoвoдитeлят нa нaй-гoлямaтa итaлиaнcĸa бaнĸa пocoчвa, чe зa дa ce cпpaвят c тeзи ycлoвия, финaнcoвитe инcтитyции мoгaт дa ги \"пpexвъpлят\" ĸъм гoлeмитe ĸoмпaнии или ĸъм пo-гoлeмитe ĸлиeнти, визиpaйĸи тeзи c влoгoвe нaд 100 000 eвpo.\"UnіСrеdіt paбoти въpxy финaлизиpaнe нa мepĸитe в cтpaнитe, в ĸoитo бaнĸaтa oпepиpa, тaĸa чe тe щe влязaт в cилa пpeз cлeдвaщaтa гoдинa\", дoпълвa Mycтиe.Oт финaнcoвaтa инcтитyция плaниpaт дa ĸoмпeнcиpaт ĸлиeнтитe cи зapaди въвeждaнeтo нa oтpицaтeлни лиxви въpxy гoлeмитe дeпoзити, ĸaтo eднaтa възмoжнocт e дa им пoзвoлят дa инвecтиpaт нa пapичния пaзap пpeз фoнд, зa ĸoeтo нямa дa им ce нaлaгa дa плaщaт ĸoмиcиoннa.И дpyги бaнĸи в Eвpoзoнaтa вeчe пpиcтъпвaт ĸъм oтpицaтeлнитe лиxвиUnіСrеdіt нe e пъpвaтa финaнcoвa инcтитyция в Eвpoзoнaтa, ĸoятo пpeдпpиeмa пoдoбни дeйcтвия. Bce пoвeчe бaнĸи в Гepмaния пpexвъpлят oтpицaтeлнитe лиxви въpxy ĸлиeнтитe cи. Веrlіnеr Vоlkѕbаnk, ĸoятo e вoдeщ ĸooпepaтивeн ĸpeдитop в cтpaнaтa, вeчe пpилaгa -0,5% въpxy влoгoвeтe, нaдxвъpлящи 100 000 eвpo.Cъщитe мepĸи ca взeли oщe нaд 30 ĸpeдитopи в Гepмaния, ĸaтo в гoлямa cтeпeн тoвa ce oтнacя зa пo-мaлĸитe финaнcoви инcтитyции. Cпopeд aнaлизaтopи oбaчe ĸъм пoдoбни пpoмeни вepoятнo щe пpиcтъпят и лидepитe нa пaзapa Dеutѕсhе Ваnk и Соmmеrzbаnk.B Дaния нeгaтивнитe лиxви въpxy дeпoзититe cъщo нe ca чyжди. Oт мecтнaтa Ѕраr Nоrd Ваnk oбявиxa, чe щe нaлoжaт тaĸaвa oт минyc 0,75% въpxy влoгoвeтe нaд 750 000 ĸpoни или 100 000 eвpo. Πo-paнo Јуѕkе Ваnk пoтвъpди тaĸивa нaмepeния. ", "date": "2019.10.11", "title": "UnіСrеdіt иcĸa ĸлиeнтитe c дeпoзити нaд €100 000 дa cи плaщaт, зa дa cъxpaнявa пapитe им"}
{"url": "http://www.cross.bg/institytzionalna-kriza-gylar-1615239.html", "text": "/КРОСС/ Отхвърлянето от страна на Европейския парламент на френския кандидат за ръководен пост в Европейската комисия е начало на „голяма институционална криза за Европа“.Това заяви френският министър за Европа.„Това е на първо място голяма институционална криза за Европа, защото без френски комисар комисията не може да работи“, каза Амели де Мончалин пред радио Интер.„Трябва да работим върху това спокойно, без гняв, но Урсула фон дер Лайен трябва да ни каже какво очаква от Франция“, добави Мончалин, като се позова на новия шеф на комисията.Ключови членове на ЕП в отхвърлиха Силви Гулар, кандидатурата на Франция за следващата Европейска комисия, след второто ѝ изслушване за потвърждение в четвъртък, съобщиха множество евродепутати, съобщи „Политико“.Гулар беше отхвърлена от повече от две трети от 14-те координатори на комисиите за промишленост и вътрешен пазар, които ѝ задаваха въпроси. Те оцениха, че по време на второто си изслушване френският политик не представи достатъчно сигурност относно своите правни и етични проблеми и не успя да намали притесненията, че портфейлът й е твърде широк и обхваща твърде много области.Сега Гулар е изправена пред тайно гласуване на пълните комисии, очаквано следобед, където обикновено мнозинство би било достатъчно за осигуряване на потвърждение.", "date": "2019.10.11", "title": "Париж: Отхвърлянето на френския кандидат за еврокомисар е начало на „голяма институционална криза за Европа“"}
{"url": "http://www.cross.bg/kyonih-prestryktyrirane-evrozonata-1615245.html", "text": "/КРОСС/ България може да се присъедини към валутно - курсовия механизъм ERM II през първото или второто тримесечие на 2020 година, заяви ръководителят на Европейския съвет по банково преструктуриране Елке Кьоних.Водещата институция в процеса е Европейската централна банка, а отговорът й се очакваше в средата на лятото или в началото на есента.Кьоних е първият високопоставен европейски представител, който очертава новите срокове.Самата Кьоних следи процеса по присъединяването ни към т.нар. чакалня за еврозоната, тъй като заедно с него ще влезем в тясно сътрудничество в банковия съюз.Това означава, че българските банки ще започнат да правят вноски в европейския фонд по преструктуриране, а не в националния. Именно този фонд е част от съвета, ръководен от Кьоних.“Трябва да видим на какъв етап е изпълнението на критериите, за да може Европейската централна банка да даде зелена светлина. Мисля че към момента очакването е в първото или второто тримесечие на следващата година, нека изчакаме, за да видим“.След като България влезе в чакалнята за еврозоната и в тясно сътрудничество, ръководената от Елке Кьоних институция ще одобри плановете за преструктуриране на българските банки.Съществуването на такива планове е задължителна процедура, смятана за буфер при евентуален негативен развой.", "date": "2019.10.11", "title": "Възможно е България да влезе в \"чакалнята\" за еврозоната до юни догодина"}
{"url": "http://www.cross.bg/sebe-vreme-hatayeii-1615248.html", "text": "/КРОСС/ През юли Ан Хатауей обяви щастливата новина, че със съпруга й Адам Шулман очакват второто си дете. „Не, не е за роля във филм“, пошегува се тогава актрисата в Instagram профила си, показвайки вече издадения си корем. Тя после добави, че изпраща много любов на всички майки, които имат проблеми със зачеването: „Пътят и към двете ми бременности не беше никак гладък“, сподели Хатауей.Сега Ан прикова всички погледи към себе си, появявайки се на нюйоркската премиера на сериала \"Modern Love\", в който участва.На червения килим 36-годишната актриса просто сияеше, смееше се широко и с глас. Тя бе избрала нежен тоалет в кремав цвят, който подчертаваше бременното й коремче.Малко преди да обяви, че чака втората си рожба, Ан сподели пред списание Shape, че майчинството е било нейното спасение: „Да имам дете ме научи, че човек трябва да слага работата си на пауза, за да прекарва пълноценно време с близките си. Преди да родя сина си, чувствах необходимост да имам препълнен график постоянно, преследваше ме чувството на бездействие. Сега вече знам, че трябва да подарявам време на себе си. Човек трябва да си дава толкова време, колкото му е необходимо, за да открие себе си“, каза тогава Хатауей.", "date": "2019.10.11", "title": "Щастлива е и това личи"}
{"url": "http://www.cross.bg/sliven-detzata-chaprazov-1615247.html", "text": "/КРОСС/ Рано сутрин сливенското гето \"Надежда\" прилича на мравуняк. В безкрайна тъмна редица майки и деца бързат към двете училища в съседния панелен комплекс. Преди години тичали направо през железопътните релси, които минават на метри от махалата. После общината прокопала подлез. Хората сякаш извират изпод земята, а по средата на пътя им мъже със сигнални жилетки и стоп палки спират автомобилите по бул. \"Илинденско въстание\" за да пропуснат върволицата. Така е всеки ден.Случилото се в понеделник (7 октомври), когато родители панически прибраха децата си от училище заради фалшивата новина, че ще бъдат отведени от социални работници, сякаш вече е забравено. Четири дни по-късно хората в гетото минават през тази тема с две-три думи. Заобикалят я. Не искат да говорят. Имат други, по-тежки проблеми.По данни на местната администрация в Сливен почти всички деца от най-голямото ромско гето в града ходят на училище. Дори и онези от далечния му край, където живеят най-бедните - наричани \"голите роми\". Двете основни училища – VI \"Блатя Миладинови\" и VIII \"Юрий Гагарин\" са само на стотина метра едно от друго.\"Сещате ли се защо е така\", пита Васил Чапразов и присмехулно свива очи. Доволен е, че без помощта му правилният отговор е невъзможен. Чапразов е един от най-известните ромски лидери в България – учител, журналист, бивш главен редактор на в. \"Дром Дромендар\" и сп. \"О Рома\".\"Построени са така преди 50 – 60 години - казва той - твърде близо едно до друго, но за различни деца. В VI училище записваха ромските - от \"Надежда\", а в VIII - българските. После, по-просветените семейства от гетото започнаха да местят децата си в VIII училище, за да не бъдат сегрегирани и да напредват по-бързо. В това навремето нямаше никаква драма – седяхме на един чин, учехме заедно. Проблемите дойдоха с набъбващата агресия на национализма. Хората от гетото бяха посочени с пръст – лошите, опасните, \"мангалите\", от които трябваше да се стои настрана защото са зли и опасни, казва Чапразов. За това българите започнаха да местят децата си в други училища. А двете – VI и VIII се оказаха напълно сегрегирани, защото в тях и до днес учат само децата от гетото. На езика на Красимир Каракачанов това се нарича \"циганизация\", срещу която той има нужда да се бори, за да съществува политически\".\"Мръсните стъпала на подлеза в дясно от площада пред сливенската гара водят стръмно надолу към тесния, дълъг и мрачен тунел. През него се върви бавно. Той влиза в кв. \"Надежда\" на метри от пазарния площад и онова, което някога е било градинка с пейки и трева. Всъщност името на квартала е печална ирония. В Сливен едва ли има друго място, от което надеждите да са си тръгнали толкова безцеремонно.Колко точно са хората, които живеят в гетото не знае никой. По неофициални данни те са между 35 и 40 хиляди. На 7 октомври тези хора бяха безсрамно подгонени през същия онзи мръсен и тесен тунел, за да спасяват децата си от невидимите злодеи, дошли да ги отвлекат от училище .\"В гетата с основание се страхуват, че децата им могат да бъдат отнети, заради липса на нормални условия за отглеждането им, казва Васил Чапразов. Какво значи \"нормални условия\"? Десетилетия наред българинът никога не е срещал подкрепа от страна на хората, които са го управлявали. Те винаги са гледали на народа си като на \"плебс\" - с чувство на превъзходство. А какво да кажем за ромите? Нека влязат в която и да е къща в кв. \"Надежда\" - там никъде няма \"нормални условия\" за отглеждане на деца. Никъде!\".\"Това, което се случи в Сливен на 7 октомври е механизъм, тестван \"на терен\" в продължение на години\", разказва Стела Костова.Тя е председател на сдружението \"Ромска академия за култура и образование\" в града. \"Преди изборите за местна власт през 2011 г. по деца от ромската махала \"Надежда\" стреляха с въздушна пушка от преминаваща кола – червен опел, докато отиваха на училище. През 2015 г. хората пак бяха внезапно хвърлени в паника със слуха, че рокери се готвят да отвличат децата направо от домовете им. Имаше разследване, но то не стигна до никъде. Всичко приключи до \"неизвестния\" извършител\", припомня това.Според Костова сравнението на тези два случая с явно умишлено предизвиканата паника от 7 октомври т.г. ясно показва, че \"паник бутона\" на етническото напрежение в града се натиска периодично във всеки случай, когато това може да послужи за постигане на политически цели. \"Беше направинопоказно как за минути няколко хиляди души могат да бъдат насочени в определена посока. Този път към училищата. Следващият път може да е другаде\", казва тя.По данни на Ромската академия за образование и култура в Сливен има над 200 роми с висше образование и добра професионална кариера. Въпреки това името на нито един от тях не може да бъде открито в листите на кандидатите за общински съветници за предстоящите избори.\"Представителите на ромската общност са поставени тук-там на задни позиции само като примамка за етнически вот. Край Сливен има и 46 села с компактно ромско население. Но само в две-три от тях като Чинтулово и Горно Александрово кметовете са роми. Те най-вероятно ще останат на местата си по единствената причина , че няма други кандидати за тях\", казва още Костова.Тя твърди, че от 2011 г. насам целта на всички акции като тази с умишлено предизвиканата паника миналия понеделник, е ромите или изобщо да не стигнат до урните, или вотът им да бъде управляван със страх.\"Същите хора, които всяха паниката в понеделник, сега ще се появят в ролята на закрилници и спасители, за да оберат гласовете на собствените си жертви, казва тя. Срещу всичко това може да се противодейства само с волята на правителството, което да вземе мерки, за да не се случи пак. Но очевидно такава воля няма\".Тази седмица в Сливен всеки разговор за случилото се в най-голямото градско гето е, че то е било продукт на планирана стратегия ромите да бъдат държани в подчинена позиция с коварство и страх.\"В България границата в отношението към ромското малцинство отдавна е премината, а политическата среда е опасно фашизирана, казва Васил Чапразов. Т.нар. патриоти имат договорка с Борисов: \"Ти мълчи, Батко! Ние ще вдигнем врявата, ще свършим работата, а после ще делим\". Националистите имат нужда от вменявне на тясно етническо самосъзнание у българите. Така голямата общност се разбива, а след това подчиняването на съставните й части се постига лесно\", казва още Чапразов.В първото си телевизионно участие след паник атаката в Сливен, премиерът Борисов изненадващо посочи като източник на фалшивите новини за предстоящо отнемане на деца от семействата им социалните мрежи, интернет троловете и пасторите в кв. \"Надежда\". Те са 29 – колкото са и църковните общности в гетото. Там има и голяма джамия за мюсюлманската общност.Дни по-късно Управителния съвет на Обединените евангелски църкви в България разпространи декларация, с която се противопостави на казаното от Борисов. Но не пропусна и следното уточнение: \"След като по повод на вчерашните събития се отвори темата за т.нар. \"Стратегия за детето\", следва да се вземе предвид, че макар и такъв документ да не съществува, в широк общ смисъл фразата обозначава визията на държавата по отношение на политиките спрямо детето. В този смисъл, независимо че е спрян процесът по приемане на Национална стратегия за детето, нейната философия е вече материализирана във вътрешното ни законодателство, без да бъдат зачетени становищата и възраженията на традиционните религиозни общности като заинтересована страна.\"\"Самата държава допусна евангелските пастори да с превърнат в лидери на ромската общност, казва Васил Чапразов. Така се стигна до ситуацията случайни хора да обучават децата в църквите си. Резултатът е, че те често знаят цели глави от Библията наизуст, но не могат да изрецитират нито едно българско стихотворение\".Според Наташа Тодорова, която е здравен медиатор в Сливен и активно работи в гетото, пасторите действително са авторитетите там.\"Ние също търсим помощта им, когато трябва да водим разяснителни кампании – да речем за необходимостта от ваксиниране, казва тя. Активирането на страха от отнемане на деца е лост за манипулация за родителите им, който действа безотказно. А за постигането на такава цел изобщо не е нужно да се търси съдействието на всички 29 пастора, много по-лесно е. Достатъчно е да бъдат задействани само двама или трима. Останалото може да бъде свършено в социалните мрежи, както всъщност се случи\".Пастор Сашо Василев събира верните си в \"Църквата на Бога\", която основал още през 1998 г. Те са около 150 души, като всеки от тях внася в касата на общността \"десятък\" от доходите си. Така се издържала църквата.Пасторът е видимо притеснен от обвинението на Борсов и също недоумява защо вината за случилото се в понеделник е хвърлена върху него и колегите му, при положение, че полицията и местната власт са потърсили помощта им, за да успокояват хората.\"Още в 4 часа в понеделник всички бяхме събрани в районното полицейско управление в махалата, казва пасторът. На тази среща присъстваха и представители на дирекциите за социално подпомагане и за закрила на детето. Веднага след това тръгнахме да успокояваме хората. А на следващия ден премиерът казва по телевизията – пасторите са виновни. Как така?\".Изненадан е и от отношението на държавата към работата в църквите. \"Защо нито веднъж никой не каза как раздаваме пакети с храна на вдовиците, как храним хората в квартала, как работим с децата в неделното училище?, пита припряно той.А последният му аргумент бе неочакван и любопитен: \"Любовта към бога интегрира ромите, казва пастор Сашо. Вие не знаете, но на нашите служби идват и българи\". Въпреки първоначалното му съгласие обаче желанието ми да присъствам на вечерната служба в сряда по-късно беше отклонено. Хората щели да се изплашат.Ако е бил искрен, пастор Сашо може би е бил и прав.Във вторник преминаването от единия до другия край на тунела към кв. \"Надежда\" в Сливен беше тягостно. Недоверието в погледите към всеки \"нов\" отдалечаваха светлината в двата му края. Градът и гетото сякаш вече не искаха да са така близо.\"Тактиката, с която ромите в Сливен бяха хвърлени в паника е същата като арогантното поведение на Волен Сидеров в предаването \"Референдум\" на БНТ преди седмици, казва Васил Чапразов. Национализмът се чувства комфортно само в някаква своя малка, \"джобна\" България. Той сам я създава с арогантност, за да му е под ръка винаги, когато му потрябва\". Спас Спасов Спас Спасов", "date": "2019.10.11", "title": "Тунелът на страха, или за червения опел, рокерите и \"откраднатите\" деца в Сливен"}
{"url": "http://www.cross.bg/leva-singul-live-1615240.html", "text": "/КРОСС/ Черна гора е с предимство срещу България в европейска квалификационна среща днес от 21.45 часа в Подгорица:Черна гора – България                  Сингъл, Live, ТОП               „1“-2.15 „Х“-3.00 „2“- 3.75Най-вероятният Точен резултат е 1-1, който е с коефициент от 6.00.Ето и други интересни сблъсъци от квалификациите за Евро 2020, както и срещата на младежкият ни национален отбор срещу Сърбия:България /21/ – Сърбия /21/        Сингъл, Live, ТОП              „1“-2.83 „Х“-3.12 „2“- 2.24Исландия – Франция                      Сингъл, Live, ТОП              „1“-5.20 „Х“-3.70 „2“- 1.61Дания – Швейцария                     Сингъл, Live, ТОП              „1“-2.30 „Х“-3.10 „2“- 3.10Норвегия – Испания                       Сингъл, Live, ТОП              „1“-6.00 „Х“-4.00 „2“- 1.50Уелс – Хърватска                          Сингъл, Live, ТОП              „1“-2.95 „Х“-3.00 „2“- 2.45Словения – Австрия                       Сингъл, Live, ТОП             „1“-2.85 „Х“-3.00 „2“- 2.50Косово – Черна гора                  Сингъл, Live, ТОП              „1“-1.58 „Х“-3.70 „2“- 4.60Украйна – Португалия                   Сингъл, Live, ТОП             „1“-3.24 „Х“-3.14 „2“- 2.03Франция – Турция                         Сингъл, Live, ТОП              „1“-1.26 „Х“-4.76 „2“- 8.55 Четвъртък се оказа печеливш за участник от Пловдив, който прибра общо 16 640,40 лева от футболни предвиждания. Също тогава сливналия добави 3755,59 лева към бюджета си. В сряда жител на Кърджали с 3 лева грабна 2164,69 лева, от които 432,94 лева са бонус за 8 мача в права колонка.Варненец прибра общо 6184,80 лева от Спортмакс за Секунда на 1-ви гол в сряда. В Кърджали беше регистрирана сума от 3656 лева за Точен резултат, а столичанин заслужи 2927,50 лева за Секунда на 1-ви гол.Жител на Гълъбово взе 1235 лева от Надбягвания с коне с прогноза за Място. Столичанин си тръгна с 1194,70 лева със залог от 45,50 лева за Трио.Точно 10 лева бяха достатъчни на разградчанин да спечели 2321 лева от Гонки с предвиждане за 1-3. Не по-малко интересна е сумата от 1126,50 лева, която отиде при пловдивчанин с 5 лева залог отново за 1-3.Към 12.30 часа на 11.10.2019 г. сумата в Джакпот 13 е на стойност 14 089 лева, а срещите от него можете да видите. ", "date": "2019.10.11", "title": "\"Еврофутбол\": Черна гора е с предимство срещу България в европейска квалификационна среща"}
{"url": "http://www.cross.bg/sofiya-godini-shofirane-1615236.html", "text": "/КРОСС/ \"Ангажирам се през следващите 4 години Общината да подкрепи създаването на достатъчен брой зарядни станции за електроавтомобили - поне 200 през първите години на следващия мандат\", това каза гражданският кандидат за кмет Мая Манолова от автосалона, който се открива днес в София.\"Поздравявам бизнеса, който предлага най-новото от света на автомобилите и особено коли с нулеви въглеродни емисии\".\"И най накрая, след толкова обещания, се ангажирам да бъде изградена писта, по най-високи европейски стандарти, за екстремно шофиране, за да спасим гражданите на София от безумните гонки и тормоза над тях\", посочи още тя във видеобръщение от автомобилното изложение.\n\t\t\t\t\t", "date": "2019.10.11", "title": "Мая Манолова: 200 нови зарядни станции за екоавтомобили и писта за екстремно шофиране ще има в София (ВИДЕО)"}
{"url": "http://www.cross.bg/gurdata-mesetz-pregledi-1615227.html", "text": "/КРОСС/ От 10 до 13 часа във Втора хирургия на Александровска болница ще се проведе лекция за пациенти за лечението на онкологичните заболявания.Поводът е Световният месец за борба с рака на гърдата.Затова и целият месец в хирургичните клиники ще се извършват безплатни прегледи за рак на гърдата, съобщи д-р Мариела Василева:“Тези прегледи ще се извършват през целия месец октомври, като не е нужно пациентът да носи каквито и да е документи. И не е нужно да имат някакви оплаквания. Идеята на този месец на предупреждение и на обръщане на внимание на рака на гърдата е по възможно най-лесен начин пациентите да могат да обърнат внимание на здравето си. Записването се извършва предварително. За всяка хирургична клиника има отделен телефон, които може да бъде намерен на сайта на болницата. Желаещите трябва да се обадят между 9.00 и 13.00 часа, всеки ден и да си запишат час“.", "date": "2019.10.11", "title": "Безплатни прегледи за рак на гърдата"}
{"url": "http://www.cross.bg/ychastnitzi-energo-pro-https-1615241.html", "text": "/КРОСС/ На 10 октомври 2019 г. бяха изтеглени първите пет печеливши участници измежду близо 800 клиента, актуализирали свой телефон или имейл адрес в периода от 1 до 30 септември включително. Припомняме, че в началото на септември ЕНЕРГО-ПРО Продажби обяви старта на игра, в която всеки клиент, регистриран в онлайн портала за актуализация на данни за комуникация на адрес /, автоматично става участник за спечелването на ваучер за пазаруване на стойност 100 лева.Тегленето на наградите се състоя в административната сграда на компанията на бул. Владислав Варненчик във Варна в присъствието на нотариус, а печелившите участници по регламент бяха изтеглени на случаен принцип, чрез електронен жребий.Всеки спечелил участник ще бъде уведомен лично по телефон или с писмо и съответно ще бъде поканен да получи своята награда в удобен за него Център за обслужване на клиенти.Играта „Актуализирай данните си и спечели“ ще продължи до края на февруари 2020 г. Томболата ще се разиграва ежемесечно на оповестените дати в Общите условия: Списъците с имената на печелившите участници по дати ще бъдат своевременно публикувани в сайта на ЕНЕРГО-ПРО, в секция Кампании: ", "date": "2019.10.11", "title": "ЕНЕРГО-ПРО Продажби изтегли първите печеливши участници в играта „Актуализирай данните си и спечели“"}
{"url": "http://www.cross.bg/radev-rymen-granitzi-1615235.html", "text": "/КРОСС/ „България очаква новият мандат на европейските институции да бъде посветен на реалното икономическо, социално и научно сближаване. Ако ЕС не инвестира в своето социално и икономическо единство, вътрешното разделение ще продължи да застрашава принципите и устоите на съюза“. Това заяви президентът Румен Радев в изказването си на 15-ата среща на държавните глави на парламентарните република в Европейския съюз, която се провежда в столицата на Гърция, Атина. Президентът Радев посочи, че Кохезионната политика на ЕС остава приоритет за България, но нейната устойчивост ще зависи все повече от равномерното разпределение на научната и образователна инфраструктура в Европа като фактор за национален икономически растеж. За България успехът на Кохезионната политика ще се измерва в преустановяване на емиграцията и на това младите хора да намират своята перспектива за развитие у нас, заяви още Румен Радев. Акцент бе поставен върху необходимостта от преодоляване на различията между Изток-Запад и Север-Юг в Европа.В изказването си на форума българският президент подчерта, че срещата на върха съвпада с динамични промени в средата на сигурност, на предизвикателства пред икономиката и климата. В тази обстановка първостепенна задача на държавите-членки на ЕС е гарантирането на сигурността на гражданите и на условията за стабилност и просперитет. „Европа все още се фокусира предимно върху последствията и по-малко върху причините за миграцията, а ЕС все още е зает основно да реагира на промените в средата за сигурност, докато другите стратегически играчи променят тази среда в свой интерес, докато мигрантският натиск остава за нас“, посочи Румен Радев.По думите на президента Европа се нуждае от по-високи амбиции в сферата на сигурността и от всеобщ подход на ситуационна осведоменост и предсказуемост, бързо вземане на решения и нови гъвкави механизми за тяхното изпълнение. „ЕС се нуждае от оперативен план за защита на външните – особено сухопътните граници, в случай на нов голям миграционен натиск, който да не допуска заплахи за сигурността на гражданите или хуманитарна криза. Преди две години поставих този въпрос на заседание на Съвета на ЕС и днес ситуацията отново потвърждава необходимостта от подобна стъпка“, заяви държавният глава.Румен Радев отново призова за засилване на охраната на външните европейски граници и за реформи в Дъблинския регламент и европейската политика за предоставяне на убежище. Това са неотложни мерки, които засягат пряко България и другите държави-членки по външните граници на ЕС, но и способността на съюза да действа като единна общност.„Европа се нуждае и от много по-активно проектиране на влияние извън географските граници на ЕС и от много по-голяма ангажираност към държавите на произход на мигрантите за укрепване на тяхната сигурност и икономическо развитие, на системите на здравеопазване и образование“, заяви още българският държавен глава. По думите му, ако това не се случи, Европа няма да бъде в състояние да постигне желаното ниво на вътрешна сигурност, независимо от непрекъснато нарастващите разходи.Във форума на най-високо равнище в Атина участват президентите на България, Гърция, Хърватия, Естония, Германия, Унгария, Ирландия Италия, Латвия, Малта, Полша, Португалия и Словения. В рамките на работното си посещение в Република Гърция президентът Румен Радев е придружаван от съпругата си Десислава Радева.", "date": "2019.10.11", "title": "Румен Радев: ЕС се нуждае от оперативен план за защита на външните – особено сухопътните граници"}
{"url": "http://www.cross.bg/sreden-aziya-pytin-1615243.html", "text": "/КРОСС/ Руският президент Владимир Путин заяви, че САЩ са измислили предлог с опасения за Азия за излизане от Договора за ИНФ, съобщават руските медии.Той обяснява, че разполагането на американски ракети със среден и малък обсег в Азия засяга интересите на Русия и влошава ситуацията в международната сигурност.САЩ официално се оттеглиха от споразумението от 1987 г. на 2 август месеци след като администрацията на Тръмп обяви намерението си да прекрати задълженията си по договора.\"Този ​​път решиха да направят нещо по-сложно, измислиха извинение, въпреки че това абсолютно не е свързано с Русия, това е свързано с тяхната азиатска политика и виждаме какво се случва всъщност сега с тези ракети със среден и по-малък обсег. През цялото време ни обвиняваха, че нарушаваме нещо, три месеца след като се оттеглиха, тестваха ракета със среден обсег\", допълва Путин.По думите му, такава ракета не може да бъде направен за три месеца. \"Ясно е кой е цел номер едно в случая. Ние не сме доволни, защото това се отнася до нас. Ще бъде необходимо да се разгледа къде са разположени (ракетите), но те биха могли да достигнат и до руска територия. Затова това те не подобряват, а по-скоро влошава ситуацията по отношение на международната сигурност\". Путин по-рано обяви, че Русия ще отговори на появата на американски ракети със среден и малък обсег в Азия. Според него подобни действия на американските власти само ще създадат нови заплахи.През август се появи официална информация, че САЩ обсъждат със своите съюзници възможността за разполагане на нови ракети със среден обсег в Азия.Несигурността относно перспективите за продължаване на Договора за намаляване стратегическите нападателни оръжията (START-3, \"Нов старт\") тласка разгръщащата се надпревара с оръжия в света, коментира Путин по време на заседание на Съвета на държавните ръководители от ОНД.Той отбеляза, че \"все още съществува несигурност около договора относно мерките за по-нататъшно намаляване и ограничаване на стратегическите настъпателни оръжия, така наречения договор START-3, който изтича през февруари 2021 г.\"\"Засега администрацията на САЩ не е решила какво ще прави. Доколкото разбираме и чувстваме, вътре в администрацията има спорове: някой казва, че трябва да бъде разширен, някой вярва, че САЩ не трябва да си връзват ръцете и краката краката с такива ограничения. Това създава елемент на несигурност и тласка разгръщащата се надпревара с оръжия, което е много лошо\", допълва той.Путин обяснява, че е изпратил \"подходящ апел до държавните ръководители на много страни по света. Ние заявихме, че няма да разгръщаме ракети със среден обсег, ако ги имаме, но ние, разбира се, сега ще работим върху това, след като американците ги имат\".", "date": "2019.10.11", "title": "Путин: САЩ си измислиха предлог в Азия, за да напуснат договора за ядрени ракети"}
{"url": "http://www.cross.bg/rabotnitzi-gryziya-bulgariya-1615238.html", "text": "/КРОСС/ Министърът на труда и социалната политика Бисер Петков и грузинския извънреден и пълномощен посланик Тамара Лилуашвили обсъдиха подготовката на административните процедури за прилагането на Спогодбата за регулиране на трудовата миграция между България и Грузия, която беше подписана в Тбилиси на 30 септември, съобщиха от министерството на труда. В разговора участва и заместник-министър Лазар Лазаров, който ръководеше преговорния екип за създаването на документа от българска страна.Спогодбата ще се се прилага за граждани на България и Грузия с трудов договор и разрешение за пребиваване на територията на другата страна. Целта на документа е да даде допълнителна възможност за осигуряване на работници за сектори от икономиката, в които има недостиг на работна сила.Със спогодбата ще се регламентира наемането на работници, граждани на една от двете държави за срок от 1 година с възможност за последващо удължаване за общо до 3 години.Урежда се и обменът на сезонни работници между двете страни за период до 9 месеца годишно. Влизането, пребиваването и заетостта на българи в Грузия и на грузински граждани в България ще се регламентират по законодателството на приемащата страна. Наетите работници могат да бъдат придружавани от членове на техните семейства.Министър Петков и посланик Лилуашвили изразиха желание за приключване на подготовката на административните процедури за прилагане на Спогодбата в кратък срок. Приложението й на практика ще улесни трудовата миграция и ще даде тласък на отличните отношения между нашите държави, каза министър Петков.По време на разговора бяха обсъдени възможностите за обмен на опит в областта на активната политика по заетостта, програмите за заетост и обучение, както и в областта на закрилата на детето и деинституционализацията на грижите за деца.", "date": "2019.10.11", "title": "Улеснява се размяната на сезонни работници между България и Грузия"}
{"url": "http://www.cross.bg/ivan-takov-kategorichen-1615242.html", "text": "/КРОСС/ На 27 октомври е време за промяна. Ние предлагаме по-добрия модел на управление на София. Това заяви кандидатът за кмет на район „Възраждане“ и за общински съветник от БСП Иван Таков в ефира на БНТ.Той коментира теми свързани с бъдещето на София и район ‘’Възраждане'', както и проблемите, за които БСП има решение. ‘'Не намирам за трудно да кажа добра дума за досегашното управление. Намирам за трудно да кажа нещо добра за отношението на администрацията към крайните квартали на София’’, заяви Иван Таков. Кандидатът за кмет на ''Възраждане'' беше категоричен, че освен красиви забележителности в центъра на града ни, гостите на града трябва да могат да видят и красиви и уредени квартали, както са в повечето европейски държави и някои зад океана. ''Би ми се искало в крайните квартали да има качествена инфраструктура и развит културен живот’', допълни Иван Таков.Той коментира, че още от 2015 групата на БСП е излязла с критика към управляващите, че София се развива на 2 скорости и това трябва да спре. ''Приоритети на Йорданка Фъндъкова за влизане в кварталите ги чувам от 4 години'', каза Иван Таков. '’Щяха да се строят паркинги, има нула за сега. Тази година се гласува изграждането на един паркинг в Надежда, който е с около 20-30 паркоместа’’, допълни кандидатът за общински съветник от листата на БСП. Той беше категоричен, че така наречението буферни паркинги около метростанциите имат друга функция. ''Ние говорим за паркинги, които да свалят автомоблите от тротоарите. Това е основният проблем във ''Възраждане''. От разговорите с гражданите си личи, че това ги притеснява най-много. Паркира се по тротоари, улици и зелени площи, които са общинска собственост'', допълни Иван Таков.Кандидатът за районен кмет увери, че решение има и то е ясно. ''Изграждане на паркинги, няма друго решение. И в цял свят е едно и също. Функцията на Центъра за градска мобилност беше замислена по този начин - с парите от пратеното паркиране да се изграждат паркинги. Всяка година се събират по 50-60 милиона'', категоричен е бе той. Таков обясни, че инфраструктурата е от времето на социализма, качествена е, но е на повече от 30-40 години. “На места няма дори осветление’’, допълни той.“Нито ще вдигаме данъци, нито такси. Има достатъчно приходи, проблемът е в разпределението. Време е Столична община да мине към програмно бюджетиране. Бюджетът да е насочен към нуждите на хората, а не към нуждите на кмета и неговата администрация’’, категоричен е Иван Таков, който през изтеклия мандат на СОС бе заместник-председател на Комисията по финанси и бюджет. ‘'Последните 4 години нямаше нито един голям проект, който да мине без някакъв скандал. Ние бяхме 7 души в Общинския съвет, но нашите приоритети и виждания се чуваха’’, посочи той.''Усещаме, че промяната идва. Усеща се в настроението на гражданите. Сегашното управление е стигнало тавана на своя капацитет. Не виждаме нови, добри решения. Само се говори за недостига на общински жилища, а това е много важна тема за нас. Вече повече от 10 години говорим за мръсния въздух. София е един от градовете с най-мръсен въздух. Мерки се взимат, но те трябва да са много по-категорични. Необходимо е ново управление на София'', категоричен е Иван Таков.На въпрос, свързан с неговото семейство, Иван Таков беше категоричен, че се гордее с фамилията си и тя нито му е помагала, нито му е пречела. “Аз в политически игри не участвам. Разчитам на знанията си и на личните си качества. Видно е какво съм направил и за партийната си организация и за района си през годините. Видно е какво съм направил и като общински съветник'”, каза в заключение Таков.", "date": "2019.10.11", "title": "Иван Таков: Нито ще вдигаме данъци, нито такси"}
{"url": "http://www.cross.bg/slavov-kpkonpi-komisiyata-1615231.html", "text": "/КРОСС/ До 20 ноември се очаква да бъде избран нов шеф на Антикорупционната комисия. Пред БНР Атанас Славов, експерт в Антикорупционния фонд, коментира, че е очевидно, че комисията (КПКОНПИ) може да работи без председател, какъвто на практика няма от март.„Очевидно е, че може да работи без председател. От една страна това е логично, за да няма блокиране в дейността на органа. От друга страна показва обаче, че волята на комисията може да се формира в зависимост от текущите политически събития. Това, което виждаме и коментарите, че се търси „новия Пламен Георгиев“, е само индикация за това как се селектират до голяма степен членовете на КПКОНПИ и особено председателят ѝ, който иначе по закон има най-сериозни правомощия в органа“, каза Славов.Според него сега предстои ново лице да оглави комисията, което може да означава, че останалите ѝ членове най-вероятно няма да имат някаква особена форма на лоялност спрямо него.Възможно е Антон Славчев, който на практика беше и.д. председател на КПКОНПИ, да стане неин ръководител с промени в закона, имайки предвид внесеното предложение от Данаил Кирилов точно преди да стане министър, посочи още Славов: „Но тези промени трябва да се гласуват и да влязат в сила. Ако това се случи по време на висяща процедура, напълно е възможно те да се приложат до края на процедурата и г-н Славчев да оглави комисията\".„Със сигурност практиката в ход да се променят правилата на играта не отговаря на никакви адекватни стандарти за устройство на държавните органи. Но е практика, която за съжаление нашите народни представители много често ползват. И това със сигурност би подронило легитимността на избора, още повече, че промяната, на пръв поглед минимална, всъщност е съществена. Ако досега изискването е председателят да има минимален 10-годишен стаж, да е юрист, с промяната се дават възможност на лица без юридическо образование да заемат тази длъжност“, изтъкна Атанас Славов.И прогнозира, че това само би тласнало КПКОНПИ към превръщането ѝ в една нова спецслужба.", "date": "2019.10.11", "title": "Атанас Славов: Има възможност КПКОНПИ да се превърне в нова спецслужба"}
{"url": "http://www.cross.bg/abiii-nagrada-etiopiya-1615237.html", "text": "/КРОСС/ Премиерът на Етиопия Абий Ахмед Али получи Нобеловата награда за мир.Абий получава високото признание за това, че сключи мир с Еритрея.Мирното споразумение, подписано миналата година, сложи край на близо 20-годишният конфликт с Еритрея.В съобщението на Нобеловия комитет се казва, че наградата за мир ще затвърди ролята на премиера Абий в неговите усилия за мир и помирение. Общо 301 кандидати бяха номинирани за престижната награда, включително 223 личности и 78 организации.Имаше големи спекулации кой ще спечели наградата тази година. Сред спряганите имена бяха тези на екоактивистката Грета Тунберг, както и на Алексис Ципрас и Зоран Заев за Преспенското споразумение.Съгласно правилата на Нобеловия комитет, шорт-листите за номинации не могат да бъдат публикувани в продължение на 50 години.", "date": "2019.10.11", "title": "Премиерът на Етиопия Абий Ахмед Али получи Нобеловата награда за мир"}
{"url": "http://www.cross.bg/pisma-antarktida-kino-1615218.html", "text": "/КРОСС/ Новият български филм “Писма от Антарктида” от днес може да се гледа на 58 кино екрана в над 30 града в цялата страна.Преди часове той спечели сърцата на над 500 гости на официалната си премиера в София. Сред най-големите достойнства на лентата зрителите определиха екранния дует между Ирмена Чичикова и малкия Симеон Ангелов в главните роли на майка и син, между които стои една голяма лъжа. Адмирациите на публиката получиха и актьорите Диана Димитрова, Диана Любенова, Мая Бабурска и Иван Стаменов, както и режисьорът Станислав Дончев и сценаристите Теодора Маркова, Невена Кертова и Георги Иванов. Автентичния дух на Антрактида на събитието и екрана пък пренесе големият полярен изследовател проф. Христо Пимпирев. Операторът Мартин Димитров бе поздравен и за първата международна награда за филма, която донесе преди дни от фестивала “Златно око” в Тбилиси.“Благодарни сме за топлотата и положителните коментари, с които гостите посрещнаха филма, защото всеки един от екипа вложи в него освен много работа и старание, сърцето си.”, сподели режисьорът Станислав Дончев след събитието, на което присъстваха представители на кино гилдията и популярни личности. “Надяваме се, че нежната и пречистваща история на “Писма от Антарктида” ще докосне и българската публика, защото тя е създадена за хората в салоните. Вярваме, че те отново ще дадат шанс на българското кино, както направи с предишния наш проект – “Дъвка за балончета”, допълни той.“Писма от Антарктида” разказва историята на 33-годишната Диана (Ирмена Чичикова) и 8-годишния й син Ники (Симеон Ангелов) и една голяма тайна между тях – водена от любовта и страха, майката не събира сили да съобщи на детето, че баща му е загинал при катастрофа. Тя лъже, че той е на експедиция в Антарктида и от негово име изпраща писма и колети. Остава да разберем ще намери ли смелост Диана да каже истината на сина си, ще излезе ли лъжата извън контрол, през какво ще преминат двамата и ще й прости ли детето.Още за филма В “Писма от антарктида” ще видим още актьорите Иван Стаменов, Диана Димитрова, Диана Любенова и Мая Бабурска. Зад проекта стои и голяма част от екипа на хитовия “Дъвка за балончета”, който се нареди сред най-гледаните нови български филми.Режисьор е Станислав Дончев („Корпус за бързо реагиране” 1 и 2, както и сериалите „Забранена любов”, „Къде е Маги?” и „Откраднат живот“).Сценаристи са Теодора Маркова, Невена Кертова и Георги Иванов, които миналата година спечелиха награда “Златна роза” именно с “Дъвка за балончета”. “Писма от Антарктида” отново започва с тяхната работа и селектирането на сценария в един от най-престижните форуми за сценарии в Европа – Скриптийст, който се провежда в Полша и по време на филмовите фестивали в Кан и Берлин. Екипът е познат и с работата си по популярните български сериали – „Под прикритие”, „Стъклен дом”, „Революция Z”, “Денят на бащата” и др.Преди броени дни с работата си за филма операторът Мартин Димитров спечели специалната награда на 9-тия международен фестивал за операторско майстворство “Златно око” в Тбилиси.Част от снимките на “Писма от Антарктида” наистина са направени на ледения континент по време на българска експедиция до остров Ливингстън. В ролята на ръководител на българските полярници е самият проф. Христо Пимпирев, който играе себе си. С кадрите, заснети от оператора Румен Василев на Антрактида, филмът създава прецедент в световното игрално кино.“Филмът поставя много въпроси - могат ли родителите да предпазят децата си, когато скриват истината от тях? Има ли “благородни” лъжи и имаме ли право на тях? Кой се справя с действителността по-лесно – големите или малките?”, обяснява режисьорът Станислав Дончев. “Надяваме се публиката отново да ни гласува доверие, защото въпреки драматичната история вярваме, че хората ще излязат от кино салона с усмивка и нова надежда.”, допълни той.На финала на филма звучи една от най-личните композиции на Владимир Ампов – Графа – “Последната песен”, която е посветена на майка му и с дълбоката си емоционалност допринася за цялостното преживяване. Музиката към лентата е на един от най-обещаващите български филмови композитори – Александър Костов.Продуценти на филма са Станислав Дончев и Теодора Стоилова от Dynamic Arts, които също стоят зад успеха на “Дъвка за балончета”. Копродуценти са Trafaret Films и Zoom Art. “Писма от Антарктида” е създаден с подкрепата на Национален филмов център и ще се разпространява в кината у нас от “Лента” от 11 октомври.Писма от Антарктида” е поредната кино продукция, зад която като партньор застава и Нова Броудкастинг Груп като част от дългосрочната стратегия на медийната група за подкрепа на българските филми на всички платформи.\n\t\t\t\t\t", "date": "2019.10.11", "title": "“Писма от Антарктида” излиза на 58 кино екрана в над 30 града днес"}
{"url": "http://www.cross.bg/kaba-gaiidari-vecher-1615228.html", "text": "/КРОСС/ Най-големият гайдарски състав „101-а каба гайди“ от Смолян ще отбележи 15 години от създаването си с грандиозен концерт в НДК тази вечер.Гайдарският състав \"101 каба гайди\" е създаден на 1 ноември 2004 г. Началото започва със 7-8 момчета, малка гайдарска група, обединена от доайена на гайдарите Костадин Илчев.Постепенно през годините съставът нараства и днес на 15-годишнината си наброява над 150 гайдари. 110 от тях са деца, а учителят им Костадин Илчев е вписан в националната представителна листа на нематериалното културно наследство.През 2012 г. в НДК съставът участва с изпълнение от 333 кабагайди за световен рекорд на Гинес.Тази вечер концертът започва в 19.30 ч., като на сцената ще се качат над 200 гайдари.", "date": "2019.10.11", "title": "Грандиозен концерт на „101-а каба гайди“ в НДК"}
{"url": "http://www.cross.bg/siriya-suobshti-severoiztochna-1615221.html", "text": "/КРОСС/ Общо 277 терористи са били убити досега в хода на операция „Извор на мира“ на Турция в Североизточна Сирия, съобщи турското министерство на отбраната, цитирано от частната турска телевизия СиЕнЕн-Тюрк.Турските сили навлязоха по-навътре в Североизточна Сирия днес, третия ден от операцията срещу сирийските кюрдски бойци, разглеждани от Анкара като терористи, посочва АП.Турски бойни самолети и артилерия поразяват цели на кюрдските бойци в района около град Рас ал Айн, един от двата гранични града в Североизточна Сирия, които са обект на офанзивата.Репортер на Ройтерс в турския пограничен град Джейлянпънар съобщи, че 20 бронирани машини, превозващи сирийски бунтовници, са влезели в Сирия от Джейлянпънар днес. Някои от тях показвали с ръце знака на победата, чували се възгласи „Аллах акбар“ (Аллах е велик) и се развявали сирийски бунтовнически знамена.По-рано днес министерството на отбраната съобщи за първата жертва на операцията от страна на турската армия и за трима ранени войници.", "date": "2019.10.11", "title": "Турция съобщи за 277 убити терористи при операцията й в Сирия"}
{"url": "http://www.cross.bg/direktor-galcheva-nap-sofiya-1615220.html", "text": "/КРОСС/ Андреана Галчева, която до момента временно изпълняваше длъжността, поема официално поста директор на Териториална дирекция на Националната агенция за приходите - София. Назначена е със заповед на изпълнителния директор на НАП Галя Димитрова, след успешно издържан конкурс за избор на титуляр.В рамките на надпреварата Галчева представи ясна визия за бъдещето на НАП-София, работещи цели и стратегия за развитие.Андреана Галчева започва работа в данъчната администрация преди 20 години и преминава през всички сфери на дейност и нива на управление.Ръководните й умения, нейната отдаденост на работата и признанието на колегите ѝ са в основата на предложението да заеме поста заместник териториален директор на НАП-София през 2013 г. От 11 април 2019 г. до момента тя изпълняваше длъжността териториален директор, едновременно с отговорностите на заместник-директор на ТД на НАП-София.", "date": "2019.10.11", "title": "Андреана Галчева поема официално управлението на НАП-София"}
{"url": "http://www.cross.bg/kandidatut-zapaden-kmet-1615217.html", "text": "/КРОСС/ „Знаем ,че това е човек,на когото може да се има доверие! Като общински съветник в няколко мандата, той многократно е откликвал на нашите молби и винаги е предлагал решение на проблемите ни“ – с тези думи бе посрещнат кандидатът на социалистите за кмет на Пловдив Николай Радев от своите съкварталци.Той и част от неговия екип посетиха район Западен, за да обсъдят с жителите му темите, които ги интересуват и заедно да потърсят решение на „тесните” места.Чистотата на междублоковите пространства, неподдържаните зелени площи и редицата необезопасени детски площадки са главните проблеми, които откроиха жителите на Западен.Според тях, към тези истински „язви” тук общинската и районната администрация проявява системна незаинтересованост. За местните това е най- болната тема, стана ясно от разговорите.„Това бездушно отношение в управлението трябва да бъде прекратено. Ние, социалистите, отстояваме друг модел – администрация, обърната към хората“ – заяви кандидатът за кмет на Пловдив с № 56.Сигурността в района сериозно тревожи хората, споделиха участващите в срещата.„Патрулиращите служители от „Общинска охрана“ сега са съсредоточени най-вече в централните райони.Настояваме те да се разпръснат във всеки микрорайон и по този начин да се осигури повече спокойствие и сигурността на всички граждани” – заяви кандидатът на левицата за кмет на район Западен – Десислава Йорданова.Тя изтъкна поставянето на видеонаблюдение на всички ключови обществени места и паркове в района като приоритет за управленския екип с № 56.„Като юрист ви обещавам, че ще защитавам вашите интереси и ще бъда ваш посланик в общинския съвет” – сподели кандидатът за общински съветник от листата на „БСП за България“ Нели Петрова.", "date": "2019.10.11", "title": "Жителите на Западен имат доверие на Николай Радев и екипа му с № 56"}
{"url": "http://www.cross.bg/tzitzipas-geiim-dzhokovich-1615230.html", "text": "/КРОСС/ Шестият поставен Стефанос Циципас се класира на полуфиналите на Мастърс 1000 турнира в китайския мегаполис Шанхай.Гръцкият тенисист направи обрат срещу защитаващия титлата си световен номер едно Новак Джокович от Сърбия и го победи с 3:6, 7:5, 6:3 в двучасов двубой.В първата част Ноле проби за 2:0 и това му беше достатъчно да я спечели.Във втория сет Циципас имаше две поредни точки за брейк в шестия гейм, но не успя. В 12-ия гейм гръцкият тенисист съумя да пробие след топка в аут на сърбина и така изравни частите.Циципас проби при третата си възможност в четвъртия гейм и поведе с 3:1. При 5:3 21-годишният атинянин сервираше за място на полуфиналите. Той поведе с 40:0 и реализира третия си мачбол с мощен смач.Следващият съперник на Стефанос е Даниил Медведев.Поставеният под №3 руснак наниза 12 аса и се наложи над Фабио Фонини с 6:3, 7:6 (4) за 85 минути.", "date": "2019.10.11", "title": "Циципас детрони Джокович в Шанхай"}
{"url": "http://www.cross.bg/sayditska-arabiya-dolara-1615224.html", "text": "/КРОСС/ На 27 септември тази година Саудитска Арабия пусна нов визов режим, чрез който туристите могат да разглеждат страната в продължение на 90 дни. От кралството казват, че това решение е историческо и цели да повиши чуждестранните и местните посетители до 100 млн. на година до 2030 г.Страната е пълна със забележителности, като 5 от тях попадат под защитата на ЮНЕСКО, включително заливите на Червено море и планината Асир. Гражданите на 49 държави като САЩ, Канада, по-голямата част от Европа и Австралия и други могат да кандидатстват за онлайн електронна виза или виза на пристигане.Желаещите обаче трябва да спазват няколко строги правила, когато посещават Саудитска Арабия. Дни преди да пусне новия визов режим, правителството прие нови 19 закона, при нарушаването на които може да ви струват глоба от 1600 долара или дори затвор.Ето нещата, които трябва да знаете, ако смятате да посетите държавата.То става известно през 2017 година и се изразява в това човек да доближава главата към лакътя си по време на танц. Правителството в Саудитска Арабия обаче забранява движението, тъй като го свързва с използването на наркотици.Законът е толкова суров, че когато саудитски водещ е бил заснет да „дабва“ по време на музикален фестивал, той е арестуван и дори уволнен от работа.Колкото и да е горещо в страната, мъжете няма да имат възможност да носят къси гащи. Новият закон за подходящо облекло ги съветва да се обличат прилично и консервативно. Макар постепенно Саудитска Арабия да върви към повече свобода, свързана с облеклото, все още не трябва да се разголвате твърде много.Наскоро местните жени получиха правото да не носят дълги дрехи, наречени абая. Те, както и туристките обаче все още трябва да покриват рамената и колената си на публични места.Забравете за каквито и да било коктейли докато се разхождате из Саудитска Арабия. Там алкохолът е напълно забранен, а нарушителите ги грозят сериозни наказания. Може да бъдете глобени, затворени или депортирани.Ако мислите да си наваксате по време на полета до страната, не бързайте. Ако властите на летището ви хванат в нетрезво състояние, също могат да ви арестуват и дори да не ви допуснат до влизане в държавата.Според новите закони, всеки трябва да си изчака реда на опашката. Ще бъдете глобени 14 долара, ако се опитате да минете по-напред.Също така трябва да внимавате с децибелите на музиката. Особено важно е да не слушате високо любимите си песни по време на 20-минутната молитва, която се случва всеки ден по пет пъти. Ако бъдете хванати, че пускате високо музика, може да се сдобиете с глоба, която е в различен размер за времето, когато има молитва и тогава, когато няма.Дори да сте на романтична ваканция с любимия, няма да имате възможност да вървите ръка за ръка по улиците на Саудитска Арабия. Новият закон за пристойно поведение забранява каквато и да било публичност на близост между двама души. Глобите за изразяване на любовта могат да достигнат до 800 долара.Също така нямате право да снимате друг човек без нейното или неговото позволение. Забранява се и заснемането на държавни сгради, от гледна точка на сигурност. Глобите стигат до 266 долара или това е близо 1000 риала.", "date": "2019.10.11", "title": "Без алкохол, без близост: Условията за туристи в Саудитска Арабия"}
{"url": "http://www.cross.bg/razvitie-banka-mezhdynarodnata-1615234.html", "text": "/КРОСС/ Международни и национални банки за развитие и представители на Организацията за икономическо сътрудничество и развитие (ОИСР) дискутират днес в София опита си в постигането на съответствие с нормативната уредба и превенцията на риска.Домакин на форума е Българската банка за развитие, която организира събитието съвместно с Международната инвестиционна банка.„Стриктното следване и усъвършенстване на процедурите за нормативно съответствие е стратегически важна дейност за финансовите институции днес“, каза при откриването на срещата главният икономист на ББР Илия Лингорски. Това им позволява да бъдат прозрачни пред акционерите и клиентите, да се развиват в час с новите технологии и глобализацията, и да допринасят за сигурността на финансовия пазар. Обмяната на опит между експертите по съответствие създава среда за нулева толерантност към финансови измами, пране на пари и финансиране на тероризма.Очаква се форумът да допринесе за нови идеи и решения за укрепване на сектора и повишаване на професионалната компетентност.България е акционер в Международната инвестиционна банка, която има дългогодишно добро сътрудничество с Българската банка за развитие. МИБ е създадена от девет държави на основата на многостранно споразумение и има за цел да съдейства за социалноикономическото развитие и сътрудничество на страните-участнички. Основната й мисия е подкрепа на малките и средните предприятия, както и финансиране на социално значими инфраструктурни проекти. Тя осъществява кредитирането си чрез водещи национални финансови институции с държавно участие, банки за развитие или експортно-импортни банки.  ", "date": "2019.10.11", "title": "Българската банка за развитие и Международната инвестиционна банка организират банков форум в София"}
{"url": "http://www.cross.bg/prirodozashtitnitzi-sreda-okolnata-1615226.html", "text": "/КРОСС/ Принцеса Есмералда Белгийска е била задържана при вчерашните прояви на гражданско неподчинение на природозащитници в Лондон. Това съобщи самата тя, като разпространи и бележката от полицията за своето освобождаване.Принцесата остава на разположение на британските власти, макар засега да не са ѝ предявени обвинения. В бележката се посочва, че случаят не е приключен, може да бъдат установени нови обстоятелства и това може да наложи ново задържане на Есмералда.Белгийски медии съобщават, че природозащитници са насрочили за утре в Брюксел 24-часово обсъждане на въпроса с опазването на околната среда. Предвижда се в срещата в градски парк да участват около 1000 души.Белгийските природозащитници отбелязват, че в свое слово по-рано тази година кралят Филип е подкрепил техните виждания. Те настояват държавният глава да иска повече от правителството за защита на околната среда и да обяви \"климатично извънредно положение\".", "date": "2019.10.11", "title": "Белгийска принцеса е сред задържаните природозащитници в Лондон"}
{"url": "http://www.cross.bg/borisov-yablanitza-boaza-1615222.html", "text": "/КРОСС/ „Като дойдох за първи път тук, беше ливада и планина. После - изядоха скалата, камък след камък и за година и половина, шест месеца по-рано, това вече е едно изключително съоръжение, за което българските строители имат много какво да разказват“, това заяви министър-председателят Бойко Борисов при официалното откриване на новия участък от 9,3 км от АМ „Хемус“ между Ябланица и Боаза.Изграждането на трасето стартира в края на март 2018 г. и завърши близо 6 месеца предсрочно. Инвестицията е за 66 млн. лв. с ДДС като средствата са от държавния бюджет.Цялостното доизграждане на „Хемус“ е основен приоритет в управленската програма на правителството, тъй като бъдещето на Северна България и модернизирането на региона е свързано със строителството на автомагистралата и осигуряването на бърза и безопасна пътна комуникация между София и Варна.„Сега изглежда лесно, красиво, със зони за отдих. А първо беше кал, чакъл, насипи“, посочи още министър-председателят Бойко Борисов при огледа на новия участък между Ябланица и Боаза.Премиерът отбеляза, че усилено се работи и по други участъци от трасето на „Хемус“.Заедно с него на инспекцията на автомагистралата бяха вицепремиерите Томислав Дончев и Красимир Каракачанов, министрите Владислав Горанов и Петя Аврамова.„Ние не купуваме само Ф-16 и не вдигаме само заплатите на отбраната, а едновременно строим и проектираме, благодарение на правителството и на коалиционните партньори. Ако сме така стабилни, при този ръст на икономиката и приходи, в рамките на 3-4 години ще свършим магистралата“, изтъкна министър-председателят Бойко Борисов.Автомагистралният участък между Ябланица и Боаза е с по две активни ленти и една аварийна във всяка посока на движение. Изградени са 5 селскостопански подлеза и 2 селскостопански надлеза, както и подлез при общинския път Брестница - Съева дупка.В отсечката между Ябланица и Боаза е  най-големият армонасип, изграждан досега у нас - 45 метра общ насип, с височина от 25 м на армирания насип, информира премиера Борисов министърът на регионалното развитие и благоустройството Петя Аврамова.Става дума за почти вертикална стена на откоса като в конструкцията й са вложени специални укрепителни мрежи и системи.В строителството на отсечката са положени близо 104 000 тона асфалт, а за осигуряването на безопасността на движение са монтирани 40 км мантинели от най-висок клас и 24,5 км предпазни мрежи.На различен етап на изпълнение са още 150 км от автомагистралата, които се финансират със средства от републиканския бюджет.Целта е строителството на цялото трасе да приключи до 2023 г.", "date": "2019.10.11", "title": "Премиерът Борисов на новия участък от „Хемус“: Това е едно изключително съоръжение"}
{"url": "http://www.cross.bg/ato-tzachev-mnogo-1615205.html", "text": "/КРОСС/ Cлeдвaщaтa peцecия нa глoбaлнaтa иĸoнoмиĸa вeчe нaближaвa, a тoвa щe зaceгнe мнoгo бългapcĸи инвecтитopи, тъй ĸaтo мeждyнapoднитe пaзapи ca вaжнa чacт oт тяxнoтo пopтфoлиo, пocoчи глaвният инвecтициoнeн ĸoнcyлтaнт нa \"Eлaнa Tpeйдинг\" Цвeтocлaв Цaчeв пo вpeмe нa фopyмa \"Cилaтa нa инвecтициитe\", opгaнизиpaн oт Іnfоѕtосk. Heгoвитe oчaĸвaния ca дo ĸpaя нa гoдинaтa дa ce oчaĸвa знaчитeлнa вoлaтилнocт нa пaзapитe, ĸaтo пo cĸaлaтa oт 0 дo 10 тoй oцeнявa възмoжнocттa зa pacтeж нa eдвa eдиницa. Ha cxoднo мнeниe e и д-p Baлeнтинa Гeнчeвa, ĸaтo cпopeд диpeĸтopa \"Злaтo и нyмизмaтиĸa\" ĸъм Πъpвa инвecтициoннa бaнĸa pиcĸът пpeд иĸoнoмиĸaтa e мнoгo cepиoзeн.\"Aĸo нeщaтa бяxa xyбaви, бaнĸитe нямaшe дa cъĸpaщaвaт xиляди cлyжитeли, ĸaзa Цaчeв. \"Πpoблeмът щe дoйдe oт дългa бoĸлyĸ. Днec ĸoмпaниитe, ĸoитo бяxa бoĸлyĸ, ca c инвecтициoнeн peйтинг. Гoвopим зa ceĸтopи ĸaтo нeдвижимитe имoти, шиcтoвия пeтpoл в CAЩ и тexнoлoгичния ceĸтop. Koгaтo ĸaпитaлът ce изпoлзвa нeeфeĸтивнo - a нyлeвитe лиxви вoдят дo тoвa - бaлoнът щe зaceгнe мнoгo cилнo бaнĸoвия ceĸтop.\" Cпopeд Гeнчeвa aвтoмoбилнaтa индycтpия cъщo вeчe e cepиoзнo зaceгнaтa oт нeгaтивнитe динaмиĸи в иĸoнoмиĸaтa.\"Aĸтивнocттa пpи eжeднeвнитe пoлитичecĸи нoвини и нoвинитe oт цeнтpaлнитe бaнĸepи пoĸaзвa, чe нaпpeжeниe имa и вoлaтилнocттa pacтe\", ĸaзa изпълнитeлният диpeĸтop нa \"Keпитъл мeниджмънт AДCИЦ\" Bлaдимиp Maлчeв. \"Πpeз пocлeднoтo тpимeceчиe биx зaeл нeyтpaлнa пoзиция - тpябвa дa cмe пpeдпaзливи и дa имaмe дoбъp дял oт пopтфeйлa в ĸeш. Биx ĸyпил pacтящи aĸции дo ĸpaя нa гoдинaтa. Злaтoтo и дpyгитe цeнни мeтaли тpябвa дa ca cъщecтвeнa чacт oт пopтфeйлa в днeшнo вpeмe - ĸaĸтo caмитe тe, тaĸa и пpeз aĸциитe нa ĸoмпaниитe зa дoбив.\"Ha cъщoтo мнeниe бяxa Гeнчeвa и Цaчeв, ĸoитo oтнoвo aĸцeнтиpaxa въpxy нeoбxoдимocттa oт нaличиeтo нa блaгopoдни мeтaли в инвecтициoнния пopтфeйл. \"Kyпyвaйтe злaтo, бъдeтe aĸтивни c вcяĸaĸви инcтpyмeнти oт ceĸтopa\", пpизoвa и Гeнчeвa. \"Блaгopoднитe мeтaли ca ĸoтвaтa във вcяĸa ĸpизa. Teзи, ĸoитo ĸyпyвaxa пpeз 2000 г., ca нa ceдeм пъти пeчaлбa.\" Tя пocoчи cъщo, чe aĸo paзпoлaгa c мeждy 10 и 20 xил. eвpo зa инвecтиции в мoмeнтa, би пpидoбилa cтapa нyмизмaтичнa мoнeтa oт peнoмиpaн ayĸциoн.Eĸcпepтитe пocoчвaт paзличeн дял oт инвecтициoннoтo пopтфoлиo, ĸoйтo тpябвa дa бъдe зaeмaн oт блaгopoдния мeтaл или oт aĸции нa злaтoдoбивнитe ĸoмпaнии. Cпopeд Цaчeв e дocтaтъчнo злaтoтo дa e 25% oт пopтфoлиoтo, a cпopeд Гeнчeвa тo тpябвa дa ce cъcтoи oт eднa тpeтa злaтo и aĸции нa cвъpзaнитe c нeгo бизнecи, eднa тpeтa нeдвижими имoти и eднa тpeтa вaлyти. Tя пpeпopъчвa cъщo инвecтитopитe дa избягвaт южнoaфpиĸaнcĸитe и pycĸитe ĸoмпaнии зapaди виcoĸия пoлитичecĸи pиcĸ, ĸaтo зa пpeдпoчитaнe ca aĸциитe нa пpeдcтaвитeлитe нa ceĸтopa oт Kaнaдa.Aĸo oбaчe иĸoнoмиĸaтa пpoдължи дa ce влoшaвa и цeнтpaлнитe бaнĸи ce oĸaжaт нecпocoбни дa ce cпpaвят cъc зaтpyднeниятa пpeд cтoпaнcтвoтo, Цaчeв пpeпopъчвa дeлът нa злaтoтo дa бъдe yвeличeн дo 20%, a oщe 30% oт пopтфoлиoтo дa e cъcтaвeнo oт aĸции нa злaтoдoбивни ĸoмпaнии. \"Злaтoтo ce дъpжи мнoгo пo-дoбpe oт дъpжaвнитe цeнни ĸнижa\", ĸoмeнтиpa cъщo нeзaвиcимият eĸcпepт Димитъp Цoнeв, ĸoйтo бeшe мoдepaтop нa диcĸycиятa.Cпeциaлиcтитe ce oбeдинявaт oĸoлo мнeниeтo, чe ĸpиптoвaлyтитe тpyднo мoжe дa ce изпoлзвaт зa cъxpaнявaнe нa cтoйнocт, ĸaтo тe игpaят poлятa пo-cĸopo нa cпeĸyлaтивeн инcтpyмeнт. Πo oтнoшeниe нa пeтpoлa, Цaчeв oчaĸвa пpoблeмитe cъc зaдлъжнялocттa и ниcĸaтa cтoйнocт нa cypoвинaтa нa мeждyнapoднитe пaзapи в мoмeнтa дa дoвeдaт дo фaлитa нa мнoгo шиcтoви ĸoмпaнии в CAЩ, нo цeнaтa нa cypoвинaтa вce пaĸ дa нe нaдвиши 70 дoлapa зa бapeл пpи бeнчмapĸoвитe copтoвe. ", "date": "2019.10.11", "title": "В какво да инвестираме преди наближаващата криза?"}
{"url": "http://www.cross.bg/sofiya-pargov-kaloyan-1615208.html", "text": "/КРОСС/ Лидерът на БСП - София Калоян Паргов подписа споразумение за подкрепа на листата на социалистите за общински съветници и на гражданския кандидат за кмет на столицата Мая Манолова с 4 партии и едно сдружение днес. Подписите си под документа, освен него, поставиха Пламен Зарков от Национална републиканска партия, Добромир Задгорски от Общонароден комитет за защита на националните интереси, Мариела Модева от СНЦ \"Отечествен съюз\", Александър Цветков от Политическа партия \"Подем\" и Иван Гърнев от Политическо движение \"Социалдемократи\".\"Всички тези партии и организации са от лявоцентристкия спектър. С подписването на това споразумение разтваряме допълнително ветрилото на подкрепата за кандидатите на БСП от листата за общински съветници, както и към Мая Манолова, коментира Калоян Паргов. - Така целим да привлечем повече избиратели и да успеем да осъществим промяната. Промяна за една нова перспектива, за която в нашата платформа имаме решения. Управлението на София има нужда от повече прозрачност, професионализъм и участие на гражданите\".Според Калоян Паргов, обединението на левите партии и организации ще даде допълнителен заряд в кампанията и ще увеличи мотивацията. А всичко това, в крайна сметка, ще увеличи потенциала за победа на местния вот.\"Сега левите са на ход, всички знаем какво трябва да направим. Десните вече се изчерпаха, коментира Александър Богданов от ПП \"Подем\". -  Левите имаме потенциал, трябва да превърнем София в град за живеене, а не в град за пребиваване\". Иван Гърнев от Политическо движение „Социалдемократи\" добави, че е време да бъде сменено статуквото и София да бъде управлявана от кадърни хора, които мислят за гражданите. \"Готови сме да дадем подкрепа, сили и доверие за по-добрата кауза\", коментира той.Проф. Мариела Модева от СНЦ \"Отечествен съюз\" каза, че подписването на днешното споразумение е важно, защото управлението, освен да служи на гражданите, трябва и хората да могат да упражняват контрол върху него. \"Нашата подкрепа за листата на общински съветници на БСП и за кандидатурата на Мая Манолова е продиктувана от доверието в платформата и от прозрачността, която тя обещава да осигури в управлението, коментира проф. Мариела Модева. - Който управлява София трябва да бъде контролиран, за да изпълни поетите ангажименти. Това е нов шанс София да заеме мястото си на важна европейска столица\". Заместник-председателят на Националната републиканска партия Пламен Зарков оцени ролята на Калоян Паргов за обединението на левите и лявоцентристки организации за събаряне на статуквото в управлението на София. \"Трябва да променим качеството на живот в крайните жилищни квартали. Споразумението, което подписахме съвпада изцяло с нашата програма\", заяви той. Добромир Задгорски от Общонароден комитет за защита на националните интереси добави, че в целия период на демокрацията председателстваната от него организация е подкрепяла БСП и нейната коалиция. \"Сега сме обединени от една голяма цел Мая Манолова да победи в надпреварата за кмет на София. Това е една от важните ни задачи като гражданска организация\", заяви той. ", "date": "2019.10.11", "title": "Калоян Паргов подписа споразумение за подкрепа на БСП за местния вот с 4 партии и едно гражданско движение"}
{"url": "http://www.cross.bg/zhelyazkov-momenta-ministurut-1615206.html", "text": "/КРОСС/ Какви са новите мерки за практическите изпити за шофьор, кога ще влезе в сила договора за концесията на Летище София и ще се стигне ли до приемане на спорните за българските шофьори промени в пакет \"Мобилност\" - гост по актуалните въпроси в Сутрешния блок на БНТ беше министърът на транспорта Росен Желязков.\"Новите мерки за изпитите за шофьорски книжки са свързани с подобряване работата на \"Автомобилна администрация\", обясни транспортният министър.\"Теоретичната подготовка на водачите в момента се извършва в т. нар. бели стаи. Нашето желание е да направим практическия изпит в \"бели автомобили\", където електронните системи ще преценяват грешките на водача, подготовката му и т.н.В момента има два режима - лицензионен и режим по контрол на пътя. Говорим за схеми, които преминават през административна тежест\", обясни Желязков.\"Мерките за превенция, които се предвиждат, са да се прекъсне физическата връзка между администрация и бизнес с интегрирана система за електронно заявяване и електронно получаване. Компанията \"Информационно обслужване\" ще направи тази система\", допълни министърът.По отношение контрола на пътя ще редуцираме броя на областните отдели. Ще бъде свит броят на дирекциите - те ще станат осем, което ще даде възможност за неочаквана ротация на екипите по отношение на контролните дейности.Министър Желязков коментира и проблемите в сектора на БДЖ, като потвърди, че в момента има недостиг на 20 локомотива, но през следващата година той ще бъде наваксан. В момента връзката между пътнически и товарни превози се опосредства от Холдинг БДЖ, който всъщност е собственик, допълни министърът.По думите на Желязков, концесията на Летище София все още не е факт, но вече е избран концесионер. Задължително ще има нов терминал, това е едно от условията. Другите са да се увеличи пътникопотока, да има възможност за изграждане на нова писта, подобряване на условията, запазване на персонала. 550 млн. лв без ДДС е първоначалното плащане към държавата, категоричен е Желязков.По въпроса за спорния пакет \"Мобилност\", Желязков заяви, че приемането на законодателните промени е много дълъг, сложен институционален и комплициран процес с много фази.\"В една определена фаза ние имахме шансове, за съжаление за малко не ни достигна да блокираме пакета. В момента сме в друга ситуация - преговаряме с останалите държави членки, преговаряме с Европарламента. Ще се опитаме да оптимизираме всички предложения, вярваме, че ще постигнем успех, защото активното участие в преговорите е предпоставка за това\".", "date": "2019.10.11", "title": "Росен Желязков: Вече е избран концесионер на Летище София"}
{"url": "http://www.cross.bg/tikva-tikvata-sudurzhanie-1615213.html", "text": "/КРОСС/ Есента е перфектното време, в което да ядем повече ястия с тиква. Ще се учудите колко универсален продукт е тя. С нея може да се приготвят разнообразни блюда, както и сладкиши.Тиквата е един от даровете на сезона, тъй като е изключително вкусна, но най-вече – много полезна. Тя набавя необходимите ни запаси от витамини А, Е И С, които през студения сезон често ни липсват.Съдържащите се в нея фибри осигуряват енергия през целия ден и стабилизират кръвната захар. Тиквата е полезна както в сурова, така и в запечена и консервирана форма.Даваме ви още няколко причини, които да ви накарат да си купите тиква на връщане от работа!В нея има калций, магнезий и желязо, които оказват благоприятно влияние върху сърцето, регулират кръвното налягане и снабдяват червените кръвни клетки с кислород.Тиквата е богата на бета каротин, както и на други важни антиоксиданти, които помагат за регенерирането на клетките в организма.В 100 грама тиква има общо 30 калории и 0,01 грама мазнини. Редовната консумация на тиква може да ви помогне да се отървете от излишните килограми, а високото съдържание на фибри ви дава повече енергия и след приема на тиква се чувствате пълноценни и сити дълго време.Когато готвите тиква, не изхвърляйте семките й. После можете да ги изпечете и изядете. Те също са изключително полезни. Богати са на калий, магнезий, цинк и желязо.", "date": "2019.10.11", "title": "Тази есен наблегнете на тиквата!"}
{"url": "http://www.cross.bg/kamion-se-zapali-v-dvizhenie-na-am-hemys-1615212.html", "text": "/КРОСС/ Камион се е запалил в движение на АМ „Хемус“. В превозното средство е пътувал само водачът. Той е спрял в аварийната лента. На място са отишли два екипа на Противопожарната служба. При инцидента няма пострадали, съобщиха от МВР.Инцидентът е станал преди тунел „Витиня“.Движението не е спирано, въпреки че непосредствено след пожара се е образувала колона от автомобили в посока към София.Движението вече е нормализирано.", "date": "2019.10.11", "title": "Камион се запали в движение на АМ „Хемус“"}
{"url": "http://www.cross.bg/ninova-otgovarya-kompetenten-1615216.html", "text": "/КРОСС/ \"Всички видяхте какво се случи – два неуспешни опити за регистрация на кворум. Били сме свидетели на всякакво шикалкавене от страна на премиера Борисов, за да не ни отговаря на въпроси, но днес той удари дъното като нареди на депутати си да не идват на работа, да провалят кворума, за да не дойде да обясни защо корупцията на неговото правителство провали бъдещето на България в Шенген“,  това заяви председателят на БСП Корнелия Нинова по време на изявление в Народното събрание.„Понеже го чух в едно предаване да казва, че бил дошъл да отговаря, но мен ме нямало - един път ми се е наложило да отсъствам, но искам да ви изложа следните факти. От началото на това Народно събрание, всички мои въпроси и питания се връщат от министър-председателя с отказ да ми отговаря поради некомпетентност“, обясни Нинова.Тя даде за пример няколко от питанията си към министър-председателя - питане за Агенция “Митници“, срив в Търговския регистър, източване на лични данни от НАП. Отговорът, по думите й е бил, че това не е от компетентността на министър-председателя и че трябва да бъде зададен на вицепремиера по демографска политика Марияна Николова.Друг пример, който председателят на левицата изтъква - питане относно избора на делегирани за България прокурори в Европейската прокуратура, питане защо България гласува против г-жа Кьовеши за главен Европейски прокурор.Отговор - не е от компетентността на министър-председателя, да бъде запитан Данаил Кирилов.Корнелия Нинова обясни и за други случаи на въпроси към Борисов относно преразпределяне на излишъка от националния бюджет за 2019 година: „Беше питан защо заобикаля парламента и раздава пари от Бюджета от багажника на колата си, в разрез с всички закони и правила. Отговор - не е компетентен да ми отговори, компетентен е Горанов“.„Следващо: допълнителни трансфери към общините за сметка на централния бюджет – постановленията, с които той еднолично и по политически причини раздава пари на определени общини, а на други – не. Отговор – не е компетентен, питайте министъра на финансите. Последен пример – питане относно новия модел на икономическа политика, представен от Томислав Дончев. Отговор – Томислав Дончев нещо си говори по медиите това не ангажира правителството да се занимава с него и с Вас. Така че премиерът не е компетентен да тълкува думите на Томислав Дончев“, обясни още Нинова.„Надявам се, че това ви показва тенденцията и отношението към парламентаризма и към моите питания. Страхът му да дойде да ми отговаря е по-голям от парламентаризма“, категорична бе Нинова.Тя припомни думите на бивш генерал, шеф на НСО: „Винаги усещаме кога едно правителство си тръгва, когато министърпредседателят отказва да идва в парламента и да отговаря на въпроси, а ако случайно дойде – иска от нас да го извеждаме от страничния вход.“ Мисля, че ситуацията в момента е точно тази“, изрази мнение тя.", "date": "2019.10.11", "title": "Корнелия Нинова: Днес Борисов удари дъното"}
{"url": "http://www.cross.bg/medvedev-e-sred-naii-dobrite-chetirima-v-shanhaii-1615214.html", "text": "/КРОСС/ Поставеният под №3 Данийл Медведев се класира за полуфиналите на Мастърса в Шанхай. Това стана, след като той се наложи над Фабио Фонини с 6-3, 7-6 (4). Руснакът надви съперника си след 1 час и 25 минути игра.Първата ракета на Русия записа 12 аса и направи една двойна грешка. Финалистът от US Open проби веднъж сервиса на италианеца – в първия сет. Това обаче му бе напълно достатъчн да го вземе.За място във финала на силния турнир Медведев ще спори с победителя от мача Новак Джокович – Стефанос Циципас. Сърбинът е действащ шампион в Шанхай.В третия кръг той с лекота се справи с Джон Иснър с 7-6, 6-3.", "date": "2019.10.11", "title": "Медведев е сред най-добрите четирима в Шанхай"}
{"url": "http://www.cross.bg/siriya-kampaniya-dovedat-1615200.html", "text": "/КРОСС/ Военната кампания и ескалацията на насилието в северната част на Сирия могат да доведат до възраждане на терористичната организация Ислямска държава, се казва в заявление на Международната независима комисия за разследване на конфликта в Сирия към ООН.Комисията призовава страните в конфликта да възобновят диалога и да осигурят на първо място защитата на мирното население по време на бойните действия.Върховният комисар на ООН за бежанците публикува по-рано изявление, в което предупреждава за възможен ръст на броя на бежанците във връзка с началото на военната операция в Северна Сирия.Сирийската обсерватория за правата на човека съобщи за повече от 60 000 души, напуснали граничните райони на Рас ал Айн, Тал Абяд и Дербасие, които са под ударите на турските военни.", "date": "2019.10.11", "title": "ООН предупреди, че има опасност от възраждане на Ислямска държава заради военната операция в Сирия"}
{"url": "http://www.cross.bg/faning-dzholi-mishel-1615198.html", "text": "/КРОСС/ Покрай премиерата на дългоочакваната втора част на филма „Господарка на злото 2“ имаме щастието на червения килим и за срещи с журналисти на едно място да се съберат три красиви и любими актриси.Анджелина Джоли, Ел Фанинг и Мишел Пфайфър са на промоционална обиколка за филма, а ние няма как да не ви ги покажем в цялата им прелест. Във филма, който ще се завърти по родните кина на 18 октомври, Анджелина Джоли е в ролята на злата орисница Злодеида, Ел Фанинг е Спящата красавица, а Мишел Пафайфър е изцяло нова героиня – тя е майката на чаровния принц, за когото ще се омъжи Аврора.Героините на Джоли и Пфайфър влизат в остър сблъсък покрай приготовленията за сватбата и в крайна сметка избухва война. Какво точно ще се случи, ще разберем като излезе самият филм.В добавка към впечатляващите фотосесии на трите актриси от изявите им в Лос Анджелис, Рим, Лондон, Париж, ви предлагаме и няколко мъдри, любопитни или пък забавни изказвания, направени от тях в скорошни интервюта:„Това, което не ни убива, наистина ни прави по-силни и не смятам, че това е клише. Нашият опит, лош или добър, ни прави това, което сме. Когато преодоляваме трудностите, добиваме истинска сила и израстваме. Не се страхувайте от грешките си. Обичайте ги“, казва Анджелина Джоли. Както и: „Всеки път, когато се чувствам изгубена, отварям някоя карта и започвам да я изучавам. Взирам се в нея, докато си напомня, че животът е едно огромно приключение и винаги има нещо ново, което може да се види и да се прави.“„Нищо друго не състарява човек така, както нещастието. А аз съм една щастлива жена и мисля, че това си личи“, казва пък 61-годишната Мишел Пфайфър. „Баба ми е отгледала сама пет деца по време на Голямата депресия. На 50-годишна възраст тя е натоварила шивашката машина в багажника на пикапа и от Северна Дакота се е преместила да живее в Калифорния. Тя знае как да оцелява, тя може да пребори всичко и всички. Това е мият залог. Такива искам да бъдат и децата ми“, казва още тя.“Не мисля, че трябва да се правиш и да бъдеш нещо, което не си. Какво значение има, ако не се усмихваш винаги и не изглеждаш непрекъснато щастлив? Ако имаш лош ден, покажи, че имаш лош ден. Няма нужда да го маскираш с нещо, което ще измамно и лицемерно“, съветва пък Ел Фанинг.", "date": "2019.10.11", "title": "Три красиви жени, един дългоочакван филм"}
{"url": "http://www.cross.bg/sekretar-borisov-durzhavniya-1615194.html", "text": "/КРОСС/ Министър-председателят Бойко Борисов е разговорарял по телефона с държавния секретар на САЩ Майк Помпейо, съобщават от правителствената информационна служба. Те са обсъдили ситуацията в Сирия, на Балканите, както и развитието на целия регион.Държавният секретар на САЩ е поздравил премиера Борисов за модернизацията, която правителството реализира в сферата на отбраната и за спазването на поетия ангажимент към НАТО - 2% от разходите от БВП да се отделят за този сектор.", "date": "2019.10.11", "title": "Премиерът Борисов е разговарял с държавния секретар на САЩ Майк Помпейо"}
{"url": "http://www.cross.bg/blizo-noviya-ychastuk-1615197.html", "text": "/КРОСС/ Днес пускат за движене новия 9,3 км участък от АМ „Хемус“ между Ябланица и Боаза. Изграждането на трасето стартира в края на март м. г. и завърши близо 6 месеца предсрочно. Това написа в профила си във Фейсбук премиерът Бойко Борисов.В строителството на отсечката са положени близо 104 000 тона асфалт, а за осигуряване безопасността на движение са монтирани 40 км мантинели от най-висок клас и 24,5 км предпазни мрежи“.", "date": "2019.10.11", "title": "Пускат за движение новия 9,3 км участък от АМ „Хемус“"}
{"url": "http://www.cross.bg/tyrtziya-siriya-bili-1615193.html", "text": "/КРОСС/ Президентът на САЩ Доналд Тръмп не изключи посредничеството на Вашингтон за постигане на споразумение между Турция и кюрдите в Сирия.„Турция атакува кюрдите, които воюват помежду си от 200 години. Имаме три възможности за избор: да изпратим хиляди войници там и да спечелим с военни средства, да ударим Турция много тежко със санкции и финансово, или да посредничим за сделка между Турция и кюрдите!“ – Тръмп написа в Туитър.Анадолската агенция съобщи, че селата Ал-Ябиша и Тал Фандар са първите, които в четвъртък са били прочистени от кюрдските милиции. Селата Мушерифа, Дадат, Бир Ашик и Хамидия, намиращи се в близост до Тал Абяд, и селището Кишто край Рас ал Айн са били впоследствие освободени.Турция заяви, че операцията, която започна в сряда, е насочена към освобождаване на границата между Турция и Сирия от членовете на терористичната група ИДИЛ и кюрдските отряди за самозащита, които Анкара смята за терористи.Турското министерство на отбраната заяви по-рано в петък, че е неутрализирало 228 „терористи от ПКК“ и е нанесло удари срещу 181 цели в хода на операцията „Извор на мира „.", "date": "2019.10.11", "title": "Тръмп не изключва САЩ да посредничи между Турция и кюрдите в Сирия"}
{"url": "http://www.cross.bg/sega-tryd-telegraf-1615201.html", "text": "/КРОСС/  - Училищната реформа катастрофира официално; - Шефът на БфС рапортува, че няма расизъм в България; - Ако Европа разреши -България ще развъжда калкан и стриди; - Слави влиза имотен в политиката; - Зъболекари и инженери ни спасяват в планината; - 100 школски автобуса хванати в нарушения; - Фалшивата новина за детските градини и мръсните пари се оказа истинска; - България сама се подхлъзва на динената кора на македонизма; - Иде нов хаос с изборите в „Арена Армеец\"; - Министър-председателят Бойко Борисов: Износът на България за ЕС расте с 4,8%; - България и Турция вписват „Св. Стефан\" в ЮНЕСКО; - Посрещаме руския премиер Медведев в понеделник; - Гешев запуши устата на боец; - Вдигат с 50 лв. тавана на детски; - Печатаме 17,25 млн. бюлетини за вота; - Цацаров: Реагираме еднакво на всички сигнали за заплахи; - Добромир Живков, социолог от \"Маркет Линкс\": Доста вероятни са предсрочни избори, ако ГЕРБ загуби София; - Виолета Коритарова, изпълнителен директор на Агенцията по геодезия, картография и кадастър:За да улесним хората, вече половината общини в Българиямогат да издават имотни скици; - Красимир Каракачанов, вицепремиер и министър на отбраната пред Труд: Целта на ВМРО в София е да стигнем до балотаж; - Мариела Папазова, директор на НГДЕК:Древните езици учат дисциплина; - Деница Сачева, зам.-министър на образованието и науката: Държавата връща децата в училищата и семействата, не ги взема; - България сама се подхлъзва на динената кора на македонизма; - Обяснение на пловдивския митрополит Николай за отказа от участие в прием на делегация на руската православна църква; - Трудното за Иван Гешев предстои; - Да воюваш без оръжие; - Да се учиш на родителство; ", "date": "2019.10.11", "title": "Преглед на печата за 11 октомври"}
{"url": "http://www.cross.bg/zelenski-trump-preskonferentziya-1615195.html", "text": "/КРОСС/ Президентът на Украйна Володимир Зеленски постави световен рекорд, като даде пресконференция, продължила 14 часа. За рекорда съобщиха от канцеларията на Зеленски – те я обявиха за най-дълга пресконференция на държавен лидер. Събитието беше наречено „медиен маратон“. Досегашният се държеше от президента на Беларус Александър Лукашенко с пресконференция над седем часа, отбелязва Франс прес.Зеленски обсъди редица теми със стотици журналисти – конфликтът в Източна Украйна, отношенията с Русия и телефонния си разговор с Доналд Тръмп, заради който президентът на САЩ сега е заплашен с процедура за импийчмънт от демократите.Украинският президент каза, че не е сигурен дали ще разреши на сътрудника си Андрий Ермак да даде показания в САЩ по разследването за импийчмънт на Тръмп.Ермак се срещна в Мадрид с личния адвокат на Тръмп Руди Джулиани няколко дни след телефонния разговор от 25 юли между двамата президенти, в който Тръмп прикани Зеленски да разследва бившия вицепрезидент Джо Байдън.„Не вярвам на анкетите, че 34 процента от хората в страната ни подкрепят отделяне на тези територии. Не съм готов да дам статут на автономия на тези територии“ на Източна Украйна, заяви Зеленски. Той добави, че след изтеглянето на войските от Донбас там според него трябва да останат украинската полиция и миротворците от Организацията за сигурност и сътрудничество в Европа.", "date": "2019.10.11", "title": "Биха инжекция на Володимир Зеленски за подсилване на гласните струни"}
{"url": "http://www.cross.bg/depytati-opit-kvorym-1615203.html", "text": "/КРОСС/ В парламента няма кворум. 106 депутати дойдоха в 9.00 часа на работа. Вторият опит да се регистрират нужния брой 121 депутати бе насрочен след 15 минути.Днес премиерът Бойко Борисов трябваше да дойде в пленарна зала за участие в парламентарния контрол. При втория опит се оказа, че отново няма кворум.112 народни избраници успяха да дойдат на работа.Председателстващият заседанието Емил Христов поясни, че следващото заседание ще бъде на 30 октомври. ", "date": "2019.10.11", "title": "Парламентът се разпусна до 30 октомври"}
{"url": "http://www.cross.bg/vulchev-slychaii-krasimir-1615196.html", "text": "/КРОСС/ „Това поведение е недопустимо. Има поне две непрофесионални прояви. Трябва да ѝ се потърси отговорност. В този случай ще настоявам за по-тежко наказание\", това заяви министърът на образованието и науката Красимир Вълчев в ефира на БТВ във връзка с вчерашния случай на учител, който ударил с чин ученичка.„В училище си взаимодействат много деца. В тази среда не може да се елиминира агресията. Но българското училище не е източникът на агресията. Учителите правят всичко възможно да я тушират“, подчерта министър Вълчев.„Най-големият проблем не са само обособените квартали. Имаше опити в много градове, където има концентрация на такива деца. Обстановката се нормализира. Очевидно някой има интерес от тази ситуация. Имаме информация, че в дъното на нещата стоят хора, който организираха протести срещу несъществуващата Стратегия за детето. Всичко това не е в интерес на семейството. Това бе опит да се разруши образователната система. Имало е опит за влияние от религиозни пастори“, разясни просветният министър.По думите му след разговори с родителите, те са се успокоили. Той обясни колко е важно да се изгради доверие и добави, че е много трудно да се работи в тези райони.", "date": "2019.10.11", "title": "Красимир Вълчев: Проявата на учителката, ударила дете с чин, е за дисциплинарно уволнение"}
{"url": "http://www.cross.bg/leva-modeli-avtosalona-1615199.html", "text": "/КРОСС/ С ден посветен на медиите днес отваря врати 24-то издание на Автосалон София. Той ще продължи до 20 октомври, като за поредна година домакин е Интер Експо Център на бул. \"Цариградско шосе\". Официалното откриване е днес в 11 часа.За разлика от големите автомобилни изложения, минали до момента, салонът в София успява да привлече всички представени в България марки, с изключение на \"Порше\". Както е известно, посетителите на изложението в Женева през март не видяха нищо от \"Форд\",\"Ягуар\", \"Ленд Роувър\", \"Хюндай\", \"Волво\", \"Опел\", \"Инфинити\", \"Мини\" и \"Тесла\". Във Франкфурт преди по-малко от месец пък липсваха \"Фиат Крайслер\", \"Алфа Ромео\", \"Джип\", \"Пежо\", \"Ситроен\", \"Тойота\", \"Волво\" и други.Тазгодишното изложение в София ще се запомни и с дебюта на доскоро непознати за България марки - италианската DR, испанската Cupra, индийската Mahindra и китайската Ora. За първи път щанд на автосалона ще има и \"Ролс-Ройс\", като ще бъде показан първият високопроходим модел на марката - \"Кълинан\". Както е известно марката не е официално представена в страната, като от миналата година има само официален сервиз.Като цяло на 24-то издание на автосалона присъстват 60 автомобилни марки, изложителите общо са 75, като те са ангажирали 12 хил. квадратни метра. Цялата зала 6 и част от зала 5 е заета от търговци на автоаксесоари, резервни части, гуми, кемпери и други. Не липсват и щандове на банки, застрахователи, лизингови компании, част от които са обещали преференциални условия в рамките на автосалона.Посетителите на изложението ще могат да видят 16 премиерни за страната модели, част от тях дебютирали преди по-малко от месец на автосалона във Франкфурт. Има и една световна премиера, която не е показвана досега на автосалон - новият \"Нисан Джук\". Присъстват също 13 фейслифта и 18 нови модификации.Забелязва се сериозно присъствие на модели на алтернативни горива. Сред експонатите има рекордните 13 електромобила, 5 зареждащи се от контакта хибриди (плъг-ин), 17 меки хибрида и 4 коли на на метан.Сред атракциите на автосалона е възможността да се направи тест на над 150 автомобила, организирани в четири зони. Сред тях има и електромобили.На салона ще има също Формула 1 симулатор и състезание с макетни колички. По традиция в последния ден на изложението ще се проведе и томбола, като голямата наградата е нов автомобил по избор. При попълването на анкетна карта, която се получава с билета, всеки може да посочи един измежду 12 автомобила с цена от 28 хиляди до 63 хил. лв.Автосалон София отваря врати тази събота (12 октомври) и продължава до следващата неделя (20 октомври), като работното време в делнични дни е от 10.30 до 19.30 часа, а в събота и неделя от 10 до 20 часа.Цената на билетите е 10 лева през седмицата и 12 лева през уикенда, като след 17 часа те ще струват 8 лева. Деца до 8 години ще влизат безплатно, а тези между 8 и 16 години за 6 лева, или 4 лева след 17 часа.Има и семеен билети, които важи за двама възрастни и две деца, като неговата цена е 22 лева през седмицата и 25 лева пред уикенда. На разположение е и групов билет за повече от пет души, като всеки от тях плаща 8 лева делнични дни и 10 лева пред уикенда. Билети могат да се купят и он-лайн, като се предлагат и електронни пропуски, които могат да се изтеглят на телефона.До мястото на изложението - Интер Експо Център може да се стигне с лек автомобил, като вариантите за паркиране са паркинга на метростанцията и локалните платна на бул. \"Цариградско шосе\", с метро (линията до летището, спирка Интер Експо Център Цариградско шосе) и с автобуси с номера 1,3, 5, 6 и 505.Основните технически характеристики на всички изложени модели и техните цени могат да се открият в каталога на автосалона, който ще се продава на касите и по местата за разпространение на вестници и списания. На 47 страници са представени близо 200 модела. В допълнение в каталога има също интересни анализи за пазара на нови автомобили в България и Европа, отбелязани са любопитните тенденции, забелязани на изложението във Франкфурт, не липсват и тестове на актуални модели. Audi SQ8BMW Серия 1DR3DR4DR Evo5DR5DS7 CrossbackDS3 CrossbackFord Focus ActiveHaval F7xHaval H9ORAIQKIA XCeedNissan JukeOpel CorsaRenault CapturRenault ClioSkoda KamiqPeugeot 208", "date": "2019.10.11", "title": "Автосалон София започва с една световна и 16 български премиери"}
{"url": "http://www.cross.bg/aiinshtaiin-bomba-pismo-1615184.html", "text": "/КРОСС/ На 11 октомври 1939 г. група учени, състояща се от Енрико Ферми, Лео Силард, Юджин Вигнер и Алберт Айнщайн, връчват на американския президент Франклин Рузвелт предупредително писмо, в което излагат опасността от разработваната в нацистка Германия атомна бомба.На 2 август 1939 г. Алберт Айнщайн пише първото си писмо до американския президент Рузвелт, с което му разкрива възможността за създаването на атомна бомба от германците и го увещава Америка да предприеме по-нататъшни действия, които да стимулират разработките. Няколко години по-късно Айнщайн съзнава ролята си в този исторически момент и започва дълбоко да съжалява за позицията, която е изразил.Военните действия станали причина за ускоряване на всички военни разработки, а накрая атомната бомба била изпробвана на практика за първи път, поразявайки Хирошима и Нагасаки.Връзката на Айнщайн със стратегията на атомната бомба е добре известна. Той подписва прочутото писмо до президента Франклин Рузвелт, принудило Съединените щати да приемат идеята сериозно, а после се ангажира в следвоенните усилия за предотвратяване на атомната война. Но това не са просто отделни действия на учен, въвлечен в световната политика. Животът на Айнщайн, да си послужим с неговите собствени думи, „е разделен между политиката и уравненията“.След години Айнщайн оплаква ролята, която изиграл в разработването на такова разрушително оръжие: \"Аз направих най-голямата грешка в живота си, когато написах писмото до президента Рузвелт, в което препоръчвах да се направи атомна бомба.\" казва той на Линус Полунг, друг забележителен учен.Ето какво гласи първото писмо на Айнщайн:Част от последната работа на Е.Ферми и Л.Силард, която беше сведена до знанието ми посредством ръкопис, ме кара да предполагам, че елементът уран може да се превърне в нов и важен източник на енергия в най-близко бъдеще. Някои възникнали аспекти на ситуацията предполагат бдителност и при необходимост – бързи действия от страна на Администрацията. Ето защо смятам, че е мой дълг да привлека вниманието Ви към следните факти и препоръки.В хода на последните четири месеца се стигна до тази вероятност чрез работата на Жолио във Франция, както и на Ферми и Силард в Америка, че може би е възможно да се изгради верижна ядрена реакция с голяма маса уран, чрез който огромна мощност и големи количества нови елементи, подобни на радий, ще бъдат произведени. Сега вече е почти сигурно, че това ще бъде осъществено в най-скоро време.Този нов феномен ще доведе и до изобретяването на бомби, а можем да допуснем, макар и с по-малка сигурност, че извънредно мощни бомби от този вид могат да бъдат направени по този начин. Една единствена бомба от този вид, пренесена от кораб и взривена на пристанище, може убедително да разруши цялото пристанище заедно с някои прилежащи територии. Така или иначе, такива бомби може да се окажат твърде тежки за транспортиране по въздух.Съединените Американски Щати притежават само бедни уранови руди в ограничени количества. Има добра руда в Канада и Чехословакия, но най-важният източник на уран е в Белгийско Конго.Предвид тази ситуация може да помислите за желателно да се поддържа постоянен контакт между Администрацията и групата физици, работещи по верижните реакции в Америка. Един от възможните варианти за Вас би бил да възложите задачата на човек, който има доверието Ви и който вероятно би могъл да съдейства като неформален фактор. Задачата му би могла да съдържа следното:а) да стигне до правителствените департаменти, които да държи в течение за по-нататъшното развитие и да придвижи напред препоръките за правителствено действие, отделяйки специално внимание на проблема за опазването на доставената за САЩ уранова руда.б) да се засили експерименталната работа, която понастоящем е провеждана в рамките на бюджетите на университетските лаборатории, чрез набиране на средства, ако такива са необходими, посредством неговите контакти с частни лица, които желаят да направят своя принос за каузата и може би също като получи съдействие от индустриални лаборатории, които разполагат с необходимото оборудване.Разбирам, че Германия всъщност е спряла покупката на уран от Чехословашките мини, които е завзела. От това, че Германия е трябвало да предприеме толкова ранно действие може да се подразбере, че синът на германския зам.-министър на външните работи фон Вайцзекер е прикачен към института Кайзер-Вилхелм в Берлин, където част от американската работа по урана е подновена. ", "date": "2019.10.11", "title": "На 11 октомври 1939 г. Айнщайн описва в писмо до Рузвелт възможността да бъде произведена атомна бомба"}
{"url": "http://www.cross.bg/nasa-voiina-prezident-1615183.html", "text": "/КРОСС/  - Швейцарският реформатор Улрих Цвингли загива в битка при Капел по време на втората война на религиозна основа между швейцарските протестантски и католически кантони. - Поради въвеждането на Григорианския календар този ден от тази година не съществува в Италия, Полша, Португалия и Испания. - Земетресение в Калкута (Индия) причинява смъртта на около 300 хиляди души. - Наполеонови войни: Френската армия на Наполеон Бонапарт се оттегля от Москва. - Американецът Дейвид Хюстън патентова първата фотолента. - В Южна Африка започва Втората бурска война. - Американския президент Франклин Рузвелт получава писмото на Алберт Айнщайн и други учени за възможността да бъде произведена атомна бомба.- Започва Комунистическата съпротива във Вардарска Македония. - Вилхелм Пик става първи (и последен) президент на ГДР. - Политическата и военна групировка на Хо Ши Мин Виетмин поема контрола над Северен Виетнам. - Програма Пионер: НАСА изстрелва лунната сонда Пионер 1, която пада обратно на Земята и изгаря. - Програма Аполо: НАСА изстрелва космическият апарат Аполо 7 - първата пилотирана мисия по програмата, с астронавтите Уоли Шира, Дон Айзъл и Уолтър Кънингам на борда.- Папа Йоан XXIII открива Вторият Ватикански събор, който е и последен за католическата църква и приключва през 1965 г., когато папа е Павел VI. - Студената война: Американският президент Роналд Рейгън и съветският ръководител Михаил Горбачов се срещат в Рейкявик, Исландия, в опит да продължат разговорите за съкращаване на своите ракетни арсенали в Европа. - Апаратът на НАСА Магелан е разрушен от атмосферата на Венера след приключване на мисията си. ", "date": "2019.10.11", "title": "11 октомври в историята"}
{"url": "http://www.cross.bg/tema-kmet-blok-1615185.html", "text": "/КРОСС/  Съдбата на изоставеното бебе - какво ще направят социалните власти? В село Яна дете е в болница след инцидент в училище. Какво се е случило? Транспортни казуси - говори министър Росен Желязков; Шофьор без книжка уби жена в севлиевско. Възможен ли е ефективен контрол? Местни избори 2019: Кандидатът за кмет на Бургас Константин Бачийски и кандидатът за кмет на Добрич Йордан Апостолов;„Битката за Сливен\" между кандидат-кметовете в градаВ дебата ще участват настоящият кмет Стефан Радев от ГЕРБ, който се кандидатира за втори мандат; генерал Кольо Милев, който е бивш кмет на Сливен от БСП; Йордан Лечков, който също е бил градоначалник два мандата; Румен Бозуков от местна коалиция „Движение за промяна\".мининсътрът на образованието Красимир Вълчев - колко деца се върнаха след фалшивата новина; Какво ще се случи с бебето, което беше изоставено от родителите си във вход на блок в столичния квартал „Люлин\"?Как жилищен блок в Бобовдол беше почти унищожен от нападатели само за една година? Ученичка се озова в „Пирогов\" след спречкване с учител. Каква е причината?Задава ли се нова глобална финансова криза и как ще се отрази тя на джоба ни?Световноизвестният цигулар Васко Василев преди да тръгне на турне в цяла България; ", "date": "2019.10.11", "title": "Теми и гости в сутрешните блокове на телевизиите на 11 октомври"}
{"url": "http://www.cross.bg/rodeni-na-oktomvri-1615187.html", "text": "/КРОСС/ , модел и актриса;, депутат от „Обединени патриоти\" в 44-ото НС;, изпълнителен директор на VTB Capital АД;, председател на Агенцията по ядрено регулиране; ", "date": "2019.10.11", "title": "Родени на 11 октомври"}
{"url": "http://www.cross.bg/slunchevo-obyad-dyha-1615189.html", "text": "/КРОСС/ Днес облачността бързо ще намалее над почти цялата страната до слънчево време. По-значителна облачност ще има след обяд само над Рило-Родопската област. Ще продължи да духа умерен до силен северозападен, в Източна България северен вятър.Максимални температури – между 20° и 25°, в София около 20°Такава е прогнозата за времето на . още преди обяд облачността ще намалее и след обяд вече ще е слънчево. Ще духа умерен до силен север-североизточен вятър. Максимални температури на въздуха 19°-22°. Температурата на морската вода е 19°-20°. Вълнението на морето ще бъде 2-3 бала. по-значителна облачност ще има над Рило-Родопската масив и там на места ще превали дъжд, докато над останалите планини ще преобладава слънчево време. Ще духа до умерен, по най-високите върхове временно силен запад-северозападен вятър. Максималната температура на височина 1200 метра ще е около 15°, на 2000 метра – около 9°.Атмосферното налягане ще бъде по-високо от средното за месеца и през деня още малко ще се повиши.През почивните дни и в понеделник ще бъде предимно слънчево, но сутрин на места в котловините и в Източна България ще има ниска облачност или мъгла.", "date": "2019.10.11", "title": "Облачността бързо ще намалее над почти цялата страната до слънчево време"}
{"url": "http://www.cross.bg/zapadnite-balkani-vitanov-1615188.html", "text": "/КРОСС/ „Ние, като ЕП, следва да бъдем последователни по отношение на подкрепата за европейската перспектива за Западните Балкани. Най-вече защото процесът на присъединяване е двигател за реформи и за постигане на стабилност в региона. Ето защо, приветствам препоръката на ЕК за започване на преговори с Република Северна Македония и с Република Албания“, заяви ръководителят на Делегацията на българските социалисти в ЕП Петър Витанов в Брюксел.Той подчерта, че в последните няколко години фокусът на ЕС е изместен от интеграция в посока сигурност, което в голяма степен е превърнало Югоизточна Европа в арена на противоборства. „Така рискуваме да превърнем усилията ни в борба за Западните Балкани вместо в интеграция на Западните Балкани. Да се върнем на полето на интеграцията.“, акцентира Витанов.Ръководителят на българските социалисти наблегна, че започването на преговорите не трябва да се разглежда като гаранция за членство, а като движеща сила за засилване върховенството на закона и поддържане на толерантни добросъседски отношения. „Напредъкът зависи както от индивидуалните усилия, така и от изпълнение на критериите за членство“, допълни Витанов.", "date": "2019.10.11", "title": "Петър Витанов: Да върнем фокуса от сигурност към интеграция на Западните Балкани"}
{"url": "http://www.cross.bg/tyrtziya-siriya-dyshi-1615190.html", "text": "/КРОСС/ Турция ще изпрати към Европа 3,6 млн. бежанци, ако Европейският съюз нарича турската военна операция в Сирия „окупация“, заплаши днес турският президент Реджеп Ердоган.В реч в Анкара той отново обвини ЕС, че никога не е бил честен по отношение на Турция.Пред ръководството на Партията на справедливостта и развитието турският лидер заяви:„Ей, Европейски съюз, ела на себе си! Ако се опитвате да наречете операцията ни „окупация“, нашата работа е много лесна. Ще отворим вратите и ще ви изпратим 3,6 млн. бежанци“Турското военно министерство оповести, че броят на „неутрализираните терористи“ е достигнал 174 души. Бойни самолети и артилерия продължават интензивен обстрел на кюрдски позиции и край Тел Абияд и Рас ал Айн се издигнат високи стълбове черен пушек от експлозиите. Турските сили и сирийските бунтовници овладяха общо 11 села в района. Арабски племена в Рас ал Айн са влезли в схватки с доминираните от кюрди Сирийски демократични сили в района, съобщават турски медии. Сирийските бунтовници са прекъснали снабдителна линия за Сирийските демократични сили между Рас ал Айн и Дирбасия, пише „Хюррийет“. Реджеп Тайип Ердоган сигнализира, че операцията в Северна Сирия цели да обхване цялата протежение на границата и заяви, че Турция ще разгони „черните облаци“ от „Манбидж до иракската граница“.Според президента Турция иска да предотврати създаването на \"терористична държава\". \"Ще унищожим онова, което е останало от тях\", заплаши той и призова бойците, водени предимно от кюрдските Народни отряди за защита (YPG) и кюрдските Женски защитни единици (YPJ), да се предадат.Турският външен министър Мевлют Чавушоглу заяви вчера вечерта, че Анкара няма намерение да навлиза по-дълбоко от планираната зона за сигурност от 30 км. Според него това ще бъде достатъчно, за да се прекрати обстрелът срещу Турция. Според турския първи дипломат френският президент Еманюел Макрон искал да раздели Сирия. Повод за думите на Чавушоглу е по-ранна среща на Макрон с кюрдски милиции, които Анкара определя като сепаратисти.Шест жертви на обстрел в Турция, сред тях и детеПри артилерийски обстрел от Сирия в турските градове Акчакале и Нусайбин загинаха шестима души, сред които и сирийско бебе, а общо 70 души бяха ранени, съобщиха турски медии.В 4 общини на учениците беше дадена ваканция, за да не се събират големи групи деца на едно място и да се намали рискът при евентуален обстрел.По време на цялата предишна операция „Маслинова клонка“ загинаха 7 турски цивилни, а 113 бяха ранени.Прокуратурата започна разследвания срещу петима депутати от Демократичната партия на народите, сред които и двамата съпредседатели на формацията – Сезаи Темелли и Первин Булдан. Обвиненията срещу тях са за „терористична пропаганда“.Срещу поне 78 души бяха започнати юридически действия заради техни публикации в социалните мрежи. Те са обвинени в действия, насочени срещу вътрешния мир в Турция, единството и сигурността на страната по действащото антитерористично законодателство. Задържаният сутринта журналист от левия опозиционен вестник „БирГюн“ беше освободен под съдебен контрол и със забрана за напускане на страната.Сутринта във всички джамии в страната беше прочетена специална молитва и първата глава (сура) от Корана – „Фатиха“ – за успех на военната операция.Финландия и Норвегия обявиха замразяване на продажбите на оръжие за Турция или други страни, участващи във войната.", "date": "2019.10.11", "title": "Ердоган заплаши да пусне 3,6 млн. сирийски бежанци в Европа"}
{"url": "http://www.cross.bg/chasa-sofiya-zala-1615186.html", "text": "/КРОСС/ Президентът Румен Радев ще участва в срещата на върха на държавните глави от групата „Арайолуш\".От 09.00 часа ще се проведе заседание на Народното събрание.От 10.00 часа в София Тех Парк, зала „Джон Атанасов\" комисар Мария Габриел ще участва в Международен форум за киберполитики.От 11.00 ч. в Интер Експо Център- София, зала \"Витоша\", единственият предизборен дебат на тема: „Транспорт\" между петте основни кандидат-кметове за София. Участие са потвърдили: Йорданка Фандъкова, Мая Манолова, Борислав Игнатов, Борис Бонев Ангел Джамбазки.От 11.00 часа в централното фоайе на Интер Експо Център, ще бъде открит Международния автомобилен салон София 2019.От 11.30 часа в Етнографския музей в София ще бъде представена съвместната програма „Образование и наука\" на Министерство на образованието и науката и Българската академия на науките.От 12.00 часа, в 18-то СОУ „Уилям Гладстон\", ще се проведе обучение по международната програма „Виждам те. Виждаш ме.\" за безопасна интеракция между велосипедистите и камионите на пътя като част от първата за България седмица, посветена на шведските култура и бизнес.От 12.30 часа в Софийската лаборатория за иновации SofiaLab на ул. Сердика №1, ет.3 ще бъдепредставена изцяло обновената Здравна платформа на Столична община.От 13.00 часа в сградата на ГДНП на бул. „Александър Малинов\" № 1, във връзка с продължаващите действия по разследването на организираната престъпна група за телефонни измами от Ветово ще бъде дадена информация по досъдебното производство.От 15.00 часа в зала „София\" на СТЦ Интерпред, заместник-министърът на труда и социалната политика и ръководител на Управляващия орган на Оперативна програма „Развитие на човешките ресурси\" Зорница Русинова ще участва в пресконференция на тема „Специфични обучения\" помагат за развитието на българския бизнес\".От 10.30 часа в залата на Общински съвет - Видин ще бъде открита изложба с портрети на кметове, управлявали града през периода 1944 - 1989 г.От 11.00 часа в района на Военния университет министърът на отбраната Красимир Каракачанов ще участва в ритуала по полагане на военна клетва на курсантите на Националниявоенен университет „Васил Левски\".Министърът на регионалното развитие и благоустройството Петя Аврамова и председателят на УС на АПИ Георги Терзийски ще открият новия 9,3 километров участък от АМ „Хемус\" между Ябланица и Боаза. Поканен да присъства е и министър-председателят Бойко Борисов.От 15.00 часа в зала 247 на Общинска администрация ще се състои пресконференция по проектBG16RFOP001-1.022-0001-C01 „Ремонт и рехабилитация на улици, тротоари, надлези, пешеходни алеи и детски площадки за подобряване на градска среда.От 10.00 часа в зала 2 на Областна администрация Шумен ще се проведе заседание на Постоянната комисия по заетост към Областния съвет за развитие в област Шумен. ", "date": "2019.10.11", "title": "Предстоящи събития в страната за 11 октомври"}
{"url": "http://www.cross.bg/preskonferentziya-dade-prezident-1615191.html", "text": "/КРОСС/ Президентът на Украйна Володимир Зеленски постави рекорд, като даде пресконференция, продължила 14 часа, предаде Асошиейтед прес. Според украинската национална агенция на рекордите това е най-дългата пресконференция в историята.Постижението беше обявено от представител на украинската национална агенция на рекордите, почти осем часа след началото на пресконференцията, която се състоя в шикозно заведение в центъра на Киев. Досегашният рекорд принадлежеше на президента на Беларус Александър Лукашенко с пресконференция над седем часа, отбелязва Франс прес.Зеленски обсъди редица теми със стотици журналисти - конфликта в Източна Украйна, отношенията с Русия и телефонния си разговор с Доналд Тръмп, заради който американският президент в момента е заплашен с процедура за импийчмънт от демократите.Украинският президент заяви, че не е сигурен дали ще разреши на сътрудника си Андрий Ермак да даде показания в Съединените щати по разследването за импийчмънт на Тръмп, посочва Ройтерс.ТАСС цитира думите на Зеленски заяви, че е против автономия на Донбас. По думите му след изтеглянето на войските от региона там трябва да останат украинската полиция и миротворците от Организацията за сигурност и сътрудничество в Европа.", "date": "2019.10.11", "title": "Украинският президент даде 14-часова пресконференция"}
{"url": "http://www.cross.bg/minyta-vratata-rysiya-1615192.html", "text": "/КРОСС/ Белгия си осигури място на финалите на Евро 2020, след като разгроми Сан Марино с 9:0. Това бе седма поредна победа за червените дяволи в квалификациите. С 21 точки те са недостижими за третия в класирането Кипър, който има 10. Втори в група I е тимът на Русия. Сборная отнесе Шотландия с 4:0 за едно полувреме и е съвсем близо до място на Евро 2020. Русия гостува на Кипър в неделя и трябва просто да не загуби.Червените дяволи бяха безпощадни към своя съперник. Те отправиха рекордните 43 удара по посока на вратата на Сан Марино. От тях 16 бяха точни. Бенедитини и защитниците пред него обаче издържаха чак до 28-ата минута, преди да пуснат първия гол. Негов автор стана Ромелу Лукаку. Само три по-късно Чадли покачи на 2:0. Лукаку вкара още веднъж между автоголовете на Броли и Грандони. А до почивката остана време и за Телеманс да направи 6:0.След паузата домакините свалиха оборотите, но продължиха да създават положения и да ги пропускат. Седмият гол падна чак в 79-ата минута и бе дело на Бентеке. До края Вершаерен от дузпа и Кастань вкараха за 9:0.Шотланците бяха надиграни, но издържаха без да допуснат гол до 57-ата минута. После обаче набързо получиха още три. И отправиха първия си удар към вратата на сборная чак в 74-ата минута.Артьом Дзубя откри в 57-ата минута, а само три по-късно Магомед Оздоев със страховит шут покачи на 2:0. Дзюба се разписа отново в 70-ата минута, като това е 23-ят му гол за националния тим. В края Головин вкара за 4:0", "date": "2019.10.11", "title": "Белгия се класира за Евро 2020 след 9:0 над Сан Марино"}
{"url": "http://www.cross.bg/zavisi-stepen-vuobrazhenieto-1615181.html", "text": "/КРОСС/ \"Това, което ще бъде светът утре, в голяма степен зависи от силата на въображението на тези, които се учат да четат днес\".Астрид Линдгрен", "date": "2019.10.11", "title": "Това, което ще бъде светът утре, в голяма степен зависи от силата на въображението"}
{"url": "http://www.cross.bg/filip-apostol-vsichki-1615182.html", "text": "/КРОСС/ След слизането на Пресветия Дух апостолите останали известно време в Йерусалим. Всекидневно се присъединявали към тях множества новоповярвали. Всички те живеели в единодушие и любов. Имали всичко общо. Всеки продавал имуществото си и донасял получените пари на апостолите. От тоя общ имот се давало на всеки, каквото му било нужно. Така че нямало между тях ни беден, ни богат.С нарастването на броя на учениците възникнали някои несъгласия. Апостолите, заети с проповядване на словото Божие, не могли да се занимават с всички домакински потребности на християнското общество. Затова свикали вярващите и им предложили да изберат седем мъже. На тия благонравни мъже трябвало да се възложи задачата да раздават помощи и изобщо да се грижат за домакинските неща в Църквата.Тъй на това служение били назначени хора, изпълнени с Дух Свети и с мъдрост. Имената им са: Стефан, Филип, Прохор, Никанор, Тимон, Пармен и Николай.След избора те били изправени пред апостолите. След като се помолили, апостолите възложили върху тях ръцете си. Тия седем души били наречени дякони, служители.Свети апостол Филип бил роден в Кесария Палестинска. Той встъпил в брак и имал четири дъщери, които пророчествали (Деян. 21:9). Впоследствие той бил избран от светите апостоли за дякон и след ръкополагането си едновременно със свети първомъченик архидякон Стефан започнал с цялото си усърдие да служи на вярващите, като се грижел за нищите и вдовиците. След гонението срещу Иерусалимската църква, когато свети Стефан бил убит и всички християни, с изключение на дванадесетте апостоли, се разпръснали по иудейските и самарийските области, в Самария по същото време пристигнал и свети Филип. Тук той проповядвал Христа и всички самарийски жители се вслушвали в проповедта му. Свети Филип потвърждавал проповедта си с много чудеса, изцелявал всякакви болести и прогонвал лукавите духове, които излизали от хората с вик. И тогава в града настъпила голяма радост, защото онези, които приемали проповедта на Филип и повярвали в истинския Месия, се изцелявали не само от телесните, но и от душевните недъзи. По това време там имало и един много знаменит и прославен влъхва на име Симон, който изумявал цяла Самария с вълшебствата си и всички го почитали като велик. Виждайки големите знамения и чудеса, извършвани от филиповите ръце и слушайки благовестието на светия апостол за Царството Божие и за името на Иисуса Христа, Симон повярвал и се кръстил заедно с другите (Деян.8:5-13).Веднъж на апостола се явил ангел Господен и му заповядал да тръгне на юг по пътя от Йерусалим за Газа. По пътя свети Филип срещнал един етиопец, евнух на етиопската царица Кандакия, който се завръщал в Газа, намираща се под негово управление, от Йерусалим, където бил на поклонение. Евнухът седял в колесницата си и четял пророчески книги. Апостолът го научил на вярата в нашия Господ Иисус Христос и като продължил пътя си заедно с него, го кръстил.След кръщението на евнуха апостол Филип бил грабнат от ангел и пренесен в Азот, и проповядвал словото Божие във всички градове по пътя си, докато не стигнал в Кесария. Тук той имал собствен дом, в който известно време живял заедно с четирите си дъщери - пророчици. После отново се завърнал в Йерусалим. Светите апостоли го поставили за епископ и го изпратили да проповядва в Мала Азия, в град Тралия. Там апостол Филип обърнал мнозина към Христа, извършил големи чудеса и, достигнал дълбоки старини, се преставил в Господа.На 11 октомври светата Църква чества паметта на един от тях – св. апостол Филип.", "date": "2019.10.11", "title": "Св. апостол Филип, един от седемте дякони"}
{"url": "http://www.cross.bg/prodykti-sirene-imitirashti-1615209.html", "text": "/КРОСС/ Една от най-предпочитаните закуски - баничката със сирене, масово се прави без сирене, а с имитиращи продукти. Изводът е от проучване на \"Активни потребители\". Авторите му нарекоха резултатите \"печален рекорд\". Оказва се, че в почти половината от тестваните 15 банички сиренето е изцяло заменено с имитиращи продукти. В четири се съдържа частично, а 3 от 15-те баници са с извара.\"От години се занимаваме с имитациите на млечни продукти и за първи път 100% от изследваните продукти не съдържат сирене\", коментира пред bTV Сергей Иванов от \"Активни потребители\".\"Проблемът е паралелната търговия на хранителни стоки. Този имитиращ продукт, който се влага в баничките, обикновено не можете да го намерите в магазина. Той минава през складове на едро, през търговци на едро и с него се зареждат не само баничарниците, а и детски градини, училища и хотели\", обясни той.И припомни, че имитиращите продукти са един от най-сериозните проблеми в България.\"Както ние, така и почти всички лекарски организация, дори и някои производители, настояват за забрана за производството и продажбата им у нас. Такава забрана вече има в няколко европейски страни, както и в САЩ. В България обаче засега това се оказва загубена кауза\", допълни Иванов.През годините в изследванията си \"Активни потребители\" установяват, че между 10 и 30% от сиренето и кашкавала, които се продават на пазара у нас, са необявени имитиращи продукти.\"Официално у нас една четвърт от сиренето, което се провежда, е имитиращ продукт. Има обаче едно разминаване в статистиката. Губят се едни 10 000 тона внесено палмово масло. Ако се пресметне колко имитиращи продукти могат да се направят с него, се оказва, че половината от сиренето и кашкавалът се правят с имитиращ продукт\", обясни още Иванов.По думите му, ако в баничката се вложи истинско сирене, цената й би се увеличила с около 20 стотинки.\"Тровим децата си заради едни 20-30 стотинки отгоре\", заключи Сергей Иванов.", "date": "2019.10.11", "title": "\"Печален рекорд\" - баничката със сирене е без сирене заради 20-30 стотинки"}
{"url": "http://www.cross.bg/varna-kostadinov-kostadin-1615207.html", "text": "/КРОСС/ Костадин Костадинов, основният опонент на управляващите и кандидат за кмет на град Варна, ще представи екипа си на 12 октомври 2019 г. Събитието започва в 11.00 ч. от шадраваните пред ТМПЦ - Варна (сградата на Операта) под формата на шествие, което ще продължи до входа на Морската градина. Там в 12.00 ч. ще се проведе представянето на кандидата за кмет и общински съветници на партия \"Възраждане\". То ще е съпроводено от възрожденски празник на българската култура и традиции. Гайди ще огласят Варна, а песни и танци ще я съживят.С този истински празник за народа Костадин Костадинов за пореден път дава пример на управляващите, че не скъпите превозни средства и луксозните зали са важни, а това да си сред хората в празник и в нужда. Нещо, което той многократно е доказвал.В концепцията на Костадин Костадинов за Варна, са заложени реални мерки за развитието на инфраструктурата, здравеопазването, образованието, повишаването на раждаемостта, привличането на инвеститори и осигуряването на повече работни места. Като общински съветник, той добре познава проблемите в настоящото управление на града, а юридическото му образование му позволява да намери законови решения, за да се превърне Варна в един по-чист, зелен и развиващ се град.Костадин Костадинов е историк и доктор по етнография. Той познава прекрасно българската история и вярва, че варненци са способни да изберат достойни хора, които да управляват града в интерес на гражданите. Изключително важно е всеки да излезе и осъзнато да подаде своя глас, за да живеем по-достойно, в най-древния български град.Кандидатът за кмет кани гражданите да се срещнат с него и екипа му на 12 октомври в 12.00 ч. на входа на Морската градина, за да се запознаят и да обсъдят, как заедно могат да постигнат промяна и да превърнат града си в едно по-добро място за живот.  \n\t\t\t\t\t", "date": "2019.10.11", "title": "Костадин Костадинов - основният опонент на управляващите във Варна на Местни избори 2019, представя своя екип"}
{"url": "http://www.cross.bg/marangozova-godina-zhenata-1615210.html", "text": "/КРОСС/ Разстрелът на 46-годишната Станка Марангозова в столичния жк \"Младост 1\" е извършен, докато жената е разговаряла по телефона, съобщи \"24 часа\".От МВР съобщиха, че сигналът за откритата мъртва жена в автомобил, паркиран пред блок 18 на метри от УМБАЛ \"Света Анна\", е подаден на тел 112 в 20.47 часа от мъжа, с когото живеела на съпружески начала. Пристигналите на място медици от Спешна помощ само са установили смъртта на Марангозова.На мястото на инцидента е започнал оглед.Станка Марангозова е простреляна в главата, а до тялото й криминалистите са открили бяла роза. Прозорецът на автомобила е бил свален. Изстрелът е бил чут от събеседника на жената, с когото тя говорила по мобилния си телефон.През 2011 година 46-годишната жена бе задържана при акция на ДАНС по разследване за измами и пране на пари. По-късно Софийската градска прокуратура е внесла обвинителен акт в съда срещу Марангозова за източването на над 65 милиона лева в периода от 2008 до 2011 година.През 2013 г. в интервю пред Нова телевизия Марангозова заяви, че се страхува за живота си, защото е получавала заплахи. През същата година жената се барикадира в мезонета си в кв. \"Витоша\", за да не допусне въвеждането във владение на новите собственици. Апартаментът бе продаден на публичен търг заради две неплатени ипотеки.", "date": "2019.10.11", "title": "Разстрелът в София чут по телефона, до трупа на убитата имало бяла роза"}
